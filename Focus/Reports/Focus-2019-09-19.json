{"url": "http://www.focus-news.net/news/2019/09/19/2700540/vavezhda-se-organizatsiya-na-dvizhenieto-vav-vrazka-s-ofitsialnoto-poseshtenie-na-voenna-delegatsiya-vodena-ot-predsedatelya-na-voenniya-komitet-na-nato-glaven-marshal-ot-aviatsiyata-sar-styuart-piych.html", "text": "Организация на движението във връзка с официалното посещение на военна делегация, водена от Председателя на Военния комитет на НАТО главен маршал от авиацията Сър Стюарт Пийч. Това съобщиха от пресцентъра на  Столична община .  \r\nОт 07.00 до 09.15 часа на 24.09.2019 г.  се забраняват престоят и паркирането на пътни превозни средства, с изключение на автомобилите на участниците в мероприятието на северозападната дъга на пл. „Св. Александър Невски“ между ул. „Оборище“ и ул. „11-ти август“ и по ул. „Оборище“ между ул. „Г.С.Раковски“ и пл. „Св. Александър Невски“. \r\nОт 07.30 до 09.15 часа на 24.09.2019 г. да се забрани влизането на пътни превозни средства по ул. „Оборище“ между ул. „Г.С.Раковски“ и ул. „11-ти август“.", "date": "2019.09.19", "title": "Въвежда се организация на движението във връзка с официалното посещение на военна делегация, водена от Председателя на Военния комитет на НАТО главен маршал от авиацията Сър Стюарт Пийч"}
{"url": "http://www.focus-news.net/news/2019/09/19/2700542/na-20-i-23-septemvri-v-pikovite-chasove-se-spira-dvizhenieto-na-kamionite-nad-12-t-po-avtomagistralite.html", "text": "На 20 септември, последният работен ден преди трите почивни дни около Деня на Независимостта, от 16 ч. до 20 ч. ще бъде ограничено движението на камионите над 12 тона по автомагистралите и най-натоваренитe пътища. Това съобщиха от пресцентъра на  Агенция \"Пътна инфраструктура\" . Целта е повишаване на безопасността и увеличаване на пропускателната способност на инфраструктурата. Във връзка с очаквания интензивен трафик Агенция „Пътна инфраструктура“ апелира шофьорите да карат разумно и със съобразена скорост, да спазват правилата за движение и да не използват аварийните ленти по автомагистралните участъци за по-бързо придвижване. Рисковото и емоционално шофиране не гарантира по-кратко пътуване, но застрашава живота и здравето на всички останали, които спазват правилата. \r\nСъвместната заповед за спиране на движението на камионите над 12 тона е на АПИ, ГД „Национална полиция“ и ИА „Автомобилна администрация“. Тя предвижда ограничаване на движението по следните участъци от републиканската мрежа: \r\n - автомагистралите; \r\n - път I-1 с. Ребърково - Ботевград, като движението се пренасочва по път II-16 Ребърково - Своге - Софийски околоврестън път в посока София; \r\n - път I-1 - от Благоевград до ГКПП „Кулата“; \r\n - път I-4 п. в. „Коритна“ - Велико Търново - Шумен; \r\n - път I-5 Русе - Велико Търново; \r\n - път I-8 ГКПП „Калотина“ - София; \r\n - път I-9 Варна - Бургас; \r\n - път II-18 Околовръстен път на град София; \r\n - път II-99 Бургас - Царево. \r\nТежкотоварните превозни средства ще бъдат спрени и в последния почивен ден 23 септември (понеделник) от 14 ч. до 20 ч. \r\nЗабраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR). \r\nОт 14 ч. на 20 септември, до 10 ч. в понеделник – 23 септември, в участъка от АМ „Струма“ край Дупница ще има две ленти за движение за леките автомобили и ППС до 12 т в посока Кулата и една за София. От 10 ч. в понеделник до 14 ч. в петък следващата седмица ще има две ленти за София и една за Кулата. Платното за Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности. \r\nПревозните средства с маса по-голяма от 12 т, включително и автобусите, пътуващи към Кулата ще се отбиват от АМ „Струма“ при пътен възел „Долна Диканя“, ще преминават по път I-1/Е-79 и при пътен възел „Бобошево“ ще продължават по АМ „Струма“. За пътуващите към София отбиването по път Е-79 ще става при пътен възел „Бобошево“, а качването на магистралата ще бъде при пътен възел „Дупница Север“. \r\nЗа ППС над 12 т се забранява движението по пътната връзка от път Е-79 към АМ „Струма“, при пътен възел „Дупница Север“ при км 51+236 и по пътните връзки от път ІІ-62 Дупница-Кюстендил към АМ „Струма“ на пътен възел  „Дупница Юг“ по направленията: Кюстендил – Благоевград, Кюстендил – София, Дупница – Благоевград и Дупница – София. \r\nНа АМ „Хемус“ продължават ремонтно-възставителните работи на съоръжението при 19-ти км /виадукт „Потоп“/ и 36-ти км /виадукт Коренишки дол/, както и на тръбата за София на тунел „Витиня“. На мостовете, които не са обновявани от построяването им през 80-те години, се извършва ремонт на пътната част и стълбовете. За улеснение на пътуващите от петък в отсечките с ремонт на автомагистралата ще има две ленти за пътуващите за Варна и една за София, а в понеделник съответно две за София и една за Варна. В пиковите часове, когато много хора тръгват на път, е възможно по-бавно предвижване от интензивния трафик, но строителните дейности трябва да се извършат, за да се кара по съоръженията безопасно и удобно. Алтернативен маршрут на АМ „Хемус“ в посока Монтана и Видин е проходът „Петрохан“ и Искърското дефиле, а в посока Варна - път I-1 София - Ботевград. \r\nЗа улеснение на трафика през Владая и повишаване на пътната безопасност на 23 септември ще има две ленти за влизащите в София по път I-1 (Е-79) София - Перник. По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Струма“. \r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища. \r\nКарта с временната организация на движението по участъците от републиканската пътна мрежа в празничните дни през 2019 г. в приложения линк - http://www.api.bg/index.php/bg/karti/vremenna-organizaciya-na-dvizhenieto-po-uchastci-ot-rpm-na-mps-nad-12-t-za-oficialni-praznici-prez-2019-g/", "date": "2019.09.19", "title": "На 20 и 23 септември в пиковите часове се спира движението на камионите над 12 т по автомагистралите"}
{"url": "http://www.focus-news.net/news/2019/09/19/2700539/d-r-nikolay-sharkov-balgarski-zabolekarski-sayuz-zapochva-razshireno-izsledvane-za-oralnite-zabolyavaniya-pri-detsata.html", "text": "В края на тази или в началото на следващата година в страната ще бъде направено ново разширено изследване на оралните заболявания сред децата. Очаква се в програмата да бъдат включени над 5000 подрастващи. Това каза при откриването на нови симулационни зали във Факултета по дентална медицина във Варна председателят на Българския зъболекарски съюз д-р Николай Шарков, предаде репортер на  Радио „Фокус“ – Варна . По думите му, в рамките на Националната програма за профилактика на оралните заболявания при децата от 0 до 18 години, вече е проведено едно базово изследване сред 21 000 непълнолетни в цялата страна. „Вече има едно пилотно изследване в Смолянска област, което лично мен ме изненада, защото има драстичен спад на кариесите при децата“, обясни д-р Шарков и уточни, че изследването ще бъде направено от специалисти в денталните факултети към Медицинските университети в София, Пловдив и Варна, по уеднаквени критерии.  \r\nЩо се отнася до цялостната дентална култура на населението, той коментира, че ситуацията се подобрява, но бавно. Според него, последните данни от проучване, правено през 2005 година посочват, че 33 процента българите си купуват редовно пасти и четки за зъби. По отношение на консумацията на минерални води с високо съдържание на флуор, председателят на Зъболекарския съюз посочи, че за да не развият флуороза, е препоръчително на децата  е препоръчително да се дава само филтрирана през специални кани вода или минерална с ниско съдържание на флуор. Във връзка с откриването на новите симулационни зали в Медицинския университет, д-р Шарков посочи, че студентите в страната ни имат огромно предимство пред колегите си в Европа, тъй като обучението им включва работа с пациенти още от трети курс. Той цитира данни на Европейската асоциация на студентите по дентална медицина, според които между 15 и 20 процента от завършващите специалността в много страни в ЕС, не са пипали пациент. \r\nДиана СТОЕВА", "date": "2019.09.19", "title": "Д-р Николай Шарков, Български зъболекарски съюз: Започва разширено изследване за оралните заболявания при децата"}
{"url": "http://www.focus-news.net/news/2019/09/19/2700538/dvama-mazhe-na-22-i-25-godini-sa-zadarzhani-za-izvarsheniya-obir-na-sluzhitel-v-detska-gradina-v-petrichkoto-selo-karnalovo.html", "text": "Двама мъже на възраст 22 и 25 години са задържани за извършения обир на служител в детска градина в петричкото село Кърналово. Това стана ясно по време на брифинг на ОДМВР-Благоевград, провел се пред детската градина, предаде репортер на  Радио „Фокус“ – Пирин . Ножът, с който е била заплашена жената е открит в дома на дядото на един от двамата задържани. Мъжете са направили самопризнания.  \r\n „Фокус“ припомня: \r\nОколо 05:30 часа на 17 септември, две лица са проникват в кухнята на детско заведение в село Кърналово и заплашвайки с остър предмет 60-годишна жена са й отнели сумата от около 150 лева. \r\nЛивия НИНОВА", "date": "2019.09.19", "title": "Двама мъже на 22 и 25 години са задържани за извършения обир на служител в детска градина в петричкото село Кърналово"}
{"url": "http://www.focus-news.net/news/2019/09/19/2700603/sport-rumanskiyat-kluzh-specheli-parviya-si-mach-ot-grupovata-faza-na-liga-evropa-kato-domakin-sreshtu-latsio-s-21.html", "text": "Футбол: Румънският Клуж спечели първия си мач от груповата фаза на Лига Европа като домакин срещу Лацио с 2:1. \r\nИталианският отбор поведе в 25-ата минута с гол на Бартоломеу Бастос. В 41-ата минута Киприан Деач изравни от дузпа, а в 75-ата Билиел Омрани отбеляза за 2:1.", "date": "2019.09.19", "title": "Спорт: Румънският Клуж спечели първия си мач от груповата фаза на Лига Европа като домакин срещу Лацио с 2:1"}
{"url": "http://www.focus-news.net/news/2019/09/19/2700541/muzeyat-na-rodopskiya-karst-v-chepelare-veche-e-otvoren-za-posetiteli.html", "text": "Музеят на родопския карст в Чепеларе, който е уникален по рода си и е единственият музей на пещерите в Югоизточна Европа, вече е отворен за посетители. Това съобщиха от пресцентъра на  Община Чепеларе . Музеят беше изцяло обновен и получи изцяло нов дизайн и визия със средства по проект „Интегриран подход за развитие на културни и природни обекти в Чепеларе, България и Просочани, Гърция“ (INTEGRA_TOUR), който се финансира по Програмата за трансгранично сътрудничество ИНТЕРРЕГ V-A Гърция – България 2014-2020, съфинансирана от Европейския съюз чрез Европейския фонд за регионално развитие и от националните фондове на страните, участващи в програмата Гърция – България.", "date": "2019.09.19", "title": "Музеят на родопския карст в Чепеларе вече е отворен за посетители"}
{"url": "http://www.focus-news.net/news/2019/09/19/2700543/za-sastava-na-121-sektsionni-izbiratelni-komisii-na-teritoriyata-na-obshtina-vidin-se-sporazumyaha-partiite-i-koalitsiite.html", "text": "За състава на 121 секционни избирателни комисии на територията на община Видин се споразумяха  партиите и коалициите по време на консултации, които се проведоха в сградата на Общината, предаде репортер на  Радио „Фокус“ – Видин . В консултациите, които се провеждат във връзка с изборите за общински съветници и за кметове на 27 октомври 2019 г. взе участие и видинският кмет Огнян Ценков.   Предварително са изпратени покани за участие в консултациите на представителите на ПП ГЕРБ, Коалиция БСП за България, Коалиция „Обединени патриоти – НФСБ, „Атака“ и ВМРО“, ПП „Движение за права и свободи“, партия „Воля“ и до Коалиция „Демократична България – Обединение“, която има избрани представители в Европейския парламент. На консултациите всички представители се запознаха с проекта за разпределение на състава на секционните избирателни комисии. Представителите на ДПС, ВОЛЯ и Коалиция „Обединени патриоти“ имаха забележки по предложения проект и се стигна до  размяна на членове и секретари в някои секционни комисии. Кметът на Община Видин Огнян Ценков обърна внимание на представителите на партии и коалиции, които ще участват в изборите на 27 октомври на разпространението на агитационните материали, спазването на определените места заразлепване на плакати  и пожела на всички успех на изборите. Предстои постигнатите договоронести за състава на 121 комисии да бъдат внесени до 25 септември в Общинската избирателна комисия, която ще публикува списъците на членовете на комисиите. 997 души са членовете на тези комисии. \r\nАнна ЛОЗАНОВА", "date": "2019.09.19", "title": "За състава на 121 секционни избирателни комисии на територията на община Видин се споразумяха партиите и коалициите"}
{"url": "http://www.focus-news.net/news/2019/09/19/2700547/sport-roma-posreshta-kato-domakin-istanbulskiya-bashakshehir-v-parviya-si-mach-ot-grupovata-faza-na-liga-evropa.html", "text": "Футбол: Рома посреща като домакин истанбулския Башакшехир в първия си мач от груповата фаза на Лига Европа. Мачът ще се играе в 22:00 часа българско време. \r\nГостите няма да могат да разчитат на четирима футболисти, които страдат от контузии, сред които Мартин Шкъртел и Беркай Йозкан. Италианският отбор от своя страна не включи в групата за мача също четирима контузени футболисти, включително Крис Смолинг и Ченгиз Юндер.", "date": "2019.09.19", "title": "Спорт: Рома посреща като домакин истанбулския Башакшехир в първия си мач от груповата фаза на Лига Европа."}
{"url": "http://www.focus-news.net/news/2019/09/19/2700544/vavezhda-se-organizatsiya-na-dvizhenieto-vav-vrazka-s-reklamen-klip-na-23-septemvri.html", "text": "От 05.00 до 21.00 часа на 23.09.2019 г. се забранява престоят и паркирането на пътни превозни средства, с изключение на колите на снимачния екип и извън местата в режим на платно паркиране „служебен абонамент“, както следва: \r\n- на ул. „Славянска“ между ул. „Г. С. Раковски“ и „Градска градина“ – 20 /двадесет/ паркоместа; \r\n- на ул. „Георги Бенковски“ между ул. „Аксаков“ и ул. „Иван Вазов“ - 20 /двадесет/ паркоместа; \r\n- на ул. „Иван Вазов“ между ул. „Г. С. Раковски“ и ул. „Кузман Шапкарев“ – 15 /петнадесет/ паркоместа. \r\n От 07.00 до 21.00 часа на 23.09.2019 г. да се забрани влизането на пътни превозни средства, както следва: \r\n- по ул. „Славянска“ между ул. „Г. С. Раковски“ и „Градска градина“; \r\n- по ул. „Георги Бенковски“ между ул. „Аксаков“ и ул. „Иван Вазов“. Това съобщиха от пресцентъра на  Столична община .", "date": "2019.09.19", "title": "Въвежда се организация на движението във връзка с рекламен клип на 23 септември"}
{"url": "http://www.focus-news.net/news/2019/09/19/2700548/predsedatelyat-na-obshtinski-savet-kyustendil-mihaela-krumova-vrachi-dva-plaketa-pocheten-grazhdanin-na-kyustendil.html", "text": "Председателят на Общински съвет – Кюстендил Михаела Крумова връчи два плакета „Почетен гражданин на Кюстендил”, предаде репортер на  Радио „Фокус” – Кюстендил . Почетен плакет беше връчен на архитект Юлий Фърков. „Всички познаваме господин Фърков. Знаем какво той е направил за града, знаем за неговата дейност в полза на обществото. Да не подценяваме и професионалната му кариера, има много с какво да се похвали. Имам изключителното удоволствие да връча този почетен плакет”, каза председателят на Общински съвет – Кюстендил Михаела Крумова. От своя страна архитект Юлий Фърков посочи, че за него е голяма чест да приема номинацията за почетен гражданин на Кюстендил, на вечния град. „Вечен град с 8 000 години развитие и приемственост на селищните традиции. Мисията на нашето проектантско студио в родния ни град е възстановяването на културната памет – свято дело, ключ към безсмъртието на българската нация”, каза архитект Юлий Фърков. Той завърши с думите на  Джордж Оруел: „Който владее настоящето, владее миналото, който владее миналото – владее бъдещето”.  \r\nПочетен плакет беше връчен и на Оля Архипова, дъщеря на Румен Архипов. Той е човекът, който шофирайки училищен автобус, в сетния си дъх успява да спаси 12 деца. По време на пътуването той получава масивен инфаркт и изпада в безсъзнание. В последните секунди от живота си той проявява истинско геройство, като опитвайки се да овладее автобуса, натиска с двата си крака спирачката, дърпа ръчната такава, изключва двигателя и успява да спре в оградата на къща в село Слокощица. Пренебрегвайки болката, която вероятно е изпитвал, той успява да спаси живота на децата, които е превозвал. „Това е човекът, който със своята всеотдайност успя да спаси много деца в училищния автобус. Тази негова постъпка го прави голям и достоен човек и гражданин на Кюстендил”, каза председателят на Общински съвет – Кюстендил Михаела Крумова. „Въпреки намеренията на близки, че с времето емоциите отшумяват – това не е съвсем така. Скоро ще се навърши една година откакто тате не е с нас, все още не мога да говоря без вълнение и без емоции за него. Искам да благодаря на човеците, които станаха съпричастни с неговата постъпка, с неговия избор, засвидетелстваха уважение и почит към него и респективно към семейството. Благодаря и на тези, които предпочетоха да останат в страни и някои от които може би се опитаха да омаловажат неговия героизъм. Не зная дали след време някой от вас ще се сеща за достойната му постъпка, но той беше нашият герой и приживе”, каза Оля Архипова. \r\nВенцеслав ИЛЧЕВ", "date": "2019.09.19", "title": "Председателят на Общински съвет – Кюстендил Михаела Крумова връчи два плакета „Почетен гражданин на Кюстендил”"}
{"url": "http://www.focus-news.net/news/2019/09/19/2700546/kmetat-na-sliven-stefan-radev-posreshtna-chlenovete-na-grupa-tangra.html", "text": "Кметът на Сливен Стефан Радев посрещна членовете на група „Тангра“. Те, заедно със Сливенския симфоничен оркестър, ще изнесат концерт от 19.00 часа на сцената на зала „Сливен“ – „Любовта, без която не можем“. Това съобщиха от пресцентъра на  Община Сливен . \r\n„Добре дошли! Радвам се, че сте мои гости! Истинско удоволствие и привилегия са човек да може да се докосне и да поговори на четири очи с легенди като вас. И изобщо историята на групата, и музиката, хората, които стоят зад нея, трябва да се познават. Радвам се, че сте заедно и сте тук!“, поздрави групата кметът. \r\nМузикантите изразиха възхищението си от удобствата и възможностите на зала „Сливен“. Споделиха още, че в България почти няма други градове с такива концертни зали. \r\n„Искаме да ви поздравим за тази прекрасна зала, която имате. Ние свирим из цялата страна и имаме възможност да сравним. Просто това е европейско нещо. Технически е много добре обезпечена. Много сме щастливи, че можем да свирим тук, в тази зала. Поздравления!“, коментираха от групата. \r\nТе изразиха впечатленията си и от града. Коментираха също, че Сливен се развива изключително позитивно. \r\n„Не сме идвали от много време тук и го виждаме различен, обновен, красив. Много голяма промяна. Браво!“, посочиха „Тангра“. \r\nМузикантите споделиха, че за първи път правят проект със симфоничен оркестър. \r\n„Чудесен оркестър. Сработихме се много добре. Маестро Димитър Караминков направи чудесни аранжименти и ще бъде много жалко, ако остане само тук и еднократно“, споделиха музикантите. \r\n„Маестро, повече такива събития трябва да правим. Ще е интересно за хората, за публиката, за всички. Ако можем да правим такива продукции във времето и ги развиваме, ще е чудесно“, коментира кметът Радев.", "date": "2019.09.19", "title": "Кметът на Сливен Стефан Радев посрещна членовете на група „Тангра“"}
{"url": "http://www.focus-news.net/news/2019/09/19/2700549/predstoyashti-sabitiya-v-stranata-za-20-septemvri-agentsiya-fokus.html", "text": "От 09:00 часа ще се проведе заседание на Народното събрание.  \r\n \r\n*** \r\n \r\nОт 11.00 часа вицепрезидентът Илияна Йотова ще участва в честването на Международния ден на мира пред Паметника на Незнайния воин на пл. „Свети Александър Невски“ в София. \r\n \r\n*** \r\n   \r\nОколо 12:30 часа в „Юнашки салон“ на бул. Христо Ботев №1 ще се проведе брифинг след работна среща на министъра на туризма Николина Ангелкова с контролните органи, местната власт и бизнеса, на която ще бъде обобщен летният сезон по Северното Черноморие. \r\n \r\n \r\n*** \r\n   \r\nОколо 16:30 часа в сградата на Общината ще се проведе брифинг след работна среща на министъра на туризма Николина Ангелкова с контролните органи, местната власт и бизнеса, на която ще бъде обобщен летният сезон по Южното Черноморие. \r\n \r\n \r\n*** \r\n \r\nОт 11.00 часа кметът на София Йорданка Фандъкова ще присъства в АГ болница „Майчин дом“ на представяне на телемедицинска система за дистанционно мониториране на детските сърдечни тонове при бременни. \r\n \r\n \r\n*** \r\n   \r\nОт 07.30 часа на бул. „Цариградско шосе“ №166 (уширението до Инфинити) представител на „Пътна полиция“ ще даде кратък брифинг за предприетите мерки във връзка с предстоящите почивни дни. \r\n \r\n \r\n*** \r\n \r\nОт 09:30 часа в Техномеджикленд /София Тех Парк, министърът на образованието и науката Красимир Вълчев ще участва в информационен ден на Национална програма „ИТ бизнесът преподава“. \r\n \r\n \r\n*** \r\n \r\nОт 10.00 часа, в зала „Опера“ на хотел „Интерконтинентал“ ще се проведе международна конференция “За единни Балкани в социална Европа“ с участието на кметовете на Тирана, Охрид, Ресен и Крайова. От 13.30 часа, в зала „Опера“ ще се проведе пресконференция. \r\n \r\n*** \r\n \r\nОт 11:00 часа в зала „Триадица 1“ на Гранд Хотел София, ще се проведе кръгла маса на тема „Злоупотребите с болнични листове – вреден за обществото  феномен“. \r\n \r\n*** \r\n \r\nОт 11.00 часа в митрополитската катедрала „Св. вмца Неделя“ ще се състои панихида за жертвите на комунистическия режим. \r\n \r\n*** \r\n \r\nОт 11.00 часа в изложбена зала ЦУМ, София ще бъде открита за първи път в България „Национална Индийска Изложба“. \r\n \r\n*** \r\n \r\nОт 11:00 часа на гроба на твореца, намиращ се в градинката зад църквата „Св. София“, ще бъдат отбелязани 98 години от смъртта народния поет Иван Вазов \r\n \r\n*** \r\n   \r\nОт 12:00 ч. в Княжеска градина срещу Софийски университет ще се проведе международен турнир за Световната купа по стрийт фитнес, който ще отбележи края на инициативата София ърбан зона спорт 2019, организирана от „София – европейска столица на спорта“ и Столична община. \r\n \r\n*** \r\n \r\nОт 19:00 часа в Театър „Българска Армия“ в София ще бъде изигран спектакълът по японската приказка \"Принцът на земята и принцът на морето” на ДКТ Пловдив. \r\n \r\n \r\n \r\n*** \r\n   \r\nОт 11:30 часа ще се проведе тържественото откриване на новоизградения мост между улиците „Глазне” и  улица „Иконом Чучулайн\" по проекта „Изграждане на пешеходен мост между двата бряга на река Глазне”.  \r\n \r\n \r\n*** \r\n \r\nОт 10:30 часа в Зала № 5 в сградата на Общината ще се проведе пресконференция за представяне на проект: „Проектиране и изграждане на допълнителна инфраструктура /инсталация за предварително третиране на битови отпадъци и компостираща инсталация за разделно събрани биоразградими и/или зелени отпадъци/ за развитие на регионалната система за управление на отпадъците на регион Благоевград, включващ общини Благоевград, Симитли, Рила, Кочериново и Бобошево“. \r\n \r\n*** \r\n \r\nОт 10:00 часа в Експо център „Флора“ ще се проведе цветен базар „Флора Есен“. \r\n \r\n \r\n*** \r\n \r\nОт 11.00 часа в конферентната зала на хотел „Бургас” ще се проведе пресконференция на Коалиция  „Ние, гражданита”-  (ДРП Българската пролет, БЗНС, РДП, Земеделски съюз „Ал. Стамболийски”). \r\n \r\n \r\n*** \r\n \r\nОт 9:00 и 11:00 часа съответно учениците от първи клас на Начално базово училище „Михаил Лъкатник“ и трети клас на Основно училище „Антон Страшимиров\" ще научат в беседа за правилата на пътната безопасност. \r\n \r\n \r\n*** \r\n \r\nОт 18:00 часа в зала „Пленарна“ на Общината, ще се проведе дискусия на тема: „Нови опасности за духовните, моралните и социалните устои на семейството и възпитанието на децата“. \r\n \r\n*** \r\n \r\nОт 18:00 часа ще се проведе официално откриване на инициативата Нощ на Самоводската чаршия, която ще бъде придружена с Фестивал на занаятите.  \r\n \r\n \r\n \r\n \r\n*** \r\n \r\nОт 10:00 часа в заседателната зала на общината, кметът на града свиква консултации за определяне съставите на Секционните избирателни комисии. \r\n \r\n*** \r\n \r\nОт 09:00 часа, в Заседателната зала на Община Враца ще се проведе първа пресконференция по проект „Модернизиране на кухненското оборудване и обзавеждане на Домашен социален патронаж - гр. Враца“. \r\n \r\n*** \r\n \r\nОт 14:00 часа от входа на велоалеята, РИОСВ-Враца организира велопоход по велоалеята в парк „Хижата“. \r\n \r\n*** \r\n \r\nОт 11:00 часа ще се състои официална церемония „Първа копка“ за ефективния старт на Проект BG16RFOP001-1.027-0006-C01 „Енергийна ефективност на многофамилни жилищни сгради в гр. Горна Оряховица“, \r\n \r\n*** \r\n \r\nОт 16:00 часа в заседателната зала на общината ще се проведе литературна среща с участието на Боян Ангелов, Деньо Денев, Паруш Парушев, Иван Гранитски, Панко Янчев, Стоян Райчевски, Надя Попова, Любомир Котев и Петър Андасаров. \r\n \r\n*** \r\n \r\nОт 17.00 часа в Художествената галерия „Проф. Веселин Стайков“ в Пещера ще бъде открита юбилейна изложба живопис в памет на българския художник Стоян Раканов, посветена на 85 години от рождението му. \r\n \r\n*** \r\n \r\nВ 10.30 часа в парк „Сърнена гора” ще се проведе велошествие под надслов „Комбинирай! Движи се!”.  \r\n \r\n \r\n*** \r\n \r\nВ 11.00 часа в пресклуба на БТА ще се състои пресконференция с участието на  кандидатът за кмет за община Родопи издигнат от местна коалиция \"Движение ЗАЕДНО за промяна(ПП ВОЛЯ, ПП Съюз на Свободните Демократи, ПП Движение България на Гражданите, Коалиция Кауза Пловдив). В коалицията влизат още:ПП „КАУЗА БЪЛГАРИЯ\",ПП „НОВИТЕ ЛИДЕРИ\", ПП „Българска Социалдемокрация-Евролевица\",ПП „Родолюбие 2000\",ПП „Европейска сигурност и интеграция\" и ПП „ВОЛТ\".  \r\n \r\n \r\n*** \r\n \r\nВ 11.00 часа на ул. \"Димитър Цончев\" при сградата на бившия ДДЛРГ \"Рада Киркович\" ще се състои първа копка на обект - Изграждане на Център за социална рехабилитация и интеграция за деца с разстройство от аутистичния спектър.  \r\n \r\n*** \r\n \r\nОт 11:00 часа в ОДМВР, конферентна зала на етаж 2, ще се проведе работна среща на тема: „Какви са първичните сигнали на домашното насилие – как да го спрем, преди да е започнало?”. \r\n \r\n*** \r\n \r\nОт 10.30 часа, в сградата на отделението по Палиативни грижи /лв. \"Родина\" / към Комплексния онкологичен център, ще се проведе пресконференция на тема: „За първи път медици от онкодиспансера в Русе поставиха ендоскопски метален саморазширяващ се стенд.“ \r\n \r\n*** \r\n \r\nОт 10.30 часа в зала „Истър“ на хотел „Дръстър“ ще се проведе срещата с кметове на общините, с представители на държавната власт и на медиите на територията на областта. \r\n \r\n*** \r\n \r\nОт 08.30 часа на полигон „Батмиш” ще се проведат учебни стрелби. \r\n \r\n*** \r\n \r\nОт 18.00 часа в галерия „Май“ ще бъде открита самостоятелна изложба – живопис „Живот в цветове“ на Мария Николова Отерстат. \r\n \r\n*** \r\n Смолян.  \r\nОт 11:00 часа в конферентната зала на хотел „Кипарис Алфа“ – град Смолян, кметът на Чепеларе Славка Чакърова ще даде пресконференция. \r\n \r\n \r\n*** \r\n   \r\nОт 09.00 часа на строевия плац във  Факултет „Артилерия, ПВО и КИС” на НВУ „Васил Левски”, с военен ритуал по полагане на военна клетва и връчване на удостоверения приключва курсът по „Начално военно обучение” за младежи български граждани.", "date": "2019.09.19", "title": "Предстоящи събития в страната за 20 септември (Агенция „Фокус“)"}
{"url": "http://www.focus-news.net/news/2019/09/19/2700551/zam-kmetat-na-kyustendil-svetoslav-vasilev-vremenno-shte-izpalnyava-dlazhnostta-kmet-po-vreme-na-predizbornata-kampaniya.html", "text": "Зам.-кметът на Община Кюстендил Светослав Василев ще бъде временно изпълняващ длъжността кмет по време на предизборната кампания. Това беше решено от Общински съвет – Кюстендил, предаде репортер на  Радио „Фокус” – Кюстендил . Общинските съветници определиха и временно изпълняващи длъжността „Кмет на кметство” за населените места, в които досегашните кметове ще се кандидатират отново на предстоящите избори. Съветниците одобриха съществуването на паралелки в общинските училища за учебната 2019/2020 година под допустимия минимален брой ученици. Бяха утвърдени и наемни цени за ползване на земеделски земи от общински поземлен фонд за стопанската 2019-2020 година. От дневния ред отпадна предложението за финансиране на пътуване на ученици в турнир „Млад огнеборец“ за Преходната купа „Юлиян Манзаров“ в град Ловеч.  Кметът на Община Кюстендил Петър Паунов представи пред съветниците и проектно предложение за благоустрояване на „Колушко дере“ – районът между река Банщица и средновековната черква „Свети Георги”. Проектът е на стойност 1 000 000 лева без ДДС . Предложението ще бъде качено на сайта на Община Кюстендил, където в рамките на 10 дни могат да се правят предложения от граждани. \r\nВенцеслав ИЛЧЕВ", "date": "2019.09.19", "title": "Зам.-кметът на Кюстендил Светослав Василев временно ще изпълнява длъжността кмет по време на предизборната кампания"}
{"url": "http://www.focus-news.net/news/2019/09/19/2700550/kmetat-na-burgas-dimitar-nikolov-pozdravi-mladiya-edmond-nazaryan-za-uspeshnata-mu-sportna-godina.html", "text": "Кметът на Бургас Димитър Николов поздрави за успешната му спортна година младата надежда на българската, а и на бургаската борба, тъй като отскоро е състезател на Спортен клуб „Бургас“ – Едмонд Назарян. Това съобщиха от пресцентъра на  Община Бургас . През 2019-та Едмонд Назарян стана европейски шампион за кадети в италианския град Фаенца, а на световното се пребори за бронзов медал. Той гостува на кмета Николов в компанията на легендарния си баща Армен Назарян (понастоящем треньор на националния ни отбор при класиците), личния си треньор Николай Дачев и Айк Манацканян, който се прибра у нас буквално вчера, след като спечели единствения медал за България, бронзов, на световното първенство по класическа борба при мъжете в Нур-Султан, Казахстан.", "date": "2019.09.19", "title": "Кметът на Бургас Димитър Николов поздрави младия Едмонд Назарян за успешната му спортна година"}
{"url": "http://www.focus-news.net/news/2019/09/19/2700243/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Заради политическия климат след изборите в Израел, действащият министър-председател Бенямин Нетаняху е отменил посещението си на срещата на Общото събрание на ООН, пише вестник  The Jerusalem Post . \r\nВъншният министър на страната Израел Кац ще се яви от негово име. \r\nНетаняху взе участие в почти всички срещи на Общото събрание на ООН от 2009 г. насам, когато той стана премиер на Израел. \r\nНа срещата се очакваше премиера да държи реч и да се срещне с президента на САЩ Доналд Тръмп в кулоарите на събранието. Американският лидер ще присъства на заседанието и съобщи по-рано, че е била планирана неофициална среща с Нетаняху, на която двамата трябваше да обсъдят подписването на пакт за обща отбрана между САЩ и Израел.  \r\nПодобно пътуване от страна на израелският премиер обаче може да предизвика политически проблеми, тъй като официалните резултати от изборите ще бъдат обявени именно когато се очаква той да е на срещата на Общото събрание. Тогава президентът на страната Реувен Ривлин трябва да избере един от кандидатите за премиер, който да формира новото правителство.  \r\nНетаняху е пропускал подобна среща само веднъж откакто стана премиер през 2009 г.  \r\nКогато това се случи, Израел беше представян от Авигдор Либерман, тогавашният външен министър на страната. \r\n \r\n*** \r\n \r\n  Президентът на САЩ Доналд Тръмп обяви Робърт О‘Брайън за новият съветник по националната сигурност, пише американското издание  The Washington Examiner . \r\nО‘Брайън досега е работил като президентски пратеник за проблеми със заложници в щатския департамент и според и съобщение на Доналд Тръмп в „Туитър“, ще наследи Болтън на поста. \r\nДжон Болтън беше освободен от длъжност по-ранно заради несъгласия с политиките на президента. \r\n„Доволен съм да обявя, че ще назнача Робър О‘Брайън, който в момента работи като Специален президентски пратеник за проблемите със заложници в Щатския департамент, за нашият нов Съветник по националната сигурност. Работих дълго и здраво с Робърт. Той ще се справи страхотно“, се казва в съобщението на президента.  \r\nО‘Брайън е бил част от екипа по национална сигурност на републиканският кандидат-президент Мит Ромни през 2012 г. Той също така е бил съветник по сигурността на бившия губернатор Скот Уолкър за щата Уисконсин. \r\n \r\n*** \r\n \r\n  Руското министерство на отбраната обвини САЩ за това, че Вашингтон умишлено се опитва да усложни ситуацията в Сирия, с цел да оправдае военното си присъствие в региона, пише турският вестник  Yeni Safak . \r\n“САЩ и техните съюзници са безразлични към съдбата на обикновените сирийци. Американците имат нужда от ескалация на напрежението в Сирия за да оправдаят нелегалното си присъствие на територията на суверенната страна и да задоволят своите геополитически амбиции по какъвто и да е начин“, заяви Михаил Мизинцев, ръководител на Националния център за управление на отбраната на Руската Федерация пред репортери в Москва. \r\nТой осъди действията на Вашингтон в Сирия, като добави, че само пълното изтегляне на войските на САЩ ще спомогне за стабилизирането на ситуацията в страната. \r\n„Присъствието на САЩ само усложнява ситуацията и предотвратява възстановяването на мирният живот в Сирия“, добави той \r\n \r\n*** \r\n \r\n  За участие в мащабните руски военни учения „Центр-2019“, които ще се проведат в периода от 16 до 21 септември в западната част на Русия и Киргизстан (Централна Азия), армията на Китай (НОАК) изпрати повече от 1600 военнослужещи, самолети, танкове и друга военна техника, отбелязва американското издание  The Diplomat . \r\nСпоред съобщенията на китайските медии, щабът на западното командване на НАОК е изпратил за ученията основно танкове 96А, стратегически бомбардировачи H-6K, изтребители JH-7A, изтребители J-11 и транспортни самолети „Ил-76“ и Y-9, както и хеликоптери Z-10. Броят на оръжията и оборудването не е посочен. \r\nОсвен Китай и Русия, в ученията ще участват военни служители от държавите-членки на Шанхайската организация за сътрудничество (ШОС), както и войски на страните-членки на Организацията на Договора за колективна сигурност (ОДКС) - Индия, Пакистан, Киргизстан, Казахстан, Таджикистан и Узбекистан. \r\nВоенните учения ще се провеждат главно на територията на Централния военен окръг на Русия, а основните маневри ще се състоят на учебни площадки в района на Оренбург. Ученията ще се провеждат и във водите на Каспийско море и в Киргизстан. Основната им цел е да се разработят действия в случай на заплаха за сигурността в Централна Азия, включително справяне с терористични заплахи, както и отблъскване на военно нападение от условно терористична държава, разположена в югозападната част на Руската федерация. \r\nУченията ще се провеждат на тренировъчни площадки в областите Оренбург, Дагестан, Астрахан, Челябинска област, Алтайски край и Кемерово. „Епизодите на борбата срещу незаконните въоръжени групировки ще бъдат разработени на полигоните за обучение според отделни планове\", се казва в съобщение на руското министерство на отбраната. \r\nОсновните цели на ученията на стратегическите командни пунктове са да се провери нивото на бойна готовност на руските въоръжени сили и техните международни партньори, се казва в съобщението от МО в Москва. Официално ученията са насочени към развитие на „борбата срещу тероризма“, но според руския министър на отбраната Сергей Шойгу, те ще отразява и въздушните удари на врага и съвместните настъпващи въздушни и сухопътни операции. Или казано с други думи, ученията „Центр-2019“ включват междудържавен военен компонент. \r\nПо-рано този месец Централната телевизия на Китай цитира командир на НОАК, който каза: „Ученията ще засилят и задълбочат всестранните стратегически партньорства и координация, като вземат предвид новия етап на отношенията между Китай и Русия. Те също са от голямо значение за увеличаване на способността на нашите въоръжени сили да отблъскват всички видове заплахи за сигурността заедно с въоръжените сили на други държави“. \r\nОт руска страна в ученията ще участват 128 хиляди военни служители, над 20 хиляди единици техника, включително 15 кораба, 600 самолета, 250 танка, около 450 бойни машини на пехотата и бронетранспортьори, както и до 200 артилерийски системи и множество ракетни системи. Официалният брой на участващите военни и броят на задействаното оборудване обикновено са завишени, подчертава изданието. \r\nСистемата за обучение на руските въоръжени сили предвижда четиригодишен цикъл на годишни учения (внезапни, по дефиниция се провеждат без предупреждение)- във всеки от четирите военни окръга: Западен, Източен, Кавказки (Южен) и Централен. Годишните руски стратегически учения обикновено се провеждат в един военен окръг. В ученията „Центр 2015\" официално са участвали 95 хиляди военнослужещи, повече от седем хиляди единици оръжие и военна техника, както и 170 самолета и 20 военни кораба. \r\nСпоред руското министерство на отбраната миналата година ученията „Восток-2018\" станаха най-големите по рода си на руските въоръжени сили за почти четири десетилетия. Наред с руските военни, в тях взеха участие 3500 военнослужещи, 900 тежки оръжия и 30 самолета от НОАК, което показва разширяване на военните връзки между двете страни. \r\nПо-рано този месец заместник-председателят на Централния военен съвет на Китайската народна република и руският министър на отбраната сключиха още едно споразумение за задълбочаване на военното сътрудничество. Прави впечатление, че на 23 юли военновъздушните сили на Китай и руските ВКС също проведоха първия съвместен въздушен патрул над водите на Японското и Източнокитайско море.", "date": "2019.09.19", "title": "Преглед на някои от основните теми в световния печат ( Агенция „Фокус“ )"}
{"url": "http://www.focus-news.net/news/2019/09/19/2700245/tass-tramp-zayavi-che-nyama-da-govori-za-voyna-s-iran-no-ima-mnogo-varianti-za-spravyane-s-krizata.html", "text": "САЩ \"заемат много силна позиция\" във връзка с напрежението между Вашингтон и Техеран, но няма да говорят за война, заяви американския президент Доналд Тръмп, цитиран от  TACC . \r\nИма много възможности за разглеждане. Има краен вариант и други не толкова сериозни опции. Сега сме в много силна позиция“, заяви той.  \r\n„Не казах, че крайният вариант предвижда война. Не говорих за такъв екстремен вариант.“, уточни президента.  \r\nТръмп добави, че смята, че реакцията на САЩ във връзка с нападенията над петролните рафинерии в Саудитска Арабия са показател за силата на Вашингтон. \r\n„САЩ са най-силните във военно отношение в света\" добави той. \r\n\"Много е лесно да се нанесе удар. Нека да видим какво ще се случи. Ако трябва да направим нещо, ние ще го направим незабавно“, добави Тръмп. \r\nПо-рано той обяви, че ще наложи нови „значителни“ санкции на режима в Техеран, като уточни, че ще стане ясно какви точни в рамките на 48 часа. \r\nБелият дом обвинява Техеран за това, че са отговорни за нападенията над петролни рафинерии, собственост на \"Сауди Арамко\" в Саудитска Арабия, макар Иран да отрича това. По-рано шиитските бунтовници от движението на хутите поеха отговорност за атаките, но Държавният секретар на САЩ Майк Помпео заяви, че няма доказателства нападението да е извършено от Йемен и отново обвини Техеран за него.", "date": "2019.09.19", "title": "ТАСС: Тръмп заяви, че няма да говори за война с Иран, но „има много варианти“ за справяне с кризата"}
{"url": "http://www.focus-news.net/news/2019/09/19/2700537/yeni-safak-amerikanskite-sistemi-za-vazdushna-otbrana-peytriat-ne-sa-uspeli-da-zashtityat-petrolnite-rafinerii-na-sauditska-arabiya.html", "text": "Възможностите на американските системи за въздушна отбрана „Пейтриът“ бяха поставени под върпос, след скорошните нападения над петролните рафинерии на Саудитска Арабия, пише турският вестник  Yeni Safak . \r\nНаречените „най-добрите в света“ системи не успяха да прихванат и унищожат безпилотните самолети, които удариха инфраструктурата на „Сауди Арамко“ и причиниха сериозни щети на износа на петрол на Рияд. \r\nПопитан защо зенитно-ракетните системи не са успели да блокират нападенията на дроновете, Държавният секретар на САЩ Майк Помпео намекна, че те са имали „сляпо място“, като отрече обвиненията за недостатъците на системите и заяви, че „дори най-добрите системи за въздушна отбрана понякога се провалят“. \r\nСаудитска Арабия по-рано изрази готовност да закупи и руски еквивалентни системи от същия тип С-400.  \r\nСАЩ продължава да насочва обвинения към Иран за въздушните атаки над петролната инфраструктура, собственост на държавната компания на Саудитска Арабия „Сауди Арамко“, които ощетиха износа на петрол на кралството. Отговорност за нападенията поеха хутите, шиитско бунтовническо движение, което оперира в Йемен и разполага с подкрепата на Техеран.  \r\nИран все пак отрече всякаква връзка с инцидента, докато регионалното напрежение расте, след като Вашингтон заплаши да наложи нови санкции на Техеран. \r\n \r\n \r\n \r\n \r\n : Теодор Пенев", "date": "2019.09.19", "title": "Yeni Safak: Американските системи за въздушна отбрана „Пейтриът“ не са успели да защитят петролните рафинерии на Саудитска Арабия"}
{"url": "http://www.focus-news.net/news/2019/09/19/2700545/tacc-sauditska-arabiya-informira-generalniya-sekretar-na-oon-za-vazmozhnite-otvetni-deystviya-sled-napadeniyata-varhu-petrolnite-saorazheniya.html", "text": "Постоянният представител на Саудитска Арабия в ООН Абдула ал Муалими в официално изявление информира генералния секретар на организацията Антониу Гутериш, че Рияд ще прилага процедурите, предвидени в международното право, след атака срещу петролните съоръжения на страната, предава  TACC . \r\n\"В съответствие с инструкциите на моето правителство, искам да насоча вниманието ви към малодушната и отвратителна атака срещу съоръженията на петролната компания “Сауди Арамко” в Абкайк и Хурайс на 14 септември 2019 г.\", казва дипломатът в писмо към международната организация. \r\n„Това бяха удари, нанесани нетолкова върху Саудитска Арабия, но и върху международната енергетика и безопастността на глобалната икономика. Саудитска Арабия е напълно способна да защитава жизненоважни петролни и икономически ресурси, национално богатство и най-важното - своите граждани “, подчерта Ал Муалими, като отбеляза, че това е„ терористична атака и тактика, характерна за терористични и екстремистки групи “. \r\nСпоред постоянния представител на Рияд \"всички предварителни знаци и свидетелства показват, че това нападение не е извършено от Йемен, както твърдят терористичните групи на хутите и че използваните оръжия са с ирански произход\".  \r\n„Саудитска Арабия ще приложи всички необходими процедури в съответствие с международното право“, предупреди той. \r\nПо-рано министърът на енергетиката на кралството, принц Абдулазиз бин Салман, заяви, че международна група следователи  на ООН ще разследва нападенията върху петролните съоръжения в страната. \r\n \r\n : Теодор Пенев", "date": "2019.09.19", "title": "TACC: Саудитска Арабия информира генералния секретар на ООН за възможните ответни действия след нападенията върху петролните съоръжения"}
{"url": "http://www.focus-news.net/news/2019/09/19/2700248/tass-yemenskite-buntovnitsi-zaplashvat-da-napadnat-desetki-tseli-v-dubay-i-abu-dabi-v-obedinenite-arabski-emirstva.html", "text": "Градовете на Обединените арабски емирства ще бъдат обект на мащабни атаки, ако страната не прекрати агресията си в Йемен, заяви в сряда официалният представител на въоръжените сили на йеменското въстаническо движение на хутите, Яхя Сариa, предава  TACC . \r\n\"Днес ние обявяваме за първи път, че имаме десетки цели в ОАЕ, включително Абу Даби и Дубай\" , заяви генерала по телевизия „Ал Масира“, собственост на групировката. \r\n\"Ние казваме режима на Емирството, че само една операция ще ви струва скъпо и ще съжалявате за това. Призоваваме ви да вземете нашите предупреждения на сериозно“, добави той.  \r\n\"Ние също искаме да кажем на агресорите да спрат с атаките си и да махнат ръцете си от Йемен. Ако искате да живеете в безопасност, защитете своите (нефтени) инсталации, и оставете страната в мир “, каза още Сариа. \r\nТези изявления дойдоха след атаките на 14 септември срещу националната петролна компания Саудитска Арабия „Сауди Арамко“, които сериозно нарушиха производството на петрол в кралството.", "date": "2019.09.19", "title": "ТАСС: Йеменските бунтовници заплашват да нападнат десетки цели в Дубай и Абу Даби в Обединените Арабски Емирства"}
{"url": "http://www.focus-news.net/news/2019/09/19/2700246/afp-novite-sanktsii-sreshtu-iran-dokazvat-che-sasht-narochno-tseli-da-oshteti-tsivilnite-smyata-dzhavad-zarif.html", "text": "Външният министър на Иран Джавад Зариф заяви, че обявените от президента на САЩ нови санкции срещу страната доказват, че Вашингтон нарочно цели да ощети цивилни.  \r\n„Ходът на президента Доналд Тръмп беше признание за това, че САЩ нарочно поставя като цел обикновените граждани“, написа Зариф в „Туитър“, като добави, че мерките на Белия дом са „нелегални“ и „нечовешки“. \r\nПо-рано Тръмп обяви, че е инструктирал кабинета си да изготви налагането на нови санкции срещу Техеран във връзка с обвиненията, че Иран стои зад атаките върху петролните рафинерии в Саудитска Арабия.", "date": "2019.09.19", "title": "AFP: Новите санкции срещу Иран доказват, че САЩ „нарочно“ цели да ощети цивилните, смята Джавад Зариф"}
{"url": "http://www.focus-news.net/news/2019/09/19/2700244/predstoyashti-sabitiya-v-stranata-za-19-septemvri-agentsiya-fokus.html", "text": "*** \r\n \r\nОт 09:00 часа ще се проведе заседание на Народното събрание.  \r\n \r\n*** \r\n \r\nОт 09:30 часа в Дома на Европа, ще бъде представен най-новият годишен доклад „Малцинства и коренно население 2019: Фокус върху справедливостта в областта на климата“ (Minorities and indigenous people 2019: Focus on climate justice) и ще бъдат връчени годишните награди от конкурса „Журналистика за развитие 2019“. \r\n \r\n*** \r\n \r\nОт 10:00 часа в Зала \"Роял\", Конферентен център „Проджект Лаб”( гр. София, бул. Мария Луиза 58, етаж 3) ще се проведе информационен ден по проект № BG05SFOP001-3.001-0001-C01 „Създаване на модел за оптимизация на съдебната карта на българските съдилища и прокуратури и разработване на единна информационна система на съдилищата“. \r\n \r\n*** \r\n \r\nОт 10.00 часа, в Националния пресклуб на БТА, ще се проведе прес-закуска, на която ще бъдат оповестени резултатите от ежегодното проучване на EOS Group „Навици на плащане в Европа 2019“. \r\n \r\n*** \r\n \r\nОт 11:00 часа в Столична библиотека ще бъде открита гостуващата изложба на Шанхайската библиотека „Разцъфналите цветя на Шанхай“. \r\n \r\n*** \r\n \r\nОт 11:00 часа в „София Хотел Балкан“, зала „Средец“, ще се състои публична дискусия „Филмовата индустрия в 21-ви век: инструменти за оцеляване“. \r\n \r\n*** \r\n \r\nОт 11.00 часа, в Националния пресклуб на БТА, ще се проведе пресконференция: Представяне на национална инициатива „Да успеем в България!“. \r\n \r\n*** \r\n \r\nОт 11:00 часа в галерия „Академия“ – НХА, Държавният културен институт към министъра на външните работи и Националната художествена академия представят изложбата „Дипломация и изкуство“, посветена на 140-ата годишнина от създаването на българската дипломатическа служба. \r\n \r\n*** \r\n \r\nОт 11:00 часа в галерия „Академия“ министър Екатерина Захариева ще открие изложбата „Дипломация и изкуство“. \r\n \r\n*** \r\n   \r\nОт 11:00 часа кметът на София Йорданка Фандъкова ще провери реновираната клиника по обща хирургия в Първа градска болница (Първа МБАЛ) на бул. „Патриарх Евтимий“ 37.  \r\n \r\n*** \r\n   \r\nОт 11:00 часа в сградата на ГДНП ще се състои брифинг за предприети мерки във връзка с предстоящите празнични дни.  \r\n \r\n*** \r\n   \r\nОт 11:30 в зала \"Запад\" в Народното събрание ПГ на „Воля“ ще представи първите законопроекти в подкрепа на семействата, обединени в пакет  \"Майка и дете”. \r\n \r\n \r\n*** \r\n   \r\nОт 14:00 ч. в Пресклуба в сградата на Народното събрание на пл. „Княз Александър І“ № 1 ще се проведе редовен брифинг на Централната избирателна комисия (ЦИК) във връзка с подготовката и произвеждането на изборите за общински съветници и за кметове, насрочени на 27 октомври 2019 г.  \r\n \r\n \r\n*** \r\n   \r\nОт 14.00 часа в Българския културен център на ул. „Веслец“ №13 членове на ръководството на БСП – София ще се срещнат с кандидата за кмет на Столична община Мая Манолова.  \r\n \r\n*** \r\n \r\nОт 16:00 часа в атриума на Сердика офиси, ще се състои форум „Бъдещето на мобилността“, част от официалната програма на Европейска седмица на мобилността 2019. \r\n \r\n*** \r\n \r\nОт 17.00 часа на ул. „Черковна“ 92, Националният военноисторически музей (НВИМ), в партньорство с Регионален исторически музей – Велико Търново и Българска национална филмотека, представя пътуващата изложба „Музеят – неочакван, отворен, споделен“. \r\n \r\n*** \r\n \r\nОт 17.30 часа в Китайския културен център, съвместно със Столична община ще представят най-доброто от българската и китайската култура под мотото „Да опознаем Нинбо, да почувстваме китайската и българската култура”. \r\n \r\n*** \r\n \r\nОт 18:00 часа в галерия „Сезони“ на улица „Кракра“ 2А, художникът Орлин Атанасов ще събере приятели и почитатели, за да отбележи своята 40-годишна творческа дейност с изложба, наречена с многозначно „АРТефакти“. \r\n \r\n*** \r\n \r\nОт 18:00 часа в Музей на спорта, ст. \"Васил Левски\", ще се състои премиерата на документалния филм “#Агресия. \r\n \r\n*** \r\n \r\nОт 18.30 часа в Мраморната зала на Руския културно-информационен център ще се състои концерт в рамките на проекта \"Посолство на майсторството\". \r\n \r\n*** \r\n \r\nВ 10.00 часа в двора на Дневният център за деца с увреждания кметът д-р Емил Караиванов ще открие реновираната сграда на социалната институция.  \r\n \r\n*** \r\n \r\nОт 10:00 часа в сградата на ОДМВР ще се проведе брифинг, на който ще се предостави информация за обезпечаване на сигурността на гражданите и транзитно преминаващите през страната чужди граждани за дните от 20 до 23 септември 2019 г. \r\n \r\n*** \r\n \r\nОт 18.30 часа в зала „Яворов“, ще се състои прожекция на филма \"Светителят хирург\". \r\n \r\n*** \r\n \r\nОт 10:20 часа, в двора на Професионалната гимназия по транспорт, ще се проведе обучение по международната програма “Виждам те. Виждаш ме.” за безопасна интеракция между велосипедистите и камионите на пътя. \r\n \r\n*** \r\n   \r\nОт 11.00 часа в сградата на „Кариерен център” към ДРСЗ-Бургас на ул. „Патриарх Евтимий” № 35 А ще се проведе съвместна пресконференция на Социално подпомагане, Бюрото по труда и Инспекцията по труда. \r\n \r\n*** \r\n \r\nОт 11.30 часа кметът Димитър Николов ще посети новия корпус на Професионалната гимназия по електротехника и електроника „Константин Фотинов“ и ще се срещне с учителя по физика Теодосий Теодосиев – Тео, който ще проведе обучителен семинар пред бургаските преподаватели по физика в новата лаборатория на училището. \r\n \r\n*** \r\n \r\nОт 16.00 ч. в района на Морска гара ще се състои показ на специализирано оборудване, екипировка и въоръжение на Военноморските сили, Военновъздушните сили и Служба „Военна полиция“. \r\n \r\n*** \r\n   \r\nОт 18.30 часа на открита сцена „Охлюва“ (при лоши метеорологични условия в залата на Културен център „Морско казино“) ще се състои концерт на Представителния ансамбъл на Въоръжените сили и Представителния духов оркестър на Военноморските сили.  \r\n \r\n*** \r\n   \r\nОт 10:00 часа министърът на образованието и науката Красимир Вълчев ще участва в откриването на учебната година на Икономическия университет.  \r\nПо-късно през деня министърът ще присъства на откриването на новите зали по симулационно обучение във Факултета по дентална медицина на Медицинския университет.  \r\n \r\n*** \r\n \r\nОт 10:00 часа на плажа в район „Аспарухово“, ще се проведе мащабно национално учение за ликвидиране на последствията от тежко авиационно произшествие. На събитието ще присъстват министър Маринов и главният секретар на МВР. \r\n \r\n*** \r\n \r\nОт 11:30 ч. във Факултета по дентална медицина на откриване на новите зали за симулационно обучение по дентална медицина в МУ-Варна. На събитието ще присъстват министърът на образованието и науката Красимир Вълчев и кметът на Варна г-н Иван Портних. Събитието ще се състои в зала 211, ет. 2 на Факултета по дентална медицина, Варна, бул. „Цар Освободител“ 84.  \r\n \r\n*** \r\n \r\nОт 13.00 часа в Арт Галерия \"Ларго\"  ще се проведе пресконференция по повод изложба – живопис, метал и скулптура “Морски сюжети” на варненския художник Венцислав Марков. Изложбата ще бъде открита от \r\n18:30 часа в Арт Галерия Ларго във Варна, ул. Хан Крум № 8.  \r\n \r\n*** \r\n \r\nОт 14:00 часа в зала „Варна“ на Общината ще се проведат консултации за определяне състава на Секционните избирателни комисии, с представители на парламентарно представените партии и коалиции в 44-то Народно събрание и партиите и коалициите, които имат избрани с техни кандидатски листи членове на Европейския парламент от РБ, но не са парламентарно представени.   \r\n \r\n \r\n*** \r\n \r\nОт 18:00 часа в Общината ще бъде открита Седмица на православната книга.  \r\n \r\n*** \r\n \r\nОт 18:30 часа в Арт Галерия Ларго ще се състои на откриване на изложба – живопис, метал и скулптура “Морски сюжети” на варненския художник Венцислав Марков. \r\n \r\n*** \r\n \r\nОт 14:00 часа в парка на града ще бъде даден старта на спортен празник за учениците от СУ “Черноризец Храбър“ и ОУ „Св. Св. Кирил и Методий“. \r\n \r\n*** \r\n \r\nОт 17:30 часа в Археологическия музей ще се състои представяне на том 8 от поредицата „Преслав“. \r\n \r\n*** \r\n \r\nОт 11.00 часа, в залата на 6 ет. в сградата на Общинската администрация ще се проведат консултации за определяне състава на секционните избирателни комисии в Община Видин, във връзка с произвеждането на изборите за общински съветници и за кметове на 27 октомври 2019 г. \r\n \r\n*** \r\n \r\nОт 11.00 часа в зала 102 на общината, кметът инж. Добромир Добрев и неговият екип ще направят отчет пред медиите за извършеното през мандат 2015 - 2019 г. \r\n \r\n*** \r\n \r\nОт 18:00 часа в Художествената галерия – етаж 2, ще се състои представянето на номинираните за общински съветници от листата на Местна коалиция България на гражданите (ДБГ, ССД,НДСВ, ГН).  \r\n \r\n*** \r\n \r\nОт 10.00 часа на ул. „Бузлуджа“ ще се открие официално обект „Предходно жилище за деца от 15 до 18 години с капацитет 8 места“ \r\n \r\n*** \r\n \r\nОт 13.30 часа в сградата на общината на пл. Свобода 1, ет. 4, Кръгла зала, ще се проведе пресконференция по проект „Подай ръка“. \r\n \r\n*** \r\n \r\nОт 17.30 часа в изложбена зала „Джамията” ще бъде открита юбилейната изложба на Георги Кьосев – „Неръкотворни картини”.   \r\n \r\n*** \r\n \r\nОт 17.30 часа в залата на Исторически музей – Дупница ще бъде открита изложбата \"Археологическо наследство на дупнишка околия\" по повод Европейските дни на наследството.   \r\n \r\n*** \r\n \r\nОт 10.00 часа в сградата на Община Кюстендил ще се проведат консултации за определяне съставите на секционните избирателни комисии във връзка с предстоящите местни избори.   \r\n \r\n*** \r\n \r\nОт 14.00 часа в залата на общинския хотел „Кюстендил”, ще се проведе последното заседание на Общинския съвет. \r\n \r\n*** \r\n \r\nОт 17.30 часа в изложбена зала на джамия „Ахмед бей” ще бъде открита гостуващата изложба „Мозайка от занаяти” на Етнографски музей на открито „Етър“ – Габрово.  \r\n \r\n*** \r\n \r\nОт 10.00 часа в голямата зала на Общински център за култура и младежки дейности, ще се проведе Международен екологичен фестивал „Зелена вълна – 21 век”. \r\n \r\n*** \r\n \r\nОт 11:00 часа в пресклуба на ОДМВР-Кърджали ще се проведе пресконференция във връзка с мерките, които ще бъдат предприети по линия на пътната безопасност и сигурността на гражданите при предстоящите празници. \r\n \r\n*** \r\n \r\nОт 10.00 часа ОДМВР-Монтана организира брифинг за предоставяне на информация за готовността на дирекцията при обезпечаване сигурността на гражданите и транзитно преминаващи чужди граждани през територията на обл. Монтана през дните 21 – 23 . 09.2019 г. и Националния празник на Независимостта на България. \r\n \r\n*** \r\n \r\nОт 13:00 часа зад сградата на Областна администрация ще се състои откриването на барелеф на полковник барон Николай Карлович Притвиц – командир на Трети ескадрон на Лейбгвардейския улански полк от дивизията на генерал Леонов. \r\n \r\n*** \r\n \r\nОт 18:00 часа ще се състои официалното откриване на третото издание на Националната графична изложба „Георги Герасимов” и награждаване на отличените автори. \r\n \r\n*** \r\n \r\nОт 09:00 часа в ОП ''Чистота'' директорът на предприятието Иван Стоянов ще представи най-новата техника, която пристигна в предприятието директно от завода в Италия.  \r\n \r\n \r\n*** \r\n \r\nОт 09:00 часа в зала 5 на Окръжния съд ще се проведе заседание по делото срещу Сергей П., Йоана С. и Ивайло А., обвинени за притежание на рискови наркотични вещества.  \r\n \r\n*** \r\n \r\nОт 09:30 часа в зала 2 на Районния съд ще се проведе заседание по делото срещу Ненка Б., обвинена, че е съставила частен документ – саморъчно завещание от името на Нено Б., като попълнила лист, носещ подписа на издателя Нено Б. \r\n \r\n*** \r\n \r\nОт 10:30 часа в ОДМВР ще се проведе пресконференция за предприетите превантивни мерки за безпроблемното провеждане на Националния празник - 22 септември и свързаните с него почивни дни. \r\n \r\n*** \r\n \r\nОт 12:00 часа в пресклуба на БТА ще се проведе пресконференция на ПП АБВ. Участие ще вземат Румен Петков-председател на ПП АБВ, Владимир Маринов и Любомира Ганчева, двамата заместник-председатели на политическата формация. Лидерът на ПП АБВ и неговите заместници ще представят актуална информация и позиция за развитието на Местни избори 2019 в Пловдив- град и областта. \r\n \r\n*** \r\n \r\nОт 13:30 часа в зала 11 на Районния съд ще се проведе заседание по делото срещу Камелия Н., обвинена че като пълнолетно работоспособно лице, продължително време не се е занимавала с общественополезен труд, като е получавала нетрудови доходи по непозволен и неморален начин – чрез проституция. \r\n \r\n*** \r\n \r\nОт 14:00 часа в зала 1 на Районния съд ще се проведе заседание по делото срещу Емил М. – адвокат от АК – Сливен, обвинен че с цел да набави за себе си имотна облага в размер на 1500 лева е възбудил и поддържал заблуждение у Васил А., че ще предаде  сумата  на съдията – докладчик по НОХД по описа на РС - Сливен и по този начин ще осигури благоприятен изход по делото. \r\n \r\n*** \r\n \r\nОт 18:00 часа в Конферентната зала на библиотеката, ще се проведе лекция на тема: „Холивудските филми в ХХI в.“. \r\n \r\n*** \r\n   \r\nОт 10.00 часа ще бъде открит новият модерен център за видеонаблюдение към Община Сливен. Той се намира в стая 328.   \r\n \r\n*** \r\n   \r\nОт 11.00 часа в сградата на ОДМВР началникът на сектор „Пътна полиция“ ще изнесе информация, относно предприетите мерки по обезпечаване на сигурността, организацията на движение и пътната безопасност през празничните и почивни дни 20-23 септември.  \r\n \r\n*** \r\n   \r\nОт 11.00 часа ще бъде даден старт на санирането на още един блок по Националната програма за енергийна ефективност на многофамилни жилищни сгради - в кв. „Гео Милев“ 17.  \r\n \r\n*** \r\n   \r\nОт 13.00 часа кметът Стефан Радев ще приеме членовете на група „Тангра“.  \r\n \r\n*** \r\n \r\nОт 09.00 часа в Сесийната зала на общината ще се проведе заседание на Общинския съвет.  \r\n \r\n*** \r\n \r\nОт 15.30 часа в града ще се проведе веломаратон. \r\n \r\n*** \r\n \r\nОт 10:30 часа в залата на Търговско-промишлена палата Стара Загора ще се проведе финална работна среща по проект GPP4Growth, съфинансиран по програма INTERREG Europe. \r\n \r\n*** \r\n \r\nОт 12:00 часа в Регионалния пресклуб БТА, бул. Цар Симеон Велики 108,  ще се проведе пресконференция по повод единадесетото издание на Международния куклено-театрален фестивал за възрастни “Пиеро”. \r\n \r\n*** \r\n \r\nОт 11:00 часа в сградата на ОДМВР-Сливен началникът на сектор „Пътна полиция“-Сливен ще изнесе информация, относно предприетите мерки по обезпечаване на сигурността, организацията на движение и пътната безопасност през празничните и почивни дни 20-23 септември. \r\n \r\n*** \r\n \r\nОт 18:00 часа, в \"Узунова къща\", ще се състои изложбата „Изкуството на графиката в колекцията на проф. д-р Чавдар Славов“. \r\n \r\n   \r\nОт 11:00 часа в зала 308 на Общината ще се състоят консултации за състава на СИК.  \r\n \r\n*** \r\n   \r\nОт 09:00 часа в зала 363 на Общината ще се проведе заседание на Общинския съвет. \r\n   \r\n*** \r\n   \r\nОт 18:00 часа в Изложбена зала на Регионална библиотека „Стилиян Чилингиров“  Жени ГЕРБ – Шумен организират изложба на гоблени.  \r\n   \r\n*** \r\n   \r\nОт 17:30 часа в Археологическия музей ще се състои представяне на том 8 от поредицата „Преслав“.  \r\n \r\n*** \r\n \r\nОт 13:30 часа, в зрителната зала на ниво „Настояще“ ще бъде представена презентацията „Да отворим албума Безистена…“, посветена на 510 години от изграждането му.", "date": "2019.09.19", "title": "Предстоящи събития в страната за 19 септември (Агенция „Фокус“)"}
{"url": "http://www.focus-news.net/news/2019/09/19/2700249/ria-novosti-generalniyat-sekretar-na-oon-se-nadyava-na-vzaimodeystviya-mezhdu-komisiyata-na-organizatsiyata-s-rusiya-vav-vrazka-s-idlib.html", "text": "Генералният секретар на ООН Антониу Гутериш се надява на сътрудничество между комисията на организацията за разследване на въздушни удари по граждански цели в Идлиб със сирийските и руските власти, предава  РИА Новости . \r\nТази комисия за разследване има ясни инструкции - действайте безпристрастно“, каза Гутериш. \r\n\"Тя ще проучи ситуацията както в зоните, контролирани от опозицията, така и в зоните, контролирани от сирийското правителство. Много се надяваме на положително сътрудничество с руското правителство и сирийското правителство\", каза генералният секретар. \r\nМиналата седмица генералният секретар на ООН Антонио Гутериш обяви състава на комисия за разследване на въздушни нападения срещу гражданска инфраструктура в Идлиб. Искане за подобно разследване беше изпратено преди това от 10 страни на Съвета за сигурност Комисията е създадена, след като редица западни страни обвиниха сирийските власти и руските военни във въздушни удари по болници в Идлиб. Москва отхвърли тези твърдения.", "date": "2019.09.19", "title": "РИА Новости: Генералният секретар на ООН се надява на взаимодействия между Комисията на организацията с Русия във връзка с Идлиб"}
{"url": "http://www.focus-news.net/news/2019/09/19/2700252/protest-s-iskane-za-spravedlivi-prisadi-za-tezhkite-prestapleniya-valnuva-polititsite-obzor.html", "text": "Протест с искане за справедливи присъди за тежките престъпления вълнува политици. Протестът се проведе пред сградата на Народното събрание. Недоволстващите граждани внесоха в деловодството на парламента 15 882 подписа за промени в Наказателния кодекс. С протестиращите се срещнаха представители на \"Обединени патриоти\", а по-късно и лидерът на БСП Корнелия Нинова и народни представители от партията. На съвместен брифинг лидерът на БСП Корнелия Нинова заяви, че оглавяваната от нея партия категорично подкрепя близките на жертви на тежки престъпления. \"С нас са близките на жертви на тежки престъпления, в които случаи е прилагано съкратено производство или предстоят процеси, както е случая с Криси от Сотиря. Те ще представят своите искания и подписка за справедливост и възмездие за тези престъпления. От наше име искам да заявя, че категорично ги подкрепяме без никакви партийно-политически алтернативи или агресия. Заявявам го абсолютно категорично. Дори по покана на бабата на Криси бях в техния дом. Това, което видях, никога не се забравя и е страшно за държавата. Ние внесохме законопроект, в който казваме, че в тези случаи на тежки телесни повреди и убийства няма да се прилага споразумение, няма да се намалява присъдата от доживот на по-малка\", каза Нинова. От своя страна председателят на Правна комисия и депутат от ГЕРБ заяви, че ГЕРБ също има промени в НПК. Те бяха внесени на 5 септември в началото на новия политически сезон. Измененията целят да се запази института на съкратеното съдебно следствие, но и да се отговори на обществените очаквания за наказание при причиняване на смърт и тежка телесна повреда. \"Това е нашето предложение с оглед на това, че въвеждайки отмяна на съкратеното съдебно следствие, общият ред ще продължи много дълго. Това е изключително болезнена хора за пострадалите хора. Много дълъг процес, ако липсват свидетели, експертизи и т.н. С оглед това са нашите мотиви. Предстои да бъде обсъдено в Комисията по правни въпроси, да изслушаме всички експертни мнения, на Министерство на правосъдието, главния прокурор, Върховните касационни съдии, да чуем всички гледни точки\", заяви Анна Александрова. В следобедните часове законопроектите бяха обсъдени на заседание на Правната комисия.  \r\nДеница КИТАНОВА", "date": "2019.09.19", "title": "Протест с искане за справедливи присъди за тежките престъпления вълнува политиците (ОБЗОР)"}
{"url": "http://www.focus-news.net/news/2019/09/19/2700250/vrachiha-nagradite-kmet-na-godinata-za-mandat-2015-2019-g-obzor.html", "text": "На официална церемония връчиха наградите „Кмет на годината“ за мандат 2015-2019 г. Организатор на събитието е порталът kmeta.bg и неговият управител Боян Томов. Церемонията започна с музикално изпълнение под съпровода на цигулки на Destiny Quartet. Водеща на събитието е Филипа Иванова. Видео обръщение към присъстващите напнрави  еврокомисарят Мария Габриел . Тя изтъкна, че конкурсът \"Кмет на годината\" прави по-видими постиженията на българските кметове за развитието на техните общини. Организаторът на събитието в лицето на   управителя на Портала на българските общини Kmeta.bg Боян Томов  заяви, че очаква от кметовете през следващите четири години, в които ще се занимават с местно самоуправление, да обещавате по-малко, но да изпълняват. \"За четири години пуснахме хиляди материали за развитието на българската община и какво прави българският градоначалник. Материалите бяха в духаът на по-модерно училище, по-добри улици, осветление, смарт сити, инвестиции и работни места. Виждаме, че само за няколко дена, няколко големи завода отвориха врати и дадоха нови работни места. За нас е изключително важно всеки ден да предлагаме на нашите читатели това, което правите вие: добрите практики, добрите проекти, които реализирате. Ние знаем на вас колко ви е трудно. За това ние пък държим да можем да ви помагаме в такива моменти\", каза още Томов. На събитието присъстваха редица кметове. Там бе и  министърът на туризма Николина Ангелкова , която изтъкна, че  1 млрд. и 300 млн. евро са приходите от международен туризъм за първите шест месеца. По думите й  това показва колко важни са усилията на местните власти и бизнеса. \"Изключително ми е приятно и искам да благодаря на Боян Томов, организатор на днешното събитие, за това че за пореден път се доверява на Министерство на туризма и имаме честта да сме част от тази прекрасна церемония, особено, когато трябва да бъдат оценени усилията, които местните власти са положили за своя четиригодишен мандат. Като се замисля цялата тази оценка е свързана и със самостоятелното съществуване на Министерство на туризма, което благодарение на подкрепата, която имаме от премиера Борисов и от всички колеги министри, успяхме заедно да утвърдим и да се борим в посока превръщането на България в целогодишна туристическа дестинация\", допълни още Ангелкова. \"Постигнахме много за тези четири години туризъм. 12 % от БВП на страната идват именно от този изключително важен сектор\", заяви още Ангелкова. Министърът на туризма връчи първите награди в категорията „Туризъм, култура, фестивали и традиции“. В тази категория сред отличените бе  кметът на  Поморие Иван Алексиев и на Казанлък Галина Стоянова.  Последната награда за кмет на годината влъчи  министърът  на регионалното развитие и благоустройството Петя Аврамова . Тя заяви, че без кметовете развитието на регионите и българските градове не би могло да се получи. „За мен е чест и удоволствие да връча голямото отличие в седмия конкурс „Кмет на годината“. Тази награда е особено ценна не само, защото утнвърждава успехите на българските общини, но и защото победителят в тази надпревара се определя чрез вота на хората. Нашата задача като МРРБ е да подпомагаме местната власт и усилията й да осигури по-добри условия на живот на българските граждани. Мощен инструмент во съществяването на тази задача е и ОП „Региони в растеж“, по която са сключени 534 договора с общини за хиляди обекти на обща стойност 1, 5 млрд. лв. В изпълнение са 358 договора. Тези цифри означават модерни и красиви училища, енергийно ефективни сгради. Нищо от това нямаше да се случи без вашата помощ, без неуморната работа, на общинска администрация. Вие сте хората, които изпълнявате проектите на терен. Вие сте едновременно строители, счетоводители, финансисти и мениджъри. “, заяви Аврамова. Категория „Кмет на годината“ за мандат 2015-2019 г. получиха за малка община - Васко Стоилков – Сливница, средна – Добромир Добрев – Горна Оряховица и голяма Златко Живков – Монтана. Наградата \"Кмет на годината\" за мандат 2015-2019 г. в категория \"Транспорт\" получиха кметът на София Йорданка Фандъкова и кметът на Перник Вяра Церовска. Общините Бургас, Момчилград и Ботевград получиха награда в конкурса \"Кмет на годината\" за мандат 2015-2019 г. в категорията \"Smart city\". Кметът на Община Дупница Методи Чимев бе награден в категория \"Градска среда\" на конкурса \"Кмет на годината\" за мандат 2015-2019 . Награди в същата категория получиха още Община Девня и Община Варна. Общините Велико Търново и Смолян получиха награда в категорията „Образование, спорт и младежки политики“, а за кмет, най-близо до гражданите в конкурса „Кмет на годината“ бе отличен градоначалникът на Стара Загора Живко Тодоров. Това бяха само част от наградените в общо 9 категории: „Кмет на годината“, „Кмет на гражданите“, „Градска среда“, „Транспорт“, „Туризъм, култура, фестивали и традиции“, „Образование, спорт и младежки политики“, „Инвестиции и работни места“, „Социална община“ и „Smart City“. На събитието присъстваха още заместник-председателят на Народното събрание Кристиан Вигенин, регионалният мениджър на ЧЕЗ за България Карел Крал и други.  \r\nДеница КИТАНОВА", "date": "2019.09.19", "title": "Връчиха наградите „Кмет на годината“ за мандат 2015-2019 г. (ОБЗОР)"}
{"url": "http://www.focus-news.net/news/2019/09/19/2700251/neutralizirana-e-organizirana-prestapna-grupa-za-trafik-na-orazhie-i-narkotitsi-ot-balgariya-za-velikobritaniya-obzor.html", "text": "Неутрализирана е организирана престъпна група за трафик на оръжие и наркотици от България за Великобритания (ОБЗОР) \r\nНеутрализирана е организирана престъпна група за трафик на оръжие и наркотици от България за Великобритания. Подробности за успешната реализация оповестиха зам.-главният прокурор Иван Гешев, главният секретар на МВР главен комисар Ивайло Иванов, директорът на ГДБОП главен комисар Ивайло Спиридонов и ръководителят на Специализираната прокуратура Димитър Петров.  \r\nВ началото на седмицата е стартирана международната координирана полицейска операция между българските и британските служби. Действията на територията на страната са осъществени от спецполицаи от отдел „Контратероризъм“ в ГД „Борба с организираната престъпност“, под наблюдението на Специализираната прокуратура.  \r\nГлавен комисар Ивайло Иванов определи като много добър пример на сътрудничество международната операция, която още веднъж доказва, че българските правооохранителни органи действат бързо, съвестно и имат сили и способности да се справят с всяко едно предизвикателство.  Детайли за предприетите оперативни действия представи директорът на ГДБОП главен комисар Ивайло Спиридонов. Работата е започнала по оперативна информация за български гражданин – криминално проявен за наркоразпространение, който ще се опита да извърши трафик на оръжие за Великобритания. В рамките на около седмица разследващите установили и други двама свързани с нелегалния трафик, единият от които британски гражданин, за когото има издадена Европейска заповед за арест за наркоразпространение на територията на Великобритания. На определен етап от разследването са уведомени партньорските служби, след което е пристъпено към паралелни действия на територията на двете държави. У нас са задържани трима души – двама български и един британски гражданин. Трима са и задържаните във Великобритания. При реализацията са намерени 53 пистолета, над 2000 боеприпаса, заглушители за част от оръжията, общо около 80 кг хероин, фалшиви лични документи на един от членовете на престъпната група, бронежилетка, както и сериозни суми пари. На арестуваните трима души са наложени мерки за неотклонение до 72 часа, като Специализираният съд в момента разглежда искането на прокуратурата за постоянното им задържане. ръководителят на Специализираната прокуратура Димитър Петров подчерта, че предстои още много работа по случая, тъй като досъдебното производство е в ранна фаза. Към момента е ясна е част от схемата, използвана за осъществяване на престъпната дейност, като според първоначалните данни за осъществяване на трафика са използвани куриерски услуги. \r\nВисока оценка за работата на ГДБОП и на Специализираната прокуратура даде заместник главният прокурор Иван Гешев. „Подобен тип досъдебни производства дадоха резултата, който отчете Европейската комисия, а именно - временно прекратяване на наблюдението върху показателя „организирана престъпност“. Този резултат, който е важен за цялата държава, се дължи основно на специализираните структури от съдебната власт, както и на колегите от МВР и в частност на ГД „Борба с организираната престъпност“, добави той. \r\nТеодора ПАТРОНОВА", "date": "2019.09.19", "title": "Неутрализирана е организирана престъпна група за трафик на оръжие и наркотици от България за Великобритания (ОБЗОР)"}
{"url": "http://www.focus-news.net/news/2019/09/19/2700253/afp-politsiyata-zalovi-napadatelyat-zaplashil-che-shte-vzrivi-kievski-most.html", "text": "Нападателят, който стреля от колата си, след като прекъсна трафика по голям киевски мост и заплаши,че ще го взриви е бил заловен от украинската полиция, след като беше проведена специална операция, която спря движението на автомобили и на близкото метро, предава  AFP . \r\nГолям брой полицейски коли и сили за сигурност бяха на местопрестъплението, където спец части и снайперисти пазиха моста, който нападателят блокира с автомобила си, след което започна да стреля с автоматично оръжие.  \r\nПолицията в Киев заяви в, че мъжът е бил задържан, след акция, продължила около два часа.  \r\nПо-рано ръководителят на градските сили на реда Андрий Кришченко заяви, че похитителят е „започнал да стреля“ и е заплашил, че ще „взриви моста“.   \r\nПолицията заяви също и, че инцидентът е бил подготовка за терористичен акт.  \r\nСпоред данни на силите на реда мъжът е бил гражданин на присъединеният към Руската федерация кримски полуостров и е бивш военнослужещ от украинската армия.  \r\nКметът на града Витали Кличко заяви пред журналисти, че мъжът вероятно е бил под влиянието на опиати или алкохол, тъй като речта и исканията му са били трудно разбираеми.", "date": "2019.09.19", "title": "AFP: Полицията залови нападателят, заплашил че ще взриви киевски мост"}
{"url": "http://www.focus-news.net/news/2019/09/19/2700254/pregled-na-osnovnite-temi-v-britanskiya-pechat-agentsiya-fokus.html", "text": "Изборите в Израел предполагат нова политическа криза, след като действащият премиер Бенямин Нетаняху и опозиционният лидер Бени Ганц получиха сходен брой гласове, както сочат данните от последното преброяване на бюлетините. Тези новини станаха причина Нетаняху да отмени и посещението си на заседанието на Общото събрание на ООН. Мешателството на съда в решението на министър-председателя на Великобритания Борис Джонсън да прекрати временно дейността на парламента противоречи на конституцията, тъй като нарушава принципа на разделение на властите, смята адвокатът на правителството Джеймс Иди. Главният преговарящ с ЕС за Брекзит Мишел Барние призова министър-председателят на Великобритания Борис Джонсън да спре да се „преструва“, че се опитва да постигне споразумение с Брюксел относно оттеглянето на страната от структурите на Европейския съюз. Това са основните теми в британския печат за 18 септември. \r\n \r\n  Действащият министър-председател на Израел Бенямин Нетаняху и опозиционният лидер Бени Ганц започнаха политическа борба, след като първите преброявания на бюлетините след изборите в страната не издадоха ясен победител, пише британското издание  The Guardian . \r\nМного израелци се надяваха изборите, които са втори в страната за последните пет месеца, да извадят Израел от политческата криза. Но неясните резултати от първоначалните преброявания на бюлетините изглежда означават, че това няма да се случи.  \r\nСлед като около 90% от гласовете на избирателите бяха преброени, партията на Ганц „Синьо и бяло“ изглежда ще разполага с 32 места в парламента, докато „Ликуд“ на Нетаняху ще получи 31.  \r\nИ двамата лидери се зарекоха, че ще оглавят новото правителство в страната, но ще се наложи да се споразумеят за коалиция с по-малките партии, ако искат това да се случи. \r\nНетаняху иска да продължи дългият период начело на Израел, като подсигури алианс с религиозни политици и националисти. Той се бори не само за политическата си кариера, но и за свободата си, тъй като срещу него има насочени три изслушвания в съда за корупция. Ако той все пак успее да формира правителство, това би му осигурило имунитет срещу съдебно преследване.  \r\nИзказвайки се по-рано, Нетаняху настоя, че неговата партия и десните му съюзници са го избрали да остане лидер, макар да не е ясно как ще състави правителство.  \r\n„Решихме единодушно, че ще продължим напред към преговори, които ще създадат правителство, ръководено от мен“, каза той. \r\nПо-рано стана ясно, че заради политическата ситуация в Израел, Нетаняху е отменил пътуването си към заседанието на Общото събрание на ООН.  \r\nБившият генерал Ганц от своя страна се е насочил към централните и леви партии, въпреки че дори да се споразумее с тях, той няма да получи нужното парламентарно мнозинство от 61 места.  \r\nКато медиатор на двамата стои Авигдор Либерман, който призова за секуларно коалиционно правителство между Ганц и Нетаняху, заедно с неговата собствена националистическа партия „Наш Дом Израел“. \r\n„Има един и единствен вариант – правителство на националното единство, което е широко и либерално и няма да се присъединим към никоя друга възможност.“, заяви Либерман, като добави, че партията му яма да се присъедини към друга коалиция. \r\nОт своя страна Ганц обяви, че няма да се коалира с Нетаняху. Дори това да се случи, не е ясно кой от двамата ще оглави правителството. \r\nТой все пак заяви, че би обмислим обща коалиция с партията „Ликуд“, ако те премахнат Нетаняху от ръководството си.  \r\n„Ще действаме като широко правителство, което ще изразява волята на хората“, заяви той пред привържениците на партията си в Тел Авив след изборите. \r\nТакъв ход би бил твърде драстична стъпка за партията на Нетаняху, който беше начело на Израел 10 поредни години. \r\n„Никога няма да оставим хората да диктуват кой ще бъде нашият лидер“, заяви Нир Баркат, бившият кмет на Ерусалим, който се присъедини към „Ликуд“.  \r\nПолитиците от съюза на арабското население в страната също биха могли да се окажат решаващ фактор, като голямата избирателна активност предполага, че той може да е третата по големина партия в израелския парламент. Айман Оде, лидер на основната арабска фракция в парламента, заяви, че може да подкрепи Ганц, но дори това не би дало мнозинство на опозиционния лидер. \r\nНетаняху се изправя пред тежка битка и с обвиненията за корупция, като залозите за него на тези избори бяха по-големи, отколкото във всеки един момент от политическата му кариера от три десетилетия. \r\nСпоред Израелската избирателна комисия почти 70% от всички имащи право на глас граждани на страната са пуснали бюлетина в изборите, пет месеца след предишният вот, след който макар Нетаняху да спечели най-много гласове, не успя да формира правителство. \r\n \r\n*** \r\n \r\n  Вмешателството в решението на министър-председателя на Великобритания Борис Джонсън да прекрати временно дейността на парламента противоречи на конституцията, тъй като нарушава принципа на разделение на властите, смята адвокатът на правителството Джеймс Иди, пише вестник  The Guardian . \r\nВъв втория ден от спешното изслушване на делото за прекратяването на заседанията на британския парламент, той заяви, че има места в политическите процеси, в които съда не би трябвало да се меси.  \r\nТой все пак призна, че е в юрисдикцията на съда да прецени дали използването на някои правомощия на премиера трябва да подлежи на съдебен контрол.  \r\n„Нека предположим, че по политически причини премиера иска да спре дебатите (в парламента) за да избегне контрол върху действията си в продължение на една година. Не би ли трябвало съда да се намеси в такъв случай?“, попита от своя страна върховният съдия Брайън Кер. \r\nСпоред Иди все пак единственото „сигурно и правилно ръководство“, според което съдилищата могат да се намесват са влезлите в сила закони.  \r\nСъдебният спор във връзка с преустановяването на дейността на парламента предизвика широк интерес, като делото беше наблюдавано от множество странични наблюдатели.  \r\nСпоред депутата Едуард Гарниър би било забележително, ако съдилищата разсъждаваха по този начин и смятаха, че „няма какво да се направи по силата на закона, което да пречи на премиера да преустановява дейността на парламента винаги по всяка причина“. \r\n„Причината тези дела да са нужни е това, че силата на пророгацията (отмяната на заседания на парламента) отменя възможността за контрол чрез политически средства. Ефектът й е лишаването на парламента от глас през целия период, в който той не функционира“, добави той. \r\n \r\n*** \r\n \r\n  Главният преговарящ с ЕС за Брекзит Мишел Барние призова министър-председателят на Великобритания Борис Джонсън да спре да се „преструва“, че се опитва да постигне споразумение с Брюксел относно оттеглянето на страната от структурите на Европейския съюз, пише вестник  The Independent . \r\nИзказването му идва след предложенията на Лондон, отправени към Брюксел, в които почти няма изменения на предишната сделка, която ЕС счете за неприемлива, в която Джонсън настоява за премахване на предпазната клауза за ирландската граница. \r\nГоворейки пред Европейския парламент, Барние обвини Джонсън в това, че само се преструва, че опитва да постигне някакво споразумение с Брюксел. \r\n„Почти три години след референдума (за Брекзит), не смятам, че трябва да прекарваме повече време в преструване, че наистина преговаряме. Смятам, че трябва решително да се движим напред.\" \r\nТой добави, че ЕС е „готов за всякакво предложение от страна на Великобритания и има желание да работи ден и нощ за да бъде постигнат прогрес. \r\n„Ако Обединеното кралство напусне без сделка, трябва да припомня, че всички въпроси няма просто да изчезнат. Те бяха регулирани в споразуменията по оттеглянето, покрити са, но все още остават. Дали говорим за мир в Ирландия, правата на гражданите, проблемите с бюджета, всички тези неща трябва да бъдат решени“, добави още Барние.  \r\n„Никой не се опитва да избегне решението на мнозинството гласували във Великобритания да напуснат ЕС. Никой не се опитва да открадне Брекзит. Никой не се опитва да задържи Лондон против волята му в митническия съюз на ЕС или в единния пазар. Ваша отговорност е да напуснете“, каза Барние. \r\nБрюксел многократно отправя искане за алтернатива на предпазната клауза за ирландската граница, която Джонсън желае да премахне. До момента обаче няма конкретни предложения от страна на Лондон. \r\nПредседателят на Европейската комисия Жан Клод Юнкер заяви на същия дебат в Европейския парламент, че е призовал Джонсън да предложи алтернатива на клаузата за границата на Северна Ирландия. \r\n„Казах на премиера Джонсън, че нямам емоционална връзка с клаузата, но все още стоя зад поставените от нея цели. Призовах премиера да направи предложение за функциониращи стъпки, които ще ни позволят да постигнем тези цели.“, каза Юнкер. \r\nГи Верхофстад, депутат от европарламента от своя страна осъди временното прекратяване на дейността на парламента на Великобритания.  \r\n„Юнкер и Доналд Туск могат да направят много неща, но поне не могат да затворят вратите на нашия парламент“, заяви той.  \r\n„Ако евроскептиците искат да правят глупавите съпоставки със Съветския съюз отново, вече могат да сочат към Великобритания, вместо към Страсбург или Брюксел.“, продължи той.", "date": "2019.09.19", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2019/09/19/2700247/the-guardian-benyamin-netanyahu-se-zareche-da-formira-novo-pravitelstvo-opozitsiyata-obyavi-che-shte-stori-sashtoto-sled-izborite-v-izrael.html", "text": "Действащият министър-председател на Израел Бенямин Нетаняху и опозиционният лидер Бени Ганц започнаха политическа борба, след като първите преброявания на бюлетините след изборите в страната не издадоха ясен победител, пише британското издание  The Guardian . \r\nМного израелци се надяваха изборите, които са втори в страната за последните пет месеца, да извадят Израел от политическата криза. Но неясните резултати от първоначалните преброявания на бюлетините изглежда означават, че това няма да се случи.  \r\nСлед като около 90% от гласовете на избирателите бяха преброени, партията на Ганц „Синьо и бяло“ изглежда ще разполага с 32 места в парламента, докато „Ликуд“ на Нетаняху ще получи 31.  \r\nИ двамата лидери се зарекоха, че ще оглавят новото правителство в страната, но ще се наложи да се споразумеят за коалиция с по-малките партии, ако искат това да се случи. \r\nНетаняху иска да продължи дългият период начело на Израел, като подсигури алианс с религиозни политици и националисти. Той се бори не само за политическата си кариера, но и за свободата си, тъй като срещу него има насочени три изслушвания в съда за корупция. Ако той все пак успее да формира правителство, това би му осигурило имунитет срещу съдебно преследване.  \r\nИзказвайки се по-рано, Нетаняху настоя, че неговата партия и десните му съюзници са го избрали да остане лидер, макар да не е ясно как ще състави правителство.  \r\n„Решихме единодушно, че ще продължим напред към преговори, които ще създадат правителство, ръководено от мен“, каза той. \r\nПо-рано стана ясно, че заради политическата ситуация в Израел, Нетаняху е отменил пътуването си към заседанието на Общото събрание на ООН.  \r\nБившият генерал Ганц от своя страна се е насочил към централните и леви партии, въпреки че дори да се споразумее с тях, той няма да получи нужното парламентарно мнозинство от 61 места.  \r\nКато медиатор на двамата стои Авигдор Либерман, който призова за секуларно коалиционно правителство между Ганц и Нетаняху, заедно с неговата собствена националистическа партия „Наш Дом Израел“. \r\n„Има един и единствен вариант – правителство на националното единство, което е широко и либерално и няма да се присъединим към никоя друга възможност.“, заяви Либерман, като добави, че партията му яма да се присъедини към друга коалиция. \r\nОт своя страна Ганц обяви, че няма да се коалира с Нетаняху. Дори това да се случи, не е ясно кой от двамата ще оглави правителството. \r\nТой все пак заяви, че би обмислим обща коалиция с партията „Ликуд“, ако те премахнат Нетаняху от ръководството си.  \r\n„Ще действаме като широко правителство, което ще изразява волята на хората“, заяви той пред привържениците на партията си в Тел Авив след изборите. \r\nТакъв ход би бил твърде драстична стъпка за партията на Нетаняху, който беше начело на Израел 10 поредни години. \r\n„Никога няма да оставим хората да диктуват кой ще бъде нашият лидер“, заяви Нир Баркат, бившият кмет на Ерусалим, който се присъедини към „Ликуд“.  \r\nПолитиците от съюза на арабското население в страната също биха могли да се окажат решаващ фактор, като голямата избирателна активност предполага, че той може да е третата по големина партия в израелския парламент. Айман Оде, лидер на основната арабска фракция в парламента, заяви, че може да подкрепи Ганц, но дори това не би дало мнозинство на опозиционния лидер. \r\nНетаняху се изправя пред тежка битка и с обвиненията за корупция, като залозите за него на тези избори бяха по-големи, отколкото във всеки един момент от политическата му кариера от три десетилетия. \r\nСпоред Израелската избирателна комисия почти 70% от всички имащи право на глас граждани на страната са пуснали бюлетина в изборите, пет месеца след предишният вот, след който макар Нетаняху да спечели най-много гласове, не успя да формира правителство.", "date": "2019.09.19", "title": "The Guardian: Бенямин Нетаняху се зарече да формира ново правителство, опозицията обяви, че ще стори същото след изборите в Израел"}
{"url": "http://www.focus-news.net/news/2019/09/19/2700257/pregled-na-mezhdunarodnite-novini-do-6-chasa-agentsiya-fokus.html", "text": "САЩ \"заемат много силна позиция\" в конфликта между Вашингтон и Техеран, но няма да говорят за война, заяви американския президент Доналд Тръмп, цитиран от  TACC . \r\n\"Има много възможности за разглеждане. Има краен вариант и други не толкова сериозни опции. Сега сме в много силна позиция“, заяви той.  \r\n„Не казах, че крайният вариант предвижда война. Не говорих за такъв екстремен вариант.“, уточни президента.  \r\nТръмп добави, че смята, че реакцията на САЩ във връзка с нападенията над петролните рафинерии в Саудитска Арабия са показател за силата на Вашингтон. \r\n„САЩ са най-силните във военно отношение в света\" добави той. \r\n\"Много е лесно да се нанесе удар. Нека да видим какво ще се случи. Ако трябва да направим нещо, ние ще го направим незабавно“, добави Тръмп. \r\nПо-рано той обяви, че ще наложи нови „значителни“ санкции на режима в Техеран, като уточни, че ще стане ясно какви точно в рамките на 48 часа. \r\nБелият дом обвинява Техеран за това, че са отговорни за нападенията над петролни рафинерии, собственост на \"Сауди Арамко\" в Саудитска Арабия, макар Иран да отрича това. По-рано шиитските бунтовници от движението на хутите поеха отговорност за атаките, но Държавният секретар на САЩ Майк Помпео заяви, че няма доказателства нападението да е извършено от Йемен и отново обвини Техеран за него. \r\n \r\n*** \r\n \r\n  Нападателят, който стреля от колата си, след като прекъсна трафика по голям киевски мост и заплаши, че ще го взриви е бил заловен от украинската полиция, след като беше проведена специална операция, която спря движението на автомобили и на близкото метро, предава  AFP . \r\nГолям брой полицейски коли и сили за сигурност бяха на мястото на произшествието, където спец части и снайперисти пазиха моста, който нападателят блокира с автомобила си, след което започна да стреля с автоматично оръжие.  \r\nПолицията в Киев заяви, че мъжът е бил задържан след акция, продължила около два часа.  \r\nПо-рано ръководителят на местните сили на реда Андрий Кришченко заяви, че похитителят е „започнал да стреля“ и е заплашил, че ще „взриви моста“.   \r\nПолицията заяви също и че инцидентът е бил подготовка за терористичен акт.  \r\nСпоред данни на силите на реда мъжът е бил гражданин на присъединения към Руската федерация кримски полуостров и е бивш военнослужещ от украинската армия.  \r\nКметът на града Витали Кличко заяви пред журналисти, че мъжът вероятно е бил под влиянието на опиати или алкохол, тъй като речта и исканията му са били трудно разбираеми. \r\n \r\n \r\n*** \r\n \r\n  Силен пожар е избухнал в химическа фабрика в Истанбул, като при гасенето му са били ранени двама пожарникари, предава турската информационна агенция  Anadolu Agency . \r\nПожарът гори в завод в индустриалната зона на квартал Тузла в азиатската част на града. Все още не е известно какво е предизвикало инцидента. \r\nЕкип от 138 пожарникари и 48 пожарни коли се опитва да потуши пожара, заяви Али Карахан, ръководител на местните служби на пожарната.  \r\nТе все още се борят с пламъците, като междувременно се води и разследване за причините за инцидента. \r\n \r\n*** \r\n \r\n  Неизвестен мъж  е заплашил да взриви мост в Киев, където се намира метростанция, и е открил огън, според ръководителят на полицията в украинската столица Андрей Крищенко, предава  РИА Новости . \r\n\"Провеждаме специална полицейска операция. На място има представители на всички служби. Трафикът на автомобили и влакове по моста е блокиран\", заяви прес-секретаря на Крищенко във „Фейсбук“, като цитира ръководителя на силите за сигурност. \r\nСлучаят е квалифициран като подготовка на терористична атака. \r\nДвижението на киевското метро е временно спряно в района на атаката. \r\nСпоред очевидци мъжът пристигнал на моста с кола, извадил предмет, подобен на експлозивно устройство, както и автоматично оръжие и е открил огън. Той е бил облечен в камуфлажни дрехи и е бил на видима възраст около 30-35 години. \r\nНа мястото на инцидента е изпратено ръководството на Главната и на местната полицейска дирекция, патрулни отряди, полицейски кучета, специалните части и специалисти-сапьори. \r\n \r\n*** \r\n \r\n  Официалният представител на министерството на отбраната на Саудитска Арабия Турки Ал Малики заяви, че Рияд има „доказателства за участието на Иран в атаките в региона чрез своите агенти“, а в нападенията са използвани именно ирански ракети, предава  TACC . \r\n\"Имаме доказателства, че нападението не е извършено от Йемен\", каза Малики.  \r\n\"Иран се опита да фалшифицира фактите. Атаката срещу обектите на „Сауди Арамко“ дойде от север и с подкрепата на Техеран.\", добави той. \r\nГоворителят на министерството заяви, че при нападенията са били използвани ирански безпилотни самолети и крилати ракети. \r\n\"При атаката срещу рафинериите бяха използвани прецизно управлявани крилати ракети, произведени в Иран. Дроновете са използвали усъвършенствана система за позициониране. Споделихме резултатите от разследването с нашите съюзници“, добави той. \r\nСпоред него Иран е използвал 18 дрона и седем крилати ракети, които „са изстреляни от север на разстояние 700 км“, а три от ракетите не са достигнали до обозначените си цели.  \r\n„Нападението не може да е било извършено от Йемен, посоката от която са дошли ракетите го показва. Всички фрагменти от атаките сочат към Иран“, подчертава Малики. \r\n \r\n*** \r\n \r\n  Президентът на САЩ Доналд Тръмп обяви Робърт О‘Брайън за новият съветник по националната сигурност, пише американското издание  The Washington Examiner . \r\nО‘Брайън досега е работил като президентски пратеник за проблеми със заложници в щатския департамент и според и съобщение на Доналд Тръмп в „Туитър“, ще наследи Болтън на поста. \r\nДжон Болтън беше освободен от длъжност по-ранно заради несъгласия с политиките на президента. \r\n„Доволен съм да обявя, че ще назнача Робър О‘Брайън, който в момента работи като Специален президентски пратеник за проблемите със заложници в Щатския департамент, за нашият нов Съветник по националната сигурност. Работих дълго и здраво с Робърт. Той ще се справи страхотно“, се казва в съобщението на президента.  \r\nО‘Брайън е бил част от екипа по национална сигурност на републиканският кандидат-президент Мит Ромни през 2012 г. Той също така е бил съветник по сигурността на бившия губернатор Скот Уолкър за щата Уисконсин.", "date": "2019.09.19", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/09/19/2700260/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . \r\n Метеорологична обстановка: \r\nЩе преобладава облачно време и на много места ще превали. По-значителни ще са валежите след обяд в Рило-Родопската област и на отделни места там ще има и гръмотевична дейност. Вятърът ще е предимно умерен от север-северозапад и с него ще продължи да нахлува студен въздух. Дневните температури чувствително ще се понижат; максималните в Северна България ще са между 15° и 20°, в Южна – между 20° и 25°, а минималните ще са между 11° и 16°. \r\n \r\n Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път на София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\n \r\n Състояние на автомагистралите: \r\nАМ „Тракия“:  \r\nОбласт София:  \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г.;  \r\nДвижението в посока Бургас от км 15+770 до км 18+330 се осъществява с повишено внимание поради извършване на ремонтни дейности по съоръжение при км 18+140 в аварийната лента. Скоростта е ограничена до 70 км/ч. Срок 30.09.2019 г.; \r\nДвижението в участъка от км 13+520 до км 16+210 посока Бургас се осъществява с повишено внимание поради извършване на ремонтни дейности на мостово съоръжение при км 15+940 в аварийната лента. Скоростта е ограничена до 70 км/ч. Срок до 30.09.2019 г.; \r\nОбласт Пазарджик: \r\nДвижението в участъка от км 80+995 до км 82+260 се осъществява в една лента поради оборудване на съществуващи тол рамка. Срок до 19.09.2019 г.; \r\nДвижението от км 62+800 до км 65+000 посока Бургас се извършва в една лента поради изсичане на храсти в средна разделителна ивица. Ограничено е движението в изпреварващата лента. Движението се извършва в активната лента и се контролира с пътни знаци. Срок 19.09.2019 г. от 09:00 ч. до 17:00ч.  \r\n-\tОбласт Бургас: \r\nДвижението в участъка Деветак – Ветрен от км 308+107 до км 359+000 в двете посоки се осъществява с повишено внимание поради почистване на банкети и косене на тревни площи. Участъкът е сигнализиран с пътни знаци. Срок до 30.09.2019 г. \r\n \r\nАМ „Хемус“:  \r\nОбласт София: \r\nДвижението в посока Варна от км 49+000 до км 51+581 се осъществява с повишено внимание поради извършване на ремонтни дейности по съоръжение при км 51+360 в аварийната лента. Скоростта е ограничена до 70 км/ч. Срок 23.09.2019 г.; \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна.  \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.10.2019 г.; \r\nДвижението от км 33+960 до км 39+050 в посока Варна е ограничено поради ремонтно-възстановителни дейности на виадукт при км 36+450 /Коренишки дол/ и се осъществява двупосочно в платното посока София. В последния почивен ден в 10:00 часа временната организация на движението се въвежда с две ленти посока София и една посока Варна, а в последния работен ден преди почивните дни в 12:00 часа – две ленти посока Варна и една посока София. Срок 15.12.2019 г.;  \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Срок до 20.12.2019 г.; \r\nОбласт Варна:  \r\nДвижението в участъка Неофит Рилски – Девня от км 393+500 до км 400+100 е ограничено движението в платното посока Варна поради ремонтни дейности. Движението се осъществява двупосочно в платното посока София. Движението посока Варна се отклонява в платното София от км 393+500 до км 401+100. Срок до 20.09.2019 г. \r\n \r\nАМ „Марица“: няма ограничения. \r\n \r\nАМ „Черно море“: няма ограничения. \r\n \r\nАМ „Струма“:  \r\nОбласт Кюстендил и Перник: \r\nОграничения за движение по АМ „Струма“ поради пожара при км 62+700: \r\nПлатното в посока Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности за всички МПС. \r\nЗа леките автомобили и МПС до 12 т за периода от 14 ч. на последния работен \r\nден на седмицата до 10 ч. на последния почивен ден в посока София – Благоевград движението се пренасочва в насрещното платно и се осъществява в две ленти, а за посока Благоевград – София в една лента. \r\nЗа периода от 10 ч. на последния почивен ден до 14 ч. на последния работен ден, \r\nв посока София – Благоевград движението се осъществява в една лента, а в посока Благоевград – София в две ленти. \r\nПътните превозни средства над 12 т, включително и автобусите, пътуващи към \r\nКулата се отбиват по обходен маршрут по път I-1/Е-79 от пътен възел „Долна Диканя“ до „Бобошево“. За пътуващите към София отбиването по път Е-79 се осъществява от пътен възел „Бобошево“ до пътен възел „Дупница – Север“. \r\nЗа МПС над 12 т се забранява движението по пътната връзка от път Е-79 към АМ „Струма“, при пътен възел „Дупница Север“ на км 51+236 и по пътните връзки от път ІІ-62 Дупница-Кюстендил към АМ „Струма“ на пътен възел „Дупница Юг“ по направленията: Кюстендил – Благоевград, Кюстендил – София, Дупница – Благоевград и Дупница – София. \r\n \r\n Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Приморски“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ -  забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; \r\n \r\n Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана: \r\nПоради оборудване на АУЗПТ №2019 /прорез на пътна настилка, монтаж на сензори за тегло и възстановяване на фуги/ в участъка Видин – Димово при с. Новоселци от км 8+760 до км 8+835 се ограничава дясната лента за движение и движението се пропуска последователно в лявата лента, след което от км 8+765 до км 8+840 се ограничава лявата лента за движение и движението се пропуска последователно в дясната лента. Движението на МПС в работния участък се сигнализира със пътни знаци и сигналисти. Срок от 9:00 часа до 18:00 часа на 20.09.2019 г.; \r\nПоради оборудване на АУЗПТ №2020 /прорез на пътна настилка, монтаж на сензори за тегло и възстановяване на фуги/ в участъка Видин – Димово при Жеглица от км 23+545 до км 23+620 се ограничава лявата лента за движение и движението се пропуска последователно в дясната лента, след което от км 23+540 до км 23+615 се ограничава дясната лента за движение и движението се пропуска последователно в лявата лента. Движението на МПС в работния участък се сигнализира със пътни знаци и сигналисти. Срок от 9:00 часа до 18:00 часа на 20.09.2019 г. \r\nОбласт Монтана: \r\nДвижението в участъка Белотинци – Смоляновци от км 73+542 до км 76+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 27.09.2019 г. \r\nОбласт София: \r\nВъвежда се реверсивно движение по път I-1 София – Перник при Владая от км 276+040 до км 277+610: всеки понеделник, вторник и петък се обособяват две ленти в посока София за времето от 06:00 до 10:00 часа, както и всяка неделя от 18:00 до 21:00 часа. Срок 30.09.2019 г.; \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок до 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок до 30.09.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок до 30.09.2019 г.; \r\nДвижението в участъка Ботевград – София от км 209+715 до км 210+579 /проход „Витиня“/ се осъществява в една лента поради укрепване на анкерна стена от км 210+200 до 210+279. Затворена е лентата в посока София, като движението се извършва двупосочно в лентата посока Ботевград и се контролира от регулировчици. Срок 30.09.2019 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г.; \r\n \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г.; \r\n \r\n- път І-4 Коритна-Български Извор-Микре-Севлиево-Велико Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 30.09.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали \r\n \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения. \r\n \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Калотина – София при Божурище от км 41+270 до км 41+993 се осъществява с повишено внимание поради изграждане на пътна връзка към дясното платно в посока София. Скоростта на движение е ограничена до 50 км/ч. Срок до 30.09.2019 г.; \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; \r\nДвижението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман  – Сливница. Срок до 20.11.2019 г.; \r\nДвижението в участъка София – Драгоман при Сливница в посока Калотина от км 25+900 до км 26+100 е ограничено в активната лента поради извършване на модернизация на пътя. Движението се осъществява в изпреварващата лента. Срок 20.11.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nДвижението в участъка Златни пясъци – Варна от км 90+800 до км 100+100 се осъществява с повишено внимание поради подмяна на мантинели. Участъкът е сигнализиран с пътни знаци. Срок до 30.09.2019 г. \r\nОбласт Бургас: \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; \r\n \r\n Състояние на републиканската пътна мрежа:  \r\nРемонтни дейности и временна организация на движението (ВОД):   \r\nОбластно пътна управление (ОПУ)-Благоевград: \r\nВременно са въведени следните ограничения за движение на МПС: няма ограничения. \r\nРемонтни дейности: няма \r\n \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-99: Движението по път II-99 Крайморие – Караагач от км 0+000 до км 44+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 20.09.2019 г.; \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 01.10.2019 г.; \r\nПът ІІІ-7909: Движението по път III-7909 Братово – Равнец от км 12+400 до км 25+600 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена на 40 км/ч. Срок до 01.10.2019 г. \r\n \r\nОПУ-Варна: \r\nВременно са въведени следните ограничения за движение на МПС: няма ограничения. \r\nРемонтни дейности: няма.  \r\n \r\nОПУ-Велико Търново: \r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 30.01.2020 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – Велико Търново – Лясковски кантон – Миндя – Елена и обратно. Срок до 03.01.2020 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 03.01.2020 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 03.01.2020 г .; \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 30.09.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+281 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 30.09.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 03.01.2020 г.; \r\nПът III-3031: Движението по път III-3031 Павликени – Самоводене в участъка от км 8+900 до км 30+762 се осъществява в една лента с последователно пропускане в двете посоки поради извършване на превантивен ремонт. Движението се регулира със светофарна уредба, пътни знаци и регулировчици. Срок до 30.09.2019 г. \r\n \r\nОПУ-Видин: \r\nВременно са въведени следните ограничения за движение на МПС:  \r\nПът III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище.  \r\nОбходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 30.09.2019 г. \r\nРемонтни дейности: няма. \r\n \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\n \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 30.09.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – Велико Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 30.09.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 30.09.2019 г.; \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.09.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 30.09.2019 г.; \r\nПът III-5002: Движението по път III-5002 Велковци – Скалско от км 8+200 до км 11+000 се осъществява в едната лента поради извършване на ремонтни дейности по асфалтовата настилка. Поставена е необходимата пътна сигнализация. Срок до 25.09.2019 г. \r\n \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-7105: Движението по път III-7105 Добрич – Балик от км 4+200 до км 34+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.09.2019 г. \r\n \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.09.2019 г.; \r\nРемонтни дейности:  \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 17.09.2020 г.; \r\nПът II-62: Движението по път II-62 Дупница – Клисура в района на град Дупница при км 42+936 се осъществява с в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срок до 17.10.2019 г; \r\nПът III-107: Движението по път III-107 между Пастра – Рилски манастир от км 27+575 до км 27+825 в участък от 250 метра да се извършва с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището „Рилски манастир”. Срок до 30.09.2019 г.; \r\nПът II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г. \r\n \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи и частични ремонтни дейности на асфалтовата настилка. Срок до 30.09.2019 г.; \r\n \r\nОПУ-Ловеч:  \r\nВременно са въведени следните ограничения за движение на МПС:  \r\nПът III-306: Движението по път III-306 Луковит – Червен Бряг от км 0+000 до км 1+140 е ограничено за всички МПС поради ремонтни дейности на асфалтовата настилка. Участъкът е сигнализиран с пътни знаци. Срок до 13.11.2019 г. \r\nОбходен маршрут: по улица „Завоя на Черна“ и по улица „Княз Борис I“ до път I-3 и обратно. \r\nРемонтни дейности:  \r\nПът III-358: Движението по път III-358 Тетевен – Ябланица от км 60+291 до км 76+200 се осъществява с повишено внимание поради ремонтни дейности. Участъкът е сигнализиран с пътни знаци. Срок до 30.09.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 13.11.2019 г. \r\n \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 30.09.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.11.2019 г.; \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-112: Движението по път ІІІ-112 Славотин – Доктор Йосифово от км 29+675 до км 36+654 е ограничено за всички МПС поради ремонтни дейности на асфалтовата настилка.  \r\nОбходен маршрут: с. Славотин – Долна Рикса – Клисурица – Долна Вереница Монтана – Студено буче и обратно. Срок до 20.09.2019 г.; \r\nПът III-112: Движението по път ІІІ-112 с. Д-р Йосифово – Монтана от км 37+825 до км 47+806 е ограничено за всички МПС поради ремонтни дейности на асфалтовата настилка. \r\nОбходен маршрут: Славотин – Долна Рикса – Клисурица – Винище – Долна Вереница – Монтана – Студено Буче и обратно. Срок до 20.09.2019 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 20.12.2019 г. \r\nРемонтни дейности: \r\nПът III-102: Движението по път ІІІ-102 с. Горно Церовене – Монтана от км 74+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 30.09.2019 г.; \r\nПът III-102: Движението по път ІІІ-102 с. Превала – с. Гаврил Геново от км 47+000 до км 60+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 30.09.2019 г.; \r\nПът III-162: Движението по път ІІІ-162 Долна Бела речка – Стояново от км 25+000 до км 30+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 20.09.2019 г. \r\n \r\nОПУ-Пазарджик:  \r\nВременно са въведени следните ограничения за движение на МПС: \r\nПът II-37: Движението по път II-37 в гр. Пазарджик от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. „Георги Бенковски“ до кръстовището с улица „Осми март“ се ограничава за всички МПС поради ремонтни дейности.  \r\nОбходен маршрут: \r\n-\tПри СМР в дясно платно и затворен за движение участък с дължина 300 метра, движението се осъществява двупосочно в ляво платно, като се обособяват по една лента за движение в двете посоки от км 124+500 до км 124+800. \r\n-\tПри СМР в ляво платно и затворен за движение участък с дължина 300 метра, движението се осъществява двупосочно в дясно платно, като се обособяват по една лента за движение в двете посоки от км 124+500 до км 124+800. Срок до 11.10.2019 г.; \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.; \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 30.09.2019 г. \r\nПът II-37: Движението по път II-37 от входа на гр. Пазарджик до пътно кръстовище между ул. „Георги Бенковски“ и ул. „Стоян Ангелов“ от км 123+733 до км 124+500 е ограничено едното в едното платно поради ремонтни дейности. Движението се осъществява двупосочно в свободното платно, като са обособени по една лента в двете посоки. Участъкът е сигнализиран с пътни знаци. Срок до 11.10.2019 г. \r\n \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г.; \r\nПът ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци.  \r\nОбходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до18.12.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.09.2019 г.; \r\nПът II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г. \r\nПът III-637: Движението по път III-637 Вукан – Пенкьовци при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци. Срок до 18.12.2019 г. \r\n \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; \r\nОбходен маршрут: през уличната мрежа на Ясен. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г.; \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 30.09.2019 г.; \r\nПът ІІ-11: Движението по път II-11 Оряхово – Гулянци  в участъка на Милковица – Сомовит от км 196+000 до км 206+000 се осъществява в една лента на определени участъци в една лента поради частични ремонтни дейности на асфалтовата настилка. Срок до 30.09.2019 г.; \r\nПът ІІ-52: Движението по път II-52 Свищов – Никопол в участъка на Лозица – Никопол от км 84+000 до км 101+000 се осъществява в една лента на определени участъци поради частични ремонтни дейности на асфалтовата настилка. Срок до 26.09.2019 г. \r\n \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г. \r\nОбходен маршрут: път Поповица – Садово – Кочево – Болярци.; \r\nПът III-8606: Временно движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. \r\nОбходен маршрут през уличната мрежа на гр. Куклен. Срок до 15.10.2019 г.; \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nПът II-64: Движението по път II-64 Пловдив – Карлово при км 48+278 се осъществява в платното посока Пловдив поради изграждане на кръстовище при с. Труд. Срок до 24.09.2019 г.; \r\nПът III-866: Движението по път III-866 Кричим – Михалково – Девин от км 88+050 до км 103+341 се осъществява с повишено внимание поради обрушване на скална маса. Алтернативен маршрут път II-86 Асеновград – Смолян. Срок до 30.11.2019 г. \r\n \r\nОПУ-Разград: \r\nВременно са въведени следните ограничения за движение на МПС: \r\nПът II-49: Движението по път II-49 Разград – Кубрат в участъка кръстовище за с. Побит камък до гр. Кубрат от км 50+221 до км 70+818 е ограничено за движение на МПС поради превантивен ремонт.  \r\nОбходен маршрут: Просторно – Побит  камък – Острово – Брестовене и обратно. \r\nСрок до 10.10.2019 г. \r\nРемонтни дейности: няма. \r\n \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г.; \r\nРемонтни дейности: \r\nПът II-51: Движението по път II-51 Копривец – Лом Черковна от км 27+930 до км 30+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 30.09.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 27.09.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г.; \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 30.09.2019 г. \r\n \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г. \r\n \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.11.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.10.2019 г.; \r\nРемонтни дейности:  \r\nПът II-48: Движението по път II-48 Омуртаг – Котел – път I-7 в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 30.09.2019 г.; \r\nПът II-66: Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.11.2019 г.; \r\nПът III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. \r\n \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.09.2019 г.; \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.09.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 30.09.2019 г.; \r\nПът ІІІ-8611: Движението по път ІІІ-8611 Белица – Загражден от км 18+431 до км 19+981 се осъществява с повишено внимание поради извършване на ремонтни дейности. Срок до 04.11.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г.; \r\n \r\nОПУ-София: \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; \r\nПът III-162: Движението по път III-162 Гара Лакатник – Миланово от км 0+000 до км 11+790 е ограничено за МПС над 3,5 т поради ремонтни дейности на подпорни стени. Участъкът е сигнализиран с пътни знаци. Срок до 11.10.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-81: Движението по път II-81 София – Костинброд от км 5+060 до км 6+160 е ограничено поради ремонтни дейности на кръговото кръстовище при гр. Костинброд. Затворено е лявото платно /посока София/, като движението се извършва двупосочно в дясното /посока Костинброд /. Срок 25.10.2019 г.; \r\nПът II-16: Движението по път II-16 Гара Лакатник – Оплетня от км 32+200 до км 33+200 се осъществява с повишено внимание поради ремонтни дейности на подпорни стени, като скоростта е ограничена до 50 км/ч. Участъкът е сигнализиран с пътни знаци. Срок до 11.10.2019 г.; \r\nПът II-16: Движението по път II-16 Своге – София в района на Томпсън от км 57+350 до км 58+050 се осъществява в една лента поради укрепване на свлачище. Участъкът е сигнализиран с пътни знаци и се регулира от светофарна уредба. Срок до 27.09.2019 г.; \r\nПът II-37: Движението по път II-37 Етрополе – Джурово от км 17+340 до км 17+710 се осъществява с повишено внимание поради изграждане на пътна връзка към лявото платно /посока Джурово/. Скоростта на движение е ограничена до 30 км/ч. Срок до 01.10.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.11.2019 г.; \r\nПът III-162: Движението по път III-162 Гара Лакатник – Миланово от км 0+000 до км 0+755 се осъществява с повишено внимание поради ремонтни дейности на подпорни стени, като скоростта се ограничава до 30 км/ч. Срок до 11.10.2019 г.; \r\n \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движението по път III-663 Чирпан – Симеоновград от км 0+000 до км 6+000 е ограничено поради извършване на ремонтни работи. Участъкът се сигнализира с пътни знаци. \r\nОбходен маршрут: от разклона за с. Ценово посока гр. Чирпан през обиколния път II-66. Срок до 20.09.2019 г. \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г. \r\nРемонтни дейности: няма \r\n \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено поради укрепване на пропадане при км 10+090 – 10+110. Участъкът е сигнализиран с пътни знаци.  \r\nОбходен маршрут: през с. Цветница. Срок до 30.09.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 30.09.2019 г.; \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г.; \r\nПът III-2002: Движението по път III-2002 Цар Калоян – Попово от км 11+500 до км 38+600 се осъществява с повишено внимание поради извършване на ремонтни дейности на асфалтовата настилка. Срок до 15.11.2019 г.; \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.09.2019 г. \r\n \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г.; \r\nРемонтни дейности: \r\nПът III-663: Движението по път III-663 Чирпан – Димитровград в участъка от км 15+220 до км 29+913.25 и от км 31+742 до км 33+364.30 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\n \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности:  \r\n \r\nОПУ-Ямбол: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-5305: Движението по път III-5305 обходен път изток на гр. Ямбол от км 1+200 до км 1+760 се осъществява в една лента поради ремонтни дейности. Движението се регулира чрез пътни знаци . Срок до 30. 09. 2019 г.; \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци . Срок до 31.12.2019 г. \r\n \r\n Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ Велико Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.09.19", "title": "Актуална пътна обстановка"}
{"url": "http://www.focus-news.net/news/2019/09/19/2700259/gd-granichna-politsiya-izklyuchitelno-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-lesovo.html", "text": "Изключително интензивен е трафикът за товарни автомобили на изход на ГКПП „Капитан Андреево“ и ГКПП „Лесово“. Това съобщиха от  ГД „Гранична полиция“ . Информацията за трафика на граничните пунктове е към 6.00 часа. На границата с Румъния на ГКПП „Дунав мост 2“ трафикът е интензивен на изход за товарни автомобили. На българо-сръбската, българо-гръцката и на границата със Северна Македония трафикът е нормален на всички гранични контролно-пропускателни пунктове. \r\nВъв връзка с извършване на ремонтно-строителни дейности на ГКПП „Златарево“ за времето до 14 октомври 2019 г. движението през пункта ще бъде затруднено. \r\nОт съображение за безопасност поради ниското ниво на река Дунав фериботната платформа, обслужваща фериботната връзка Оряхово – Бекет, ще работи само по светлата част на денонощието – от 08.00 часа до 22.00 часа.", "date": "2019.09.19", "title": "ГД „Гранична полиция“: Изключително интензивен е трафикът за товарни автомобили на изход на ГКПП „Капитан Андреево“ и ГКПП „Лесово“"}
{"url": "http://www.focus-news.net/news/2019/09/19/2700255/pregled-na-osnovnite-temi-v-ruskiya-pechat-agentsiya-fokus.html", "text": "Прогнозата на бившия ръководител на разузнавателните служби на Украйна Никола Маломуж, че Крим определено ще се върне в Украйна е инсинуация, пише руският вестник  “Российская Газета“ . \r\nТова заяви пред вестника депутатът на Държавния съвет на Крим Владимир Бобков. \r\nСпоред украинските медии Маломуж е изразил увереност, че самите кримчани ще помолят украинските власти да ги върнат обратно в Украйна, когато тя стане по-силна в следствие на подкрепата от страна на запада. \r\n„По тази логика можем да твърдим, че ако например Дания или Турция станат много силни, то тогава ние ще искаме да се присъединим към тях“, заяви депутатът от кримския парламент. \r\n„Но това не се случва. Това са все инсинуации. За съжаление, подобни изявления звучат достатъчно често. Вече пет години Крим е инструмент за решаване на вътрешнополитически проблеми сред различни политически кланове на Украйна.“, добави още Бобков. \r\n„Те постоянно използват фактора Крим, за да събудят определени чувства сред жителите на Украйна и да отвлекат вниманието им от решаването на наистина належащите въпроси, свързани с икономиката и корупцията в страната“, заяви депутатът. \r\nБобков припомни, че през 2014 г. жителите на Крим вече са направили своя избор при провеждането на референдума за присъединяването на полуострова към Руската Федерация. \r\n„Ясно си спомняме мотивите, които са движили кримските жители, когато те направиха своя исторически избор“, подчерта той. \r\n„Те бяха свързани с определянето на бъдещето им. Техният избор не беше направен въз основа на някакви икономически мотиви“, добави още Бобков. \r\nПо-рано по време на срещата на Европейския стратегически форум в Ялта, президентът на Украйна Владимир Зеленски говори за няколко възможни сценария за връщането на Крим в състава на Украйна. Освен това лидерът нарече ситуацията с Крим „трудна“ и обеща да се бори за полуострова „не само с думи“, без да уточни обаче какво има предвид. \r\n \r\n*** \r\n \r\n  САЩ предложиха на Европейския съюз съвместен проект за Украйна, отбелязва руският вестник  „Взгляд“ . \r\nПредложението е дошло от отдела за Европа и Евразия към Държавния департамент на САЩ. Външнополитическото ведомство във Вашингтон е публикувал грант за финансиране на проекти, насочени към интеграцията на Украйна в ЕС. Предполага се, че Emerging Donors Challenge Program (EDCP) трябва да бъде реализирана съвместно с европейските страни. По-специално сред „новите страни-донори“ са посочени България, Хърватия, Чехия, Естония, Унгария, Латвия, Литва, Полша, Румъния, Словакия и Словения. \r\n„Като част от инициативата за EDCP, САЩ ще установяват партньорства с горепосочените нови страни-донори, като съфинансират общи проекти в сферата за помощ на чуждестранни държави, насочени към прехвърляне на Украйна на опита на тези правителства за преодоляване на преходния период и преминаване през процеса на интеграция в ЕС“, се казва в текста на гранта. \r\nЦелта на програмата е интеграция към западните пазари, укрепване на демокрацията в Украйна и гарантиране на енергийната и киберсигурността. САЩ поемат не повече от 50% от стойността на инициативата, останалата част ще падне на плещите на партньор от Европа. Периодът за изпълнение на съвместната програма в Украйна не трябва да надвишава 1,5 години. \r\nСпоред Юри Пост, професор в Катедрата за сравнителни политически науки на университета РУДН, по този начин САЩ се стремят да запазят своето влияние в Европа. \r\n„Това е колективна работа, ръководена от САЩ, сякаш ги е грижа за демократична Украйна. Това е пример за ясна, обмислена, систематична работа за запазване на позициите им в света, за запазване на влиянието върху съюзниците им. Прави впечатление, че САЩ не искат да понесат тежестта на разходите, включвайки в проекта 11 страни“, отбеляза експертът. \r\nВ гранта се отбелязва, че като една от областите на съвместна дейност, посолството на САЩ възнамерява да разгледа проекти за осигуряване на достъп на Украйна до западните пазари и разширяване на възможностите за американски инвестиции и търговия в страната. В допълнение, САЩ възнамеряват да подобрят сигурността на енергийния сектор в Украйна. \r\n„Вашингтон, на първо място, организирайки подобни проекти, преследва собствените си интереси в европейските страни, а не интересите на европейските държави“, казва Игор Шатров, заместник-директор на Националния институт за развитие на съвременната идеология, като отбеляза, че „това е енергийна окупация на Европа“. \r\nПо-рано американският министър на енергетиката Рик Пери обяви намерението си да помогне на Украйна да стане независима от руския природен газ, благодарение на американските доставки на втечнен природен газ (ВПГ) за Полша. \r\n*** \r\n \r\n  Русия разполага с ракета, обхватът на която в момента е недостижим за аналозите на други страни.Това подчерта генералният директор на Корпорацията за тактически ракетни оръжия Борис Обносов,в интервю за „Военно-промышленный курьер“, отбелязва вестник  „Российская газета“ , официалният печатен орган на правителството в Москва. \r\nСтава въпрос за стратегическа крилата ракета „въздух-земя“ X-101. Борис Обносов в посочи като пример, отговаряйки на въпрос за изпитанията в САЩ след излизането им от Договора за ракети със среден и малък обсег (ДРСМО). В същото време той отбеляза, че обхватът на X-101 няма предел. „Ако можем да летим на такива разстояния, тогава имаме техническите възможности да подобрим значително тези тактико-технически характеристики“, увери Обносов. \r\nПрипомня се, че X-101 е ракета, при производството на която се използват технологии за намаляване на видимостта й за радара. Тя е способна да развие скорост до 270 метра в секунда и има максимален обхват от 5500 километра.", "date": "2019.09.19", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2019/09/19/2700258/kravodaritelska-aktsiya-v-parlamenta-obzor.html", "text": "Десетки депутати от всички парламентарни групи се включиха в кръводарителската акция в Народното събрание. Кръводаряването се провежда в зала \"Запад\" на парламента  и бе организирана от Комисията по взаимодействието с НПО и жалбите на гражданите, съвместно с Комисията по здравеопазване, БЧК и Националния център по транфузионна хематология. Акцията започна в 9.30 ч. и ще продължи до 13.30. Още от самото й начало в нея се включиха редица депутати. Сред тях бяха заместник-председателят на Народното събрание и депутат от ГЕРБ Емил Христов, народният представител от ГЕРБ Атанас Ташков. В акцията се включи лидерът на БСП Корнелия Нинова, народният представител от БСП Манол Генов и много други. „Акцията по кръводаряване в Народното събрание върви изключително успешно“, каза  председателят на ПГ на ГЕРБ и председател на Здравна комисия д-р Даниела Дариткова  по време на брифинг в Народното събрание. \"Искам да демонстрираме по този начин, че има каузи, които ни обединяват и това да е едно добро начало на политическо взаимодействие по линията на национални каузи в интерес на България и българските граждани. Щастлива съм, че днес тук на тази инициатива, освен, че показахме политическо единомислие по отношение на подкрепата на кръводаряването, от друга страна имаме възможност да чуем и видим всички тези, които в реални условия полагат усилия да осигуряват системата на транфозионната хематология с достатъчно кръводарители и налични кръв и кръвни продукти. На всички ви е известно, че въпреки развитието на медицината няма измислен заместител на кръвта. Единственият начин да помогнем за спасяването на човешки живот е тогава, когато дарим част от себе си\", допълни д-р Дариткова. Тя благодари на всички народни представители, които са се включили в тази акция. Според  депутата от БСП Георги  Гьоков  трябва да популяризираме доброволното кръводарителство, за да може то да се засили. \"Аз винаги съм си мислил, че кръводаряването е дело на хората, които се занимават с медицина. Затова си мислих, че Комисията по здравеопазване трябва да ги организира тези работи. Обаче в Комисията по взаимодействие с НПО се роди тази идея. Направи се кръгла маса, на която присъстваха всички заинтересовани страни. Тези хора, без които няма как да се осъществява това кръводаряване. Решихме, че кръводаряването в България има проблеми\", заяви още Гьоков. Той призова да се засили доброволното кръводарителство, като се популяризира. Той благодари на д-р Дариткова за това решение на комисията по взаимодействие с НПО и обществения съвет към комисията. Гьоков също отчете, че върви добре кампанията. \"Да си призная бях леко притеснен, но всичко е наред. Успешен път на кръводаряването и на нашата акция. Дано тя бъде заразна и да тръгне по други линии сред хората\", допълни още Гьоков. Като много голяма определи активността на депутатите в кръводаряването  председателят на Българския червен кръст Христо Григоров . \"Благодаря ви за поканата. Винаги сме помагали и ще помагаме на едни добри идеи, а тази идея е в името на хората. Като се качите горе и видите опашката, която чака да даде кръв, ще видите, че това е опашка от различни политически партии. Тук идеята е всички заедно да помагаме и да спасяваме човешки живот. Благодаря ви за тази инициатива\", заяви още Григоров. \"Давайки кръв, помагаме на хората в нужда, но помагаме и на себе си\", заяви Григоров. \r\nДеница КИТАНОВА", "date": "2019.09.19", "title": "Кръводарителска акция в парламента (ОБЗОР)"}
{"url": "http://www.focus-news.net/news/2019/09/19/2700256/zapochva-izgrazhdaneto-na-balkanski-potok-obzor.html", "text": "Започва изграждането на Балкански поток. Това стана ясно на брифинг в Министерски съвет, на който присъстваха министър-председателят Бойко Борисов, министърът на промишлеността и търговията на Руската федерация Денис Мантуров, посланикът на Кралство Саудитска Арабия Масфер Бил Абдулрах , ръководителят на „Булгартрансгаз“, както и представител на обединение Консорциум \"Аркад\". Договорът за строежа на Балкански поток е между „Булгартрансгаз“ и обединение Консорциум „Аркад“ за доставка на необходимите материали и оборудване, инвестиционно проектиране, изграждане и въвеждане в експлоатация на разширението на газопреносната инфраструктура от турско-българската до българко-сръбската граница. Стойността му е 1.102 млрд. евро. Срокът, за който трябва да бъде реализиран и въведен в експлоатация газопроводът, е 615 дни, като в рамките на първите 250 дни трябва да бъде изградена линейна инфраструктура с дължина 308 км. Премиерът посочи, че Държавната компания на Саудитска Арабия се е класирала първа за изпълнението на газопровода при честна и прозрачна процедура. По думите му това е една огромна инвестиция, която ще позволи на България да не губи мястото си на газовата карта. Стана ясно и, че 90 % от тръбите вече са на територията на страната и предстои да се разпръснат по трасето и строежът да започне. Борисов посочи, че  „Южен поток“ е бил спрян по време на мандата на предишното правителство заради корупция и обществени поръчки, проведени по непрозрачния начин. Поддържайки енергийната тематика, министър-председателят обърна внимание и на атомната централа АЕЦ „Белене“. Той припомни, че два от реакторите вече са закупени от българска страна  и отбеляза, че е важно процедурите около проекта да са прозрачни, ясни и точни. Борисов посочи и, че строежа на Балкански поток е много положителен белег за това, че отношенията на България и Русия вървят в добър тон, тъй като по тази тема се действа заедно. От своя страна министърът на промишлеността и търговията на Руската федерация Денис Мантуров заяви, че Русия разчита да участва в строежа на атомната централа и вече е подала съответната заявка за това. На срещата между Борисов и Мантуров са обсъждани и теми за взаимна доставка на машини и техника. Стана ясно и, че Русия има интерес да купува и българска фармацевтична продукция, както и да разширява този тип сътрудничество. На срещата са били обсъдени и хуманитарното сътрудничество между двете страни, както и съвместната работа в областта на образованието. В края на брифинга министър-председателят коментира шеговито и случая с махнатите микрофони при посещението на председателят на ЕК Урсула фон дер Лайен в България с думите, че оттогава ходи с микрофон в джоба, за да може, който иска, да заповяда да задава въпроси.  \r\nТеодора ПАВЛОВА", "date": "2019.09.19", "title": "Започва изграждането на Балкански поток (ОБЗОР)"}
{"url": "http://www.focus-news.net/news/2019/09/19/2700261/predstoyashti-sabitiya-v-stranata-za-19-septemvri-agentsiya-fokus.html", "text": "*** \r\n \r\nОт 09.00 часа ще се проведе заседание на Народното събрание.  \r\n \r\n*** \r\n \r\nОт 09.30 часа в Дома на Европа, ще бъде представен най-новият годишен доклад „Малцинства и коренно население 2019: Фокус върху справедливостта в областта на климата“ (Minorities and indigenous people 2019: Focus on climate justice) и ще бъдат връчени годишните награди от конкурса „Журналистика за развитие 2019“. \r\n \r\n*** \r\n \r\nОт 10.00 часа в Зала „Роял“ на Конферентен център „Проджект Лаб” (бул. „Мария Луиза“ 58, етаж 3) ще се проведе информационен ден по проект № BG05SFOP001-3.001-0001-C01 „Създаване на модел за оптимизация на съдебната карта на българските съдилища и прокуратури и разработване на единна информационна система на съдилищата“. \r\n \r\n*** \r\n \r\nОт 10.00 часа, в Националния пресклуб на БТА, ще се проведе прес-закуска, на която ще бъдат оповестени резултатите от ежегодното проучване на EOS Group „Навици на плащане в Европа 2019“. \r\n \r\n*** \r\n \r\nОт 11.00 часа в Столична библиотека ще бъде открита гостуващата изложба на Шанхайската библиотека „Разцъфналите цветя на Шанхай“. \r\n \r\n*** \r\n \r\nОт 11.00 часа в „София Хотел Балкан“, зала „Средец“, ще се състои публична дискусия „Филмовата индустрия в 21-ви век: инструменти за оцеляване“. \r\n \r\n*** \r\n \r\nОт 11.00 часа в Националния пресклуб на БТА ще се проведе пресконференция: Представяне на национална инициатива „Да успеем в България!“. \r\n \r\n*** \r\n \r\nОт 11.00 часа в галерия „Академия“ – НХА Държавният културен институт към министъра на външните работи и Националната художествена академия представят изложбата „Дипломация и изкуство“, посветена на 140-ата годишнина от създаването на българската дипломатическа служба. \r\n \r\n*** \r\n \r\nОт 11.00 часа в галерия „Академия“ министър Екатерина Захариева ще открие изложбата „Дипломация и изкуство“. \r\n \r\n*** \r\n   \r\nОт 11.00 часа кметът на София Йорданка Фандъкова ще провери реновираната клиника по обща хирургия в Първа градска болница (Първа МБАЛ) на бул. „Патриарх Евтимий“ 37.  \r\n \r\n*** \r\n   \r\nОт 11.00 часа в сградата на ГДНП ще се състои брифинг за предприети мерки във връзка с предстоящите празнични дни.  \r\n \r\n*** \r\n   \r\nОт 11.30 в зала „Запад“ в Народното събрание ПГ на „Воля“ ще представи първите законопроекти в подкрепа на семействата, обединени в пакет „Майка и дете”. \r\n \r\n*** \r\n   \r\nОт 14.00 часа в Пресклуба в сградата на Народното събрание на пл. „Княз Александър І“ 1 ще се проведе редовен брифинг на Централната избирателна комисия (ЦИК) във връзка с подготовката и произвеждането на изборите за общински съветници и за кметове, насрочени на 27 октомври 2019 г.  \r\n \r\n*** \r\n   \r\nОт 14.00 часа в Българския културен център на ул. „Веслец“ 13 членове на ръководството на БСП – София ще се срещнат с кандидата за кмет на Столична община Мая Манолова.  \r\n \r\n*** \r\n \r\nОт 16.00 часа в атриума на Сердика офиси ще се състои форум „Бъдещето на мобилността“, част от официалната програма на Европейска седмица на мобилността 2019. \r\n \r\n*** \r\n \r\nОт 17.00 часа на ул. „Черковна“ 92 Националният военноисторически музей (НВИМ), в партньорство с Регионален исторически музей – Велико Търново и Българска национална филмотека, представя пътуващата изложба „Музеят – неочакван, отворен, споделен“. \r\n \r\n*** \r\n \r\nОт 17.30 часа в Китайския културен център съвместно със Столична община ще представят най-доброто от българската и китайската култура под мотото „Да опознаем Нинбо, да почувстваме китайската и българската култура”. \r\n \r\n*** \r\n \r\nОт 18.00 часа в галерия „Сезони“ на улица „Кракра“ 2А, художникът Орлин Атанасов ще събере приятели и почитатели, за да отбележи своята 40-годишна творческа дейност с изложба, наречена с многозначно „АРТефакти“. \r\n \r\n*** \r\n \r\nОт 18.00 часа в Музей на спорта на ст. „Васил Левски\" ще се състои премиерата на документалния филм “#Агресия“. \r\n \r\n*** \r\n \r\nОт 18.30 часа в Мраморната зала на Руския културно-информационен център ще се състои концерт в рамките на проекта „Посолство на майсторството\". \r\n \r\n*** \r\n \r\nВ 10.00 часа в двора на Дневният център за деца с увреждания кметът д-р Емил Караиванов ще открие реновираната сграда на социалната институция.  \r\n \r\n*** \r\n \r\nОт 10.00 часа в сградата на ОДМВР ще се проведе брифинг, на който ще се предостави информация за обезпечаване на сигурността на гражданите и транзитно преминаващите през страната чужди граждани за дните от 20 до 23 септември 2019 г. \r\n \r\n*** \r\n \r\nОт 18.30 часа в зала „Яворов“ ще се състои прожекция на филма „Светителят хирург\". \r\n \r\n*** \r\n \r\nОт 10.20 часа, в двора на Професионалната гимназия по транспорт, ще се проведе обучение по международната програма „Виждам те. Виждаш ме.” за безопасна интеракция между велосипедистите и камионите на пътя. \r\n \r\n*** \r\n   \r\nОт 11.00 часа в сградата на „Кариерен център” към ДРСЗ - Бургас на ул. „Патриарх Евтимий” 35А ще се проведе съвместна пресконференция на Социално подпомагане, Бюрото по труда и Инспекцията по труда. \r\n \r\n*** \r\n \r\nОт 11.30 часа кметът Димитър Николов ще посети новия корпус на Професионалната гимназия по електротехника и електроника „Константин Фотинов“ и ще се срещне с учителя по физика Теодосий Теодосиев – Тео, който ще проведе обучителен семинар пред бургаските преподаватели по физика в новата лаборатория на училището. \r\n \r\n*** \r\n \r\nОт 16.00 часа в района на Морска гара ще се състои показ на специализирано оборудване, екипировка и въоръжение на Военноморските сили, Военновъздушните сили и Служба „Военна полиция“. \r\n \r\n*** \r\n   \r\nОт 18.30 часа на открита сцена „Охлюва“ (при лоши метеорологични условия в залата на Културен център „Морско казино“) ще се състои концерт на Представителния ансамбъл на Въоръжените сили и Представителния духов оркестър на Военноморските сили.  \r\n \r\n*** \r\n   \r\nОт 10.00 часа министърът на образованието и науката Красимир Вълчев ще участва в откриването на учебната година на Икономическия университет.  \r\nПо-късно през деня министърът ще присъства на откриването на новите зали по симулационно обучение във Факултета по дентална медицина на Медицинския университет.  \r\n \r\n*** \r\n \r\nОт 10.00 часа на плажа в район „Аспарухово“ ще се проведе мащабно национално учение за ликвидиране на последствията от тежко авиационно произшествие. На събитието ще присъстват министър Маринов и главният секретар на МВР. \r\n \r\n*** \r\n \r\nОт 11.30 часа във Факултета по дентална медицина на откриване на новите зали за симулационно обучение по дентална медицина в МУ - Варна. На събитието ще присъстват министърът на образованието и науката Красимир Вълчев и кметът на Варна г-н Иван Портних. Събитието ще се състои в зала 211, ет. 2 на Факултета по дентална медицина на бул. „Цар Освободител“ 84.  \r\n \r\n*** \r\n \r\nОт 13.00 часа в Арт Галерия „Ларго\"  ще се проведе пресконференция по повод изложба – живопис, метал и скулптура „Морски сюжети” на варненския художник Венцислав Марков. Изложбата ще бъде открита от 18.30 часа в Арт Галерия „Ларго“ във Варна на ул. „Хан Крум“ 8.  \r\n \r\n*** \r\n \r\nОт 14.00 часа в зала „Варна“ на Общината ще се проведат консултации за определяне състава на секционните избирателни комисии, с представители на парламентарно представените партии и коалиции в 44-то Народно събрание и партиите и коалициите, които имат избрани с техни кандидатски листи членове на Европейския парламент от РБ, но не са парламентарно представени.   \r\n \r\n*** \r\n \r\nОт 18.00 часа в Общината ще бъде открита Седмица на православната книга.  \r\n \r\n*** \r\n \r\nОт 18.30 часа в Арт Галерия „Ларго“ ще се състои на откриване на изложба – живопис, метал и скулптура „Морски сюжети” на варненския художник Венцислав Марков. \r\n \r\n*** \r\n \r\nОт 14.00 часа в парка на града ще бъде даден старта на спортен празник за учениците от СУ „Черноризец Храбър“ и ОУ „Св. св. Кирил и Методий“. \r\n \r\n*** \r\n \r\nОт 17.30 часа в Археологическия музей ще се състои представяне на том 8 от поредицата „Преслав“. \r\n \r\n*** \r\n \r\nОт 11.00 часа в залата на 6 ет. в сградата на Общината ще се проведат консултации за определяне състава на секционните избирателни комисии в община Видин във връзка с произвеждането на изборите за общински съветници и за кметове на 27 октомври 2019 г. \r\n \r\n*** \r\n \r\nОт 11.00 часа в зала 102 на Общината кметът инж. Добромир Добрев и неговият екип ще направят отчет пред медиите за извършеното през мандат 2015 - 2019 г. \r\n \r\n*** \r\n \r\nОт 18.00 часа в Художествената галерия – етаж 2, ще се състои представянето на номинираните за общински съветници от листата на Местна коалиция България на гражданите (ДБГ, ССД,НДСВ, ГН).  \r\n \r\n*** \r\n \r\nОт 10.00 часа на ул. „Бузлуджа“ ще се открие официално обект „Предходно жилище за деца от 15 до 18 години с капацитет 8 места“ \r\n \r\n*** \r\n \r\nОт 13.30 часа в сградата на Общината на пл. „Свобода“ 1, ет. 4, Кръгла зала, ще се проведе пресконференция по проект „Подай ръка“. \r\n \r\n*** \r\n \r\nОт 17.30 часа в изложбена зала „Джамията” ще бъде открита юбилейната изложба на Георги Кьосев – „Неръкотворни картини”.   \r\n \r\n*** \r\n \r\nОт 17.30 часа в залата на Исторически музей – Дупница ще бъде открита изложбата „Археологическо наследство на дупнишка околия\" по повод Европейските дни на наследството.   \r\n \r\n*** \r\n \r\nОт 10.00 часа в сградата на Община Кюстендил ще се проведат консултации за определяне съставите на секционните избирателни комисии във връзка с предстоящите местни избори.   \r\n \r\n*** \r\n \r\nОт 14.00 часа в залата на общинския хотел „Кюстендил” ще се проведе последното заседание на Общинския съвет. \r\n \r\n*** \r\n \r\nОт 17.30 часа в изложбена зала на джамия „Ахмед бей” ще бъде открита гостуващата изложба „Мозайка от занаяти” на Етнографски музей на открито „Етър“ – Габрово.  \r\n \r\n*** \r\n \r\nОт 10.00 часа в голямата зала на Общински център за култура и младежки дейности ще се проведе Международен екологичен фестивал „Зелена вълна – 21 век”. \r\n \r\n*** \r\n \r\nОт 11.00 часа в пресклуба на ОДМВР - Кърджали ще се проведе пресконференция във връзка с мерките, които ще бъдат предприети по линия на пътната безопасност и сигурността на гражданите при предстоящите празници. \r\n \r\n*** \r\n \r\nОт 10.00 часа ОДМВР - Монтана организира брифинг за предоставяне на информация за готовността на дирекцията при обезпечаване сигурността на гражданите и транзитно преминаващи чужди граждани през територията на област Монтана през дните 21 – 23 септември и Националния празник на Независимостта на България. \r\n \r\n*** \r\n \r\nОт 13.00 часа зад сградата на Областна администрация ще се състои откриването на барелеф на полковник барон Николай Карлович Притвиц – командир на Трети ескадрон на Лейбгвардейския улански полк от дивизията на генерал Леонов. \r\n \r\n*** \r\n \r\nОт 18.00 часа ще се състои официалното откриване на третото издание на Националната графична изложба „Георги Герасимов” и награждаване на отличените автори. \r\n \r\n*** \r\n \r\nОт 09.00 часа в ОП „Чистота'' директорът на предприятието Иван Стоянов ще представи най-новата техника, която пристигна в предприятието директно от завода в Италия.  \r\n \r\n*** \r\n \r\nОт 09.00 часа в зала 5 на Окръжния съд ще се проведе заседание по делото срещу Сергей П., Йоана С. и Ивайло А., обвинени за притежание на рискови наркотични вещества.  \r\n \r\n*** \r\n \r\nОт 09.30 часа в зала 2 на Районния съд ще се проведе заседание по делото срещу Ненка Б., обвинена, че е съставила частен документ – саморъчно завещание от името на Нено Б., като попълнила лист, носещ подписа на издателя Нено Б. \r\n \r\n*** \r\n \r\nОт 10.30 часа в ОДМВР ще се проведе пресконференция за предприетите превантивни мерки за безпроблемното провеждане на Националния празник - 22 септември и свързаните с него почивни дни. \r\n \r\n*** \r\n \r\nОт 12.00 часа в пресклуба на БТА ще се проведе пресконференция на ПП АБВ. Участие ще вземат Румен Петков-председател на ПП АБВ, Владимир Маринов и Любомира Ганчева - двамата заместник-председатели на политическата формация. Лидерът на ПП АБВ и неговите заместници ще представят актуална информация и позиция за развитието на Местни избори 2019 в Пловдив - град и областта. \r\n \r\n*** \r\n \r\nОт 13.30 часа в зала 11 на Районния съд ще се проведе заседание по делото срещу Камелия Н., обвинена че като пълнолетно работоспособно лице, продължително време не се е занимавала с общественополезен труд, като е получавала нетрудови доходи по непозволен и неморален начин – чрез проституция. \r\n \r\n*** \r\n \r\nОт 14.00 часа в зала 1 на Районния съд ще се проведе заседание по делото срещу Емил М. – адвокат от АК – Сливен, обвинен че с цел да набави за себе си имотна облага в размер на 1500 лева е възбудил и поддържал заблуждение у Васил А., че ще предаде сумата на съдията – докладчик по НОХД по описа на РС - Сливен и по този начин ще осигури благоприятен изход по делото. \r\n \r\n*** \r\n \r\nОт 18.00 часа в Конферентната зала на библиотеката ще се проведе лекция на тема „Холивудските филми в ХХI в.“. \r\n \r\n*** \r\n   \r\nОт 10.00 часа ще бъде открит новият модерен център за видеонаблюдение към Община Сливен. Той се намира в стая 328.   \r\n \r\n*** \r\n   \r\nОт 11.00 часа в сградата на ОДМВР началникът на сектор „Пътна полиция“ ще изнесе информация, относно предприетите мерки по обезпечаване на сигурността, организацията на движение и пътната безопасност през празничните и почивни дни 20-23 септември.  \r\n \r\n*** \r\n   \r\nОт 11.00 часа ще бъде даден старт на санирането на още един блок по Националната програма за енергийна ефективност на многофамилни жилищни сгради - в кв. „Гео Милев“ 17.  \r\n \r\n*** \r\n   \r\nОт 13.00 часа кметът Стефан Радев ще приеме членовете на група „Тангра“.  \r\n \r\n*** \r\n \r\nОт 09.00 часа в Сесийната зала на Общината ще се проведе заседание на Общинския съвет.  \r\n \r\n*** \r\n \r\nОт 15.30 часа в града ще се проведе веломаратон. \r\n \r\n*** \r\n \r\nОт 10.30 часа в залата на Търговско-промишлена палата - Стара Загора ще се проведе финална работна среща по проект GPP4Growth, съфинансиран по програма INTERREG Europe. \r\n \r\n*** \r\n \r\nОт 12.00 часа в Регионалния пресклуб БТА на бул. „Цар Симеон Велики“ 108 ще се проведе пресконференция по повод единадесетото издание на Международния куклено-театрален фестивал за възрастни „Пиеро”. \r\n \r\n*** \r\n \r\nОт 11.00 часа в сградата на ОДМВР - Сливен началникът на сектор „Пътна полиция“ - Сливен ще изнесе информация относно предприетите мерки по обезпечаване на сигурността, организацията на движение и пътната безопасност през празничните и почивни дни 20-23 септември. \r\n \r\n*** \r\n \r\nОт 18.00 часа в „Узунова къща\" ще се състои изложбата „Изкуството на графиката в колекцията на проф. д-р Чавдар Славов“. \r\n \r\n   \r\nОт 11.00 часа в зала 308 на Общината ще се състоят консултации за състава на СИК.  \r\n \r\n*** \r\n   \r\nОт 09.00 часа в зала 363 на Общината ще се проведе заседание на Общинския съвет. \r\n   \r\n*** \r\n   \r\nОт 18.00 часа в Изложбена зала на Регионална библиотека „Стилиян Чилингиров“  Жени ГЕРБ – Шумен организират изложба на гоблени.  \r\n   \r\n*** \r\n   \r\nОт 17.30 часа в Археологическия музей ще се състои представяне на том 8 от поредицата „Преслав“.  \r\n \r\n*** \r\n \r\nОт 13.30 часа в зрителната зала на ниво „Настояще“ ще бъде представена презентацията „Да отворим албума Безистена…“, посветена на 510 години от изграждането му.", "date": "2019.09.19", "title": "Предстоящи събития в страната за 19 септември (Агенция „Фокус“)"}
{"url": "http://www.focus-news.net/news/2019/09/19/2700262/nimh-dnes-nad-stranata-shte-preobladava-oblachno-vreme-i-na-mnogo-mesta-ot-zapad-na-iztok-shte-prevali-kratkotraen-dazhd.html", "text": "Днес над страната ще преобладава облачно време и на много места от запад на изток ще превали краткотраен дъжд. Това съобщи за  Агенция „Фокус”  дежурният синоптик Красимир Стоев от  Националния институт по метеорология и хидрология (НИМХ) . По-значителни ще са валежите след обяд в Рило-Родопската област и на отделни места там ще има и гръмотевична дейност. Вятърът ще е предимно умерен от север-северозапад и с него ще продължи да нахлува студен въздух. Дневните температури чувствително ще се понижат и максималните в Северна България ще са между 15° и 20°, в Южна – между 20° и 25°. Атмосферното налягане е по-високо от средното за месеца - ще продължи да се повишава. \r\nНад Черноморието ще е е предимно облачно. Преди обяд на отделни места, а по-късно след обяд в много райони ще има превалявания от дъжд, като ще продължи да превалява и през нощта срещу петък. Вятърът ще е умерен от север-североизток и с него температурите ще се понижат. Максималните ще са между 20° и 23°. Температурата на морската вода е около 23°. Вълнението на морето ще се усили, ще е 3 бала, в крайните южни райони – до 4 бала.  \r\nНад планините ще преобладава облачно и мъгливо време. Ще има превалявания от дъжд, на повече места и по-значителни след обяд в Рило-Родопската област, където ще има и гръмотевична дейност. Ще духа до умерен, по билата – силен, предимно запад-северозападен вятър. Температурите ще се понижат и максималната на височина 1200 метра ще е около 16°, на 2000 – около 9°, в Стара планина ще са по-ниски.", "date": "2019.09.19", "title": "НИМХ: Днес над страната ще преобладава облачно време и на много места от запад на изток ще превали краткотраен дъжд"}
{"url": "http://www.focus-news.net/news/2019/09/19/2700266/ministar-krasimir-valchev-shte-poseti-varna.html", "text": "Министърът на образованието и науката Красимир Вълчев ще посети Варна. Това съобщиха от пресцентъра на  Министерството . От 10.00 часа той ще участва в откриването на учебната година на Икономическия университет.  \r\nПо-късно през деня министърът ще присъства на откриването на новите зали по симулационно обучение във Факултета по дентална медицина на Медицинския университет.", "date": "2019.09.19", "title": "Министър Красимир Вълчев ще посети Варна"}
{"url": "http://www.focus-news.net/news/2019/09/19/2700264/parlamentat-shte-razgleda-godishnite-dokladi-na-sluzhbite-za-2018-g.html", "text": "Парламентът ще разгледа годишните доклади на службите за 2018 г. Това предвижда програмата за работа на  Народното събрание . Докладите ще бъдат разгледани на закрити врата. На вниманието на депутатите се поставят годишния доклад на ДАНС, на Държавна агенция „Разузнаване“ и за дейността на служба „Военна информация“  и на Държавната комисия по сигурността на информацията относно цялостната дейност по състоянието на защитата на класифицираната информация в Република България през 2018 г. На вниманието на депутатите се поставят и промени в Закона за стоковите борси и тържищата на първо четене. Измененията са внесени от Министерски съвет.", "date": "2019.09.19", "title": "Парламентът ще разгледа годишните доклади на службите за 2018 г."}
{"url": "http://www.focus-news.net/news/2019/09/19/2700263/vitseprezidentat-iliyana-yotova-shte-prisastva-na-predstavyaneto-na-fotoalbuma-na-martin-keynig-i-kratkiya-film-obrazi-ot-balkanite.html", "text": "Вицепрезидентът Илияна Йотова ще присъства на представянето на фотоалбума на Мартин Кейниг и краткия филм „Образи от Балканите“. Това съобщиха от  прессекретариата на държавния глава . Събитието ще се проведе от 10.00 часа в Изложбената зала на Националната галерия. \r\nПрез 60-те години на миналия век като млад хореограф Кейниг посещава няколко пъти България, за да изучава българските народни ритми. Записва песни, заснема празници, обичаи, сватби, помени, пейзажи, портрети от различни краища на България. Мартин Кейниг работи и в съседни балкански държави и колекцията му от над 4000 фотоси и стотици записи е откупена от авторитетния институт „Смитсониън“.  \r\nКейниг е човекът, открил и записал преди повече от 50 години в една класна стая на училището в Смолян изпълнението на младата Валя Балканска на „Излел е Делю хайдутин“ в съпровод на двамата гайдари Стефан Захманов и Лазар Каневски. Кейниг популяризира българската народна песен в САЩ и допринася тя да бъде избрана за златната плоча, която лети на борда на американския спътник „Вояджър 2“.", "date": "2019.09.19", "title": "Вицепрезидентът Илияна Йотова ще присъства на представянето на фотоалбума на Мартин Кейниг и краткия филм „Образи от Балканите“"}
{"url": "http://www.focus-news.net/news/2019/09/19/2700267/ministar-mladen-marinov-i-glavniyat-sekretar-na-mvr-shte-nablyudavat-uchenie-za-tarsene-i-spasyavane-pri-aviatsionni-proizshestviya.html", "text": "Министър Младен Маринов и главният секретар на МВР ще наблюдават учение за търсене и спасяване при авиационни произшествия, съобщиха от пресцентъра на  МВР . Ежегодно съвместно учебно занятие ще проведат служители на ГД „Пожарна безопасност и защита на населението“ - МВР и на ГД „Гражданска въздухоплавателна администрация“ - МТИТС. Основната цел на учението е подобряване на координацията и повишаване на подготовката за реакция на структурите, имащи отговорности за реагиране при авиационни произшествия. Участие в занятието ще вземат и съставни части от Единната спасителна система – МВР, МТИТС, МО, МЗ, Община Варна, БЧК и др. По предварителен сценарий екипите ще разиграват издирване, спасяване и евакуация на хора и изграждане на полеви център за оказване на първа медицинска помощ и психологична подкрепа на пострадалите; гасене на пожар в гориста местност; издирване и спасяване в и под вода; ограничаване и събиране на разлято гориво и хидравлично масло в морето. \r\nДемонстрациите започват в 10.00 часа. Те ще се провеждат на територията на плажна ивица на кв. „Аспарухово” южно от центъра на град Варна. Очаква се около 12.00 часа министър Маринов да даде кратко изявление за медиите. \r\nВеднага след това ви каним пред сградата на Втора РСПБЗН в кв. „Аспарухово“. На церемонията ще присъства ръководството на МВР.", "date": "2019.09.19", "title": "Министър Младен Маринов и главният секретар на МВР ще наблюдават учение за търсене и спасяване при авиационни произшествия"}
{"url": "http://www.focus-news.net/news/2019/09/19/2700269/shte-se-provede-redoven-brifing-na-tsik-vav-vrazka-s-izborite-na-27-oktomvri.html", "text": "От 14.00 часа ще се проведе редовен брифинг на Централната избирателна комисия (ЦИК) във връзка с подготовката и произвеждането на изборите за общински съветници и за кметове, насрочени на 27 октомври 2019 г. Това съобщиха от пресцентъра на  ЦИК . Брифингът ще се състои в Пресклуба в сградата на Народното събрание на пл. „Княз Александър І“ 1, вход откъм Националната художествена галерия.", "date": "2019.09.19", "title": "Ще се проведе редовен брифинг на ЦИК във връзка с изборите на 27 октомври"}
{"url": "http://www.focus-news.net/news/2019/09/19/2700270/kmetat-na-sofiya-yordanka-fandakova-shte-proveri-renoviranata-klinika-po-obshta-hirurgiya-v-parva-gradska-bolnitsa.html", "text": "Кметът на София Йорданка Фандъкова ще провери реновираната клиника по обща хирургия в Първа градска болница (Първа МБАЛ) на бул. „Патриарх Евтимий“ 37 от 11.00 часа. Това съобщиха от пресцентъра на  Столичната община . С инвестиции на Общината е извършено реновиране на клиниката по ендоскопска и обща хирургия на Първа градска болница и е закупена нова ендоскопска апаратура за диагностични и терапевтични процедури.", "date": "2019.09.19", "title": "Кметът на София Йорданка Фандъкова ще провери реновираната клиника по обща хирургия в Първа градска болница"}
{"url": "http://www.focus-news.net/news/2019/09/19/2700268/v-sgradata-na-gd-natsionalna-politsiya-shte-se-sastoi-brifing-za-predprieti-merki-vav-vrazka-s-predstoyashtite-praznichni-dni.html", "text": "От 11.00 часа в сградата на ГД „Национална полиция“ ще се състои брифинг за предприети мерки във връзка с предстоящите празнични дни. Това съобщиха от пресцентъра на  МВР . В брифинга ще участват служители на ГДНП, СДВР, ГДГП и АПИ.", "date": "2019.09.19", "title": "В сградата на ГД „Национална полиция“ ще се състои брифинг за предприети мерки във връзка с предстоящите празнични дни"}
{"url": "http://www.focus-news.net/news/2019/09/19/2700265/ministar-ekaterina-zaharieva-shte-otkrie-izlozhbata-diplomatsiya-i-izkustvo-v-galeriya-akademiya.html", "text": "Вицепремиерът и министър на външните работи Екатерина Захариева ще открие в Националната художествена академия изложба, посветена на 140-годишнината на МВнР. Това съобщиха от пресцентъра на  Министерството на външните работи . В експозицията под наслов „Дипломация и изкуство“ са включени 22 картини от колекцията на министерството. \r\nСред произведенията са творби на Петър Морозов, Бенчо Обрешков, Златю Бояджиев, Пенчо Балкански, Дечко Узунов, Димитър Казаков, Димитър Киров, Светлин Русев, „пътували“ из дипломатическите ни представителства в Европа. В сбирката може да бъде видяна и картината на Иван Кирков „Париж“, която украсява кабинета на министъра на външните работи. \r\n140-годишната историята на дипломатическата институция е разказана и чрез архивни фотографии на сградите, в които през годините се е помещавало Министерството на външните работи. Представени са здания на български задгранични мисии, както и художниците, работили за тяхното оформление. \r\nАкцент в изложбата е историята на първите ордени след 1878 г. – сред експонатите са укази на Княз Александър Първи за награждаване с орден „Св Александър“, най-високия орден на Третото българско царство – „Св. Равноапостоли Кирил и Методий“, с който е удостоен и Иван Вазов. Изложени са и две съвременни български отличия за награждаване на чуждестранни дипломати и държавници за развитието на двустранните връзки – „Мадарски конник“ и „Орденът на Розата“. \r\nВ експозицията могат да се видят още проектите на български художници за дизайна на българските банкноти и монети, поръчвани от Българска народна банка през годините. \r\nХудожествената колекция на Министерството на външните работи наброява над 3000 произведения и е една от най-оригиналните художествени сбирки, собственост на българските държавни институции. Художествените творби са отделяни от фондовете на българските художествени галерии, избирани са от общи изложби или са дарявани от авторите.", "date": "2019.09.19", "title": "Министър Екатерина Захариева ще открие изложбата „Дипломация и изкуство“ в галерия „Академия“"}
{"url": "http://www.focus-news.net/news/2019/09/19/2700271/predstoyashti-mezhdunarodni-sabitiya-za-19-septemvri-agentsiya-fokus.html", "text": "*** \r\n  Иракският премиер Адел Махди на посещение в Китай. \r\n*** \r\n \r\n  Урсула фон дер Лайен с обръщение към Европейските парламентарни лидери във връзка с изборът на лидер на Комисията по миграция. \r\n*** \r\n \r\n  Представители на Русия и Украйна ще разговарят във връзка с доставките на природен газ. \r\n*** \r\n \r\n  Външният министър на Русия Сергей Лавров се среща с нигерския си колега Кала Анкурао.  \r\n*** \r\n \r\n  Стачка на пилотите на компанията „Райънеър“. \r\n*** \r\n \r\n  Залай Халилзад, който води преговорите с движението на Талибаните ще свидетелства пред Конгреса. \r\n*** \r\n \r\n  Държавният секретар Майк Помпео се среща с принца на Обединените Арабски Емирства във връзка с нападенията над рафинериите в Саудитска Арабия.", "date": "2019.09.19", "title": "Предстоящи международни събития за 19 септември (Агенция „Фокус“)"}
{"url": "http://www.focus-news.net/news/2019/09/19/2700272/sveti-kipriyanovi-molitvi-shte-badat-otsluzheni-v-mitropolitskata-katedrala-sv-nedelya-v-sofiya.html", "text": "Свети Kиприянови молитви ще бъдат отслужени в митрополитската катедрала „Св. Неделя” в София, предаде репортер на  Агенция „Фокус“ . Богослужението ще започне след редовната света литургия от 10.00 часа. Тези молитви се четат срещу влиянието на всички зли сили. Ще бъде извършен и водосвет. Вечернята ще започне в 17.00 часа.  \r\nНикола ПЕТКОВ", "date": "2019.09.19", "title": "Свети Kиприянови молитви ще бъдат отслужени в митрополитската катедрала „Св. Неделя” в София"}
{"url": "http://www.focus-news.net/news/2019/09/19/2700277/politico-dvizhenieto-5-zvezdi-mozhe-da-se-prisaedini-kam-zelenite-v-ep.html", "text": "„Зелените“ в Европейския парламент са започнали преговори с италианското „Движение 5 Звезди“, които могат да доведат до присъединяването на последните към блока, пише европейската редакция на  Politico . \r\nФилип Ламбертс, съпредседател на групата, обяви по-рано този месец, че „Зелените“ са готови да преговарят с „Движението 5 Звезди“ сега, когато тяхната коалиция с дясната „Лига“ в Италия вече е в миналото и те се съюзиха с лявоцентристката „Демократическа партия“ и така са се доближили до политическия мейнстрийм в Европа. \r\nПонастоящем „Д5З“ не са част от никоя група в ЕП и имат 14 евродепутати, така че сделката ще даде чувствително увеличение на представителите на „Зелените“, което означава повече време за изказвания и повече финансови ресурси. Италианците бяха част от партията Европа за свобода и директна демокрация (ЕСДД) заедно с ЮКИП. \r\nВ сряда от Д5З заявиха, че приветстват \"с удовлетворение\" решението на Зелените да открият преговори. „Готови сме да обсъдим с конструктивен дух по конкретни теми, за да засилим заедно зелената програма на следващата Европейска комисия“, се казва в декларацията на италианската ляво-популистка партия. \r\nНо някои зелени евродепутати са недоволни. Дамиан Бьослагер, от Германия, заяви, че италианците са практикували \"диктаторско управление\" и той няма да подкрепи никакви връзки с тях. \r\n \r\nПревод и редакция:", "date": "2019.09.19", "title": "Politico: „Движението 5 Звезди“ може да се присъедини към „Зелените“ в ЕП"}
{"url": "http://www.focus-news.net/news/2019/09/19/2700275/chlenove-na-rakovodstvoto-na-bsp-sofiya-shte-se-sreshtnat-s-maya-manolova.html", "text": "Членове на ръководството на БСП-София ще се срещнат с кандидата за кмет на Столична община Мая Манолова. Това съобщиха от  пресцентъра на БСП- София . На срещата ще бъдат обсъдени политики и предложения от платформата на БСП, които, при постигане на консенсус, ще бъдат включени в платформата за управление на София на Мая Манолова. \r\nСъбитието ще се състои от 14.00 часа, в Български културен център (ул. „Веслец“ №13).", "date": "2019.09.19", "title": "Членове на ръководството на БСП-София ще се срещнат с Мая Манолова"}
{"url": "http://www.focus-news.net/news/2019/09/19/2700273/sport-pszh-pobedi-real-madrid-s-30-v-parizh.html", "text": "Отборът на Пари Сен Жермен спечели с убедителното 3:0 като домакин на Реал Мадрид в сблъсъка от група А на Шампионската лига. В герой за френския тим се превърна Анхел Ди Мария с два гола (14’, 33’) в стотния си мач в турнира. Третият гол пък беше дело на Тома Мюние в добавеното време на срещата. За наставника на гостите Зинедин Зидан това беше първи мач в състезанието от финала в Киев миналия юни, когато мадридчани надвиха настоящия шампион Ливърпул с 3:1. В другия мач от група А Брюж и Галатасарай завършиха наравно 0:0.", "date": "2019.09.19", "title": "Спорт: ПСЖ победи Реал Мадрид с 3:0 в Париж"}
{"url": "http://www.focus-news.net/news/2019/09/19/2700274/denyat-19-septemvri-v-balgarskata-istoriya.html", "text": "През 1924 г. Татарбунарското въстание в българските райони на Бесарабия срещу румънския режим, организирано от Коминтерна, е жестоко потушено от румънската армия. През 1944 г. се провежда Учредително събрание на Съюза на художниците в България. През 1918 год. в хода на Първата световна война след двудневни ожесточени боеве 9-а пехотна Плевенска дивизия с командир ген. Владимир Вазов спира настъплението на англичаните при Дойран. На 19 септември са родени: режисьорът Дочо Боджаков, генерал Тодор Митов, Дочо Боджаков - театрален и филмов режисьор. На тази дата умират: живописецът Ненко Балкански, изкуствоведът Александър Обретенов. \r\n \r\n \r\n2006 г. \r\nДве момичета загиват при срутване на сграда в центъра на София. Сградата на улица “Алабин” 39 рухва малко след 18.00 часа. Момичетата загиват на място, след като автомобилът им \"Пежо\" е затрупан и размазан напълно. Сградата е частна собственост, а причина за срутването е ремонтът извършван в нея. \r\n \r\n \r\n2006 г. \r\nПарламентът на немската общност в Белгия ратифицира Договора за присъединяване на Република България и Румъния към Европейския съюз с пълно мнозинство. \r\n \r\n \r\n2002 г. \r\nПрезидентът Георги Първанов, придружаван от многобройна делегация от депутати, бизнесмени и културни дейци, е на посещение в Русия по покана на руския президент Владимир Путин. Първанов се среща с президента Владимир Путин, с руския патриарх Алексий II и представители на висшата администрация. \r\n \r\n \r\n1994 г. \r\nПрезидентът Желю Желев възлага проучвателен мандат за съставяне на ново правителство на СДС. Д-р Желю Митев Желев е роден на 3 март 1935 г. в с. Веселиново, Шуменско. Завършва философия в СУ \"Климент Охридски\" през 1958 г. От 1961 г. до 1964 г. е редовен аспирант във философския факултет на Софийския университет “Св. Климент Охридски”. Член е на БКП, но е изключен като антимарксист през 1965 г. По политически и идеологически причини остава без работа до 1972 г. През 1974 г. защитава дисертация и става кандидат на науките, а през 1975 г. започва работа като научен сътрудник в Института по култура. В периода 1977-1982 г. е завеждащ секция \"Култура и личност\" в института. Защитава докторска дисертация през 1988 г. През 1982 г. излиза книгата му \"Фашизмът\", която е забранена и спряна от разпространение, но е преведена на 10 езика. През 1988 г. създава полулегалния Съюз за гласност и преустройство. До 10 ноември 1989 г. д-р Желю Желев е един от най-изявените дисиденти в България и е обект на преследвания. \r\nСлед 10 ноември 1989 г. се включва активно в обществено-политическия живот на страната. Той е един от основателите на Съюза на демократичните сили (СДС) и пръв председател на неговия Координационен съвет. \r\nПрез декември 1989 г. влиза като депутат в 7-то Велико народно събрание /ВНС/. На 1 август 1990 г. е избран от ВНС за председател - президент на Република България. \r\nПрез януари 1992 г. д-р Желю Желев става първият президент на България, избран демократично след свободни избори. Заема този пост до 1997 г. \r\nПрез есента на 1996 г. д-р Желю Желев губи предварителните избори за президент. \r\nНа парламентарните избори през април 1997 г. се явява неуспешно със създадената от него партия Либерална алтернатива. \r\nСлед приключването на президентския му мандат през януари 1997 г. той основава Фондация “Д-р Желю Желев”, чиято цел е възпитание на младежта в демократичен дух. През май 2001 г. основава Балканския политически клуб, в който членуват политици и интелектуалци от балканския регион. \r\nАвтор е на книгите: “Самодейното изкуство в условията на научно-техническата революция” (1976 г.), “Модалните категории” (1978 г.), “Физическата култура и спорта в урбанизираното общество” (1979 г.), “Фашизмът” (1982 г. и 1990 г.), “Човекът и неговите личности” (1991г.), “Релационна теория за личността” (1993 г.), “Интелигенция и политика. Статии, есета, речи, интервюта” (1995 г.), “Реалното физическо пространство” (1996 г.), “Новата висша политика на България и НАТО” (1995 г.), “Обръщения на Президента към народа и Парламента” (1996 г.), “В голямата политика” (1998 г.), “Политически речи 1962-2002 г.” (2003 г.). \r\nД-р Желю Желев е доктор хонорис кауза на: Грейсланд колидж в щата Айова, САЩ (1992 г); Университета в гр.Мейн - САЩ (1993 г.); Университета в Тел Авив (1993 г.); Университета Хатидже в Анкара (1994 г.); Университета в Сеул (1995 г.); Университада Модерна в Лисабон (1995 г.), Американския университет в България (1996 г.) Славянския университет в Баку, Азербайджан (2002 г.); Югозападния университет “Неофит Рилски” (2004 г.). \r\nТой е носител на наградата “Катерина Медичи”, присъдена му от Международната Академия “Медичи” (1991 г.); на международната награда с медал “За заслуги към Европа” (1993 г.) и на наградата “Преход”, разделена с Ицхак Рабин /посмъртно/, връчена в Кранс Монтана (1996 г.). \r\nЗаедно с това Д-р Желев е удостоен с най-високите държавни отличия на Франция, Испания, Португалия и Венецуела. Той е почетен член е на Ротъри клуб - Ню Йорк. \r\n \r\n \r\n1970 г. \r\nВъв Варна приключва Седмият световен конгрес по социология. Организиран е от Българската социологическа асоциация. В конгресът участват около 3200 социолози от 14 страни. Представени са над 1040 доклада. \r\n \r\n \r\n1966 г. \r\nУстановени са дипломатически отношения с Република Ливан. \r\nДипломатическите отношения между България и Ливан са установени на 19 септември 1966 година. България открива свое посолство в Бейрут през 1967 г., Ливан в София – през 1983 г. \r\n \r\n \r\n1966 г. \r\nСъстои се посещение в България на генералния секретар на ЦК на КПСС Леонид Брежнев и секретаря на ЦК на КПСС Юрий Андропов. \r\n \r\n \r\n1964 г. \r\nПриключва официалното посещение в България на Валтер Улбрихт - първи секретар на ЦК на ГЕСП и председател на Държавния съвет на ГДР. \r\nВалтер Улбрихт е роден на 30 юни 1893 г. в Лайпциг. Той е деец на германското и международно работническо движение. Член е на Германската социалдемократическа партия от 1912 г. Служи в армията в годините между 1915-1918 г. През 1918 г. влиза в съюза “Спартак”. Участва в създаването на Германската комунистическа партия (1918 г.); от 1923 е член на ЦК. Редактор е на вестник “Класенкампф” (“Der Klassenkampf”). От 1926 г. до 1928 г. е депутат в Саксонския ландтаг, а през 1928-1933 г. е депутат в Германския райхстаг. От 1928 г. е член на ИККИ. През 1933 г. емигрира. По време на II световна война живее в СССР, участва в създаването на национален комитет “Свободна Германия”. Завръща се в Германия през 1945 г. Той е един от основателите на Германската единна социалистическа партия (ГЕСП, 1946 г.), генерален-секретар от 1950 г. до 1953 г., през 1953-1971 г. - първи секретар на ЦК на ГЕСП, а от 1971 г. е председател на ГЕСП. През 1955-1960 е първи заместник-председател на Министерския съвет; от 1960 г е председател на Държавния съвет на ГДР.Умира на 1 август 1973 г. в Берлин. \r\n \r\n \r\n1944 г. \r\nПровежда се учредително събрание на Съюза на художниците в България. \r\nПрез 1893 г. е основано първото професионално сдружение на художници, наречено “Дружество за поддържане на изкуството в България”. По-късно се появяват още няколко подобни организации, които през 1932 г. се обединяват в Съюз на дружествата на художниците в България, преименуван през 1944 г. на Съюз на художниците в България / от 1953 г. - Съюз на българските художници/. Съюзът на българските художници е творческо сдружение с идеална цел. Неговите ръководни органи са: Общо събрание, Управителен съвет, Оперативно бюро и Председател. \r\n \r\n \r\n1930 г. \r\nВ София е открит 5-ти събор на руските учени зад граница. Съборът е организиран от Славянското благотворително дружество и дружество \"Славянска беседа\". \r\n \r\n \r\n1928 г. \r\nОсновано е прокомунистическо добруджанско студентско дружество \"Роден край\" с председател Асен Панев. \r\n \r\n \r\n1924 г. \r\nТатарбунарското въстание в българските райони на Бесарабия срещу румънския режим, организирано от Коминтерна е жестоко потушено от румънската армия. През 1861 г. над 20 000 българи от румънската част на Бесарабия се преселват в Русия и получават земя в Таврия на мястото на напусналите този край ногайци. Преселниците от Бесарабия поставят началото на друга българска общност - таврийските българи. След като през 1878 г. Южна Бесарабия отново е включена в състава на Руската империя в Бесарабия се засилват процесите на русификация. За това спомага и преселването в Княжество България на голяма част от местните български интелектуалци, които се включват активно в изграждането на българската държава. Извоюваните от българите по време на молдовското (румънското) управление права в областта на образованието и културата са премахнати. Болградската гимназия изцяло придобива облик на руско учебно заведение. \r\nСлед 1918 г. и краха на Руската империя Румъния завладява Бесарабия. За разлика от предишното румънско управление всички културни-просветни права на българите са изцяло отнети. Това води дори до случаи на въоръжена съпротива от страна на българите. През 1924 г. избухва т.нар. Татарбунарско въстание, потушено с кръв от страна на румънските власти. Междувременно, се засилват тенденциите на откъсване от българите на гагаузите, които до този момент се приемат за говорещи на турски език българи. \r\n \r\n \r\n1919 г. \r\nПроектодоговорът за мир, изготвен на Парижката мирна конференция, след края на Първата световна война, е връчен официално на България с право на отговор в рамките от 25 дни. През септември и октомври се организират протестни акции в цялата страна. На 16 октомври започва разглеждането му в Народното събрание. Прието е мотивирано възражение от три ноти. \r\n \r\n \r\n1918 г. \r\nВ хода на Първата световна война след двудневни ожесточени боеве 9-а пехотна плевенска дивизия с командир ген. Владимир Вазов спира настъплението на англичаните при Дойран. Владимир Минчов Вазов е български офицер, генерал-лейтенант. Брат на Иван Вазов. Роден е Сопот на 14 май 1868 г. През Първа световна война като командир на 5-та артилерийска бригада участва в преследването на французите по долината на р. Вардар (ноември 1915 г.) и е ранен при с. Милитково. Като командир на 1-ва бригада от 5-та Дунавска дивизия командва в боя при Градешница, на завоя на Черна (декември 1916 г.). Командир е на 9-та плевенска дивизия (1917 –1918 г.). Печели последното сражение на македонски фронт при Дойран; губи 20% от състава си - около 3 000 души, а англичаните - приблизително 12 000 души. Кмет е на София (1926 – 1931 г.). Умира на 20 май 1945 г. в с. Рибарица, Ловешко. \r\n \r\n \r\n1899 г. \r\nПроведени са допълнителни парламентарни избори, спечелени от Либералната партия. Постепенно възникват конфликти между либерали и народнолиберали, довели до падане на кабинета. \r\n \r\n \r\n На тази дата са родени: \r\n \r\n \r\n1956 г. \r\nРоден е Дочо Боджаков - български театрален и филмов режисьор. Един от създателите на модерното българско кино. Автор е на: \"Памет\" (1985 г.), \"Ти, който си на небето…\" (1989 г.), \"Кладенецът\" (1991 г.), \"Кръговрат\" (1993 г., тв), на театралната постановка \"Нирвана\" (1993 г.), \"Когато гръм удари\" (1995 г., тв), \"Духът на бащата\" (1997 г., тв), \"Гена, живот в роли\" (2001 г. – документален филм за Гена Димитрова), \"Старомодни бижута\" (2001 г., театрална постановка). \r\n \r\n \r\n1889 г. \r\nРоден е Чавдар Петров Мутафов - български белетрист и художествен критик, съпруг на Ф. Попова-Мутафова. Завършва гимназия в София, машинно инженерство и архитектура в Мюнхен. Представител е на формализма и експресионизма в българската художествена проза. Сътрудничи в сп. “Слънце”, “Везни”, “Златорог”; редактира литературните седмичници “Изток” (1927-1928 г.) и “Стрелец” (1929 г.). Автор е на книгите: “Марионетки” (разкази, 1920 г.), “Дилетант” (декоративен роман, 1926 г.), “Технически разкази” (1940 г.). Умира на 10 март 1954 г. в София. \r\n \r\n \r\n1865 г. \r\nРоден е Тодор Зафиров Митов - български офицер, генерал-майор (1915 г.). Завършва Военното училище в София (1885 г.) и Генералщабната академия в Белгия (1896 г.). По време на Сръбско-българската война (1885 г.) е командир на 4-та рота от 2-ра пехотен Струмски полк. Сражава се при Брезник и Пирот. Старши адютант е в 1-ва пехотна дивизия (1899 г.), началник-щаб на 1-ва бригада от 2-ра пехотна Тракийска дивизия и началник-щаб на 3-та пехотна дивизия (1906 г.). На 15 октомври 1908 г. е произведен в чин полковник. Служи като командир на 9-та пехотен Пловдивски полк (1909 г.) и началник на Военното училище (1911 г.). През Балканската война (1912-1913 г.) командва 1-ва бригада от 7-ма пехотна Рилска дивизия и участва в боевете при Булаир. По време на Междусъюзническата война (1913 г.) воюва със сърбите при Кочани, Струмица и Калиманци. След войната е начело на 1-ва бригада от 6-та пехотна дивизия (1914 г.), ръководи отдел “Военноучебни заведения” (1915 г.). През Първа световна война е начело на 8-та пехотна Тунджанска дивизия в състава на Първа армия, воюва на Македонския фронт при Скопие, Битоля, Охрид и завоя на р. Черна. Излиза в запаса през 1916 г. \r\n \r\n \r\n На тази дата умират: \r\n \r\n1990 г. \r\nУмира изкуствоведът Александър Обретенов (1903 - 1990). Роден е на 22 август 1903 г. в Провадия. Следва музика в Лвов (тогава в Полша, 1925 г.), а след това архитектура. Завършва образованието си във Виена през 1929 г. В България сътрудничи на сп. \"Архитектура\", сп. \"Хиперион\", \"Научна мисъл\", \"РЛФ\", \"Заря\" и др. Статиите му са насочени срещу модернизма и формализма. След 1932 г. е пълномощник и член на ОК на партията в София, Бургас и Русе. Интерниран, преминава в нелегалност от 1941 г. След преврата на 9 септември 1944 г. е завеждащ сектор \"Пропаганда на марксизма-ленинизма\" и е преподавател по марксистко-ленинска естетика във ВИТИЗ и Висшия инженерно-строителен институт. Председател е на Камарата на народната култура и заместник-главен редактор на в. \"Работническо дело\" (1945-1948 г.). Доцент е по научна философия от 1947 г. Редовен професор е (1952-1966 г.) в Държавната политехника (ВИАС). Основател и главен редактор е на в. \"Народна култура\" (1957 г.). От 1959 г. е директор и създател на Института за изкуствознание при БАН. Член-кореспондент е на БАН (1961 г.). Секретар е на Съюза на българските художници (1959-1963). Създател и пръв главен редактор е на сп. \"Проблеми на изкуството\", сп. \"Архитектура\". Член е на ЦК на БКП. В теоретичните си трудове разработва проблеми на изобразителното изкуство, архитектурата, музиката, театъра, естетиката и културата при социализма. Негови са творбите: \"Борба за социално изкуство\" (1950 г.), \"Пролетарски патриотизъм и интернационализъм\" (1950 г.), \"Изкуство и съвременност\" (1960 г.), \"Културната революция в България\" (1968 г.), \"За социалното изкуство и социалната култура\" (1973 г.), \"Социалната функция на архитектурата\" (1978 г.), \"Сборник статии\" (1984 г.) и др. \r\n \r\n \r\n1977 г. \r\nУмира живописецът Ненко Балкански (1907 - 1977). Роден е на 2 април 1907 г. в Казанлък. Завършва Художествената академия в София, специализира в Париж и Мюнхен (1939 - 1940). От 1947 г. е преподавател в Художествената академия в София (професор от 1959 г.). Автор е на фигурални композиции, пейзажи, натюрморти, портрети. Творби: \"Портрет на жената на художника - Дора Балканска\" (1933), \"Семейство\" (1936), \"Автопортрет\" (1938), \"Портрет на Митко (сина на художника)\" (1941), \"Ятачка\" (1945), \"Г. Димитров в затвора през 1918 г.\" (1950), \"Портрет на Д. П. Иванов-Арсениев\" (1950), \"Портрет на Валеска\" (1957), \"Домакиня\" (1957), \"Автопортрет\" (1967 г.) и др. Публикува монографиите \"Дечко Узунов\" (1955), \"Мара Георгиева\" (1963); статии по проблеми на съвременното българско изкуство. Получава златен медал от изложението в Париж (1937). \r\n \r\n \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\n \r\nЕнциклопедия “България” - Издателство на БАН, 1982 г.; \r\n \r\nЕнциклопедия “Британика” (2004 г.); \r\n \r\nБолшая Советская Энциклопедия (1970 г.); \r\n \r\nФамилна енциклопедия “Larousse”; \r\n \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\n \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на България по дати - Книгоиздателска къща “Труд”, 2003 г.; \r\n \r\nБългарски традиционен календар - БАН, Издателство Вион, 2002 г.; \r\n \r\nИстория на Балканите XIV - XX век - Издателска къща “Хермес”, 2002 г.; \r\n \r\nБългарска военна история - БАН, 1989 г.; \r\n \r\nИстория на войните в дати - Издателска къща “Емас”, 2001 г.; \r\n \r\nИстория на Русия - Книгоиздателска къща “Труд”, 2002 г.; \r\n \r\nИстория на Османската империя - Издателство “Рива”, 1999 г.; \r\n \r\nБългарска енциклопедия, БАН, Книгоиздателска къща “Труд”, 2003 г.; \r\n \r\nИсторически бюлетин – на “The New York Times”; \r\n \r\nИсторически бюлетин – на “The History Channel”; \r\n \r\nИсторически бюлетин – на “World of Quotes”; \r\n \r\nИсторически архив на Агенция “Фокус” - отдел “Архив и бази данни” и други.;", "date": "2019.09.19", "title": "Денят 19 септември в българската история"}
{"url": "http://www.focus-news.net/news/2019/09/19/2700276/v-kyustendil-shte-se-provedat-konsultatsii-za-razpredelenie-na-mestata-v-sektsionnite-izbiratelni-komisii-za-mestnite-izbori.html", "text": "В града ще се проведат консултации за разпределение на местата в секционните избирателни комисии за местните избори, предаде репортер на  Радио „Фокус” – Кюстендил . Консултациите ще започнат от 10.00 часа в сградата на Община Кюстендил. По закон те са свикани от кмета на Общината Петър Паунов. Покани за участие в консултациите са изпратени до парламентарно представените партии и коалиции, както и до партиите и коалициите имащи избрани с техни кандидатски листи членове на Европейския парламент, но не са парламентарно представени. Участниците в консултациите трябва да предложат имена за председатели, зам.-председатели, секретари и членове на секционните избирателни комисии. На територията на община Кюстендил е предвидено да работят 112 секции. \r\nВенцеслав ИЛЧЕВ", "date": "2019.09.19", "title": "В Кюстендил ще се проведат консултации за разпределение на местата в секционните избирателни комисии за местните избори"}
{"url": "http://www.focus-news.net/news/2019/09/19/2700282/v-sofiya-shte-se-sastoi-chetvartoto-izdanie-na-praznika-na-religiite.html", "text": "Празничен концерт, посветен на разбирателството, уважението и сътрудничеството между шестте аврамични религиозни общности ще се състои в Ларгото в София, предаде репортер на  Агенция „Фокус“ . Ще бъде организирано посещение на храмовете разположени в четириъгълника на толерантността в града.  \r\n„Живеем заедно в разбирателство, уважение и сътрудничество” е мотото на четвъртото издание на Празника на религиите.  \r\nСъбитието с основно послание за толерантност в разнообразието се организира по инициатива на кмета на Столична община Йорданка Фандъкова, Софийска Света Митрополия и Националният съвет на религиозните общности в България.  \r\nШестте основни религиозни общности ще представят културна програма в рамките на празничен концерт с най-талантливите си деца и артисти звезди  пространството под купола на Столичното ларго. \r\nСлед края на програмата публиката е поканена на организирано посещение на храмовете разположени в четириъгълника на толерантността в нашия град. Вход свободен.  \r\nПразникът на религиите е част от Календара на културните събития на Столична община.  \r\nНикола ПЕТКОВ", "date": "2019.09.19", "title": "В София ще се състои четвъртото издание на Празника на религиите"}
{"url": "http://www.focus-news.net/news/2019/09/19/2700283/450-kv-metra-pokrivna-konstruktsiya-e-unishtozhena-pri-pozhara-v-novostroyasht-se-blok-vav-velikotarnovskiya-kv-kartala.html", "text": "Напълно потушен е пожарът в новостроящия се блок във великотърновския квартал “Картала”, съобщи за  Радио “Фокус” - Велико Търново  Марияна Христова, говорител на Областна дирекция на МВР. Дейностите са приключили около полунощ, но екип на пожарната е дежурил до сутринта, за да се избегне ново възпламеняване. По първоначални данни са унищожени около 450 кв. м. покривна конструкция. Един екип е останал да дежури през нощта. \r\nЛуиза ТРАНЧЕВА", "date": "2019.09.19", "title": "450 кв. метра покривна конструкция е унищожена при пожара в новостроящ се блок във великотърновския кв. “Картала”"}
{"url": "http://www.focus-news.net/news/2019/09/19/2700278/denyat-19-septemvri-v-svetovnata-istoriya.html", "text": "През 1951 г. е създадена Световната федерация на глухонемите. През 1924 г. Татарбунарското въстание в българските райони на Бесарабия срещу румънския режим, организирано от Коминтерна, е жестоко потушено от румънската армия. През 1946 г. при посещението си в Швейцария Уинстън Чърчил за първи път издига идеята за създаването на Съвет на Европа за координиране на политиката на държавите от Западна Европа. Съветът става факт 3 години по-късно в Страсбург. През 1900 г. френският президент Лубе лично оправдава капитан Алфред Драйфус, като обявява за несъстоятелни обвиненията и произнесената срещу него присъда за шпионаж в полза на Германия. През 1841 г. е завършена първата международна ЖП линия, свързала френския град Страсбург и швейцарския Базел, а през 1478 г. Леонардо да Винчи приключва работа над картината „Мона Лиза”. През 1356 година по време на Стогодишната война английската войска, предвождана от принц Едуард, известен с прозвището си Черния принц, нанася поражение на французите при Поатие и взема в плен техния крал Йоан II. На 19 септември са родени: режисьорът Дочо Боджаков, актьорът Джеръм Айрънс, унгарският революционер Лайош Кошут. На тази дата умират: основоположникът на съвременната космонавтика Константин Циолковски, американският президент Джеймс Абрахам Гарфилд. \r\n \r\n \r\n2015 г. \r\nНовото правителство на Египет с министър-председател Шериф Исмаил полага клетва пред президента Абдел Фатах Сиси. \r\n \r\n \r\n2014 г. \r\nПървият министър на Шотландия Алекс Салмънд подава оставка. \r\n \r\n \r\n2014 г. \r\nВ Белгия са предотвратени серия от атентати готвени от ислямистите воюващи в Сирия. \r\n \r\n \r\n2013 г. \r\nПри наводнение в Мексико загиват 80 човека, а пострадалите са над милион. \r\n \r\n \r\n2012 г. \r\nФренският сатиричен ежеседмичник Charlie Hebdo публикува карикатури на пророка Мохамед на фона на вълненията в мюсюлманския свят. \r\n \r\n \r\n2006 г. \r\nВ Тайланд генерал-лейтенант Сонти Буунияратглин обявява военен режим. Под негово ръководство e извършен военен преврат, като военните установяват контрол над столицата Банкок и превземат сградите на националните телевизии и радиостанции. Въоръжени подразделения, водени от хунта, оглавявана от наскоро освободения от длъжност главнокомандващ на сухопътните сили на страната генерал-лейтенант Буунияратглин установяват контрол над ключовите сгради в тайландската столица. \r\n \r\n \r\n \r\n2005 г. \r\nЕвропейската комисия одобрява финансирането на 54 проекта за опазване на природата в 20 страни членки и страни кандидатки в рамките на програмата LIFE Nature. Проектите са в сферата на възстановяването на защитени природни райони и на тяхната флора и фауна, като те ще имат за цел да установят устойчива структура на мениджмънт, да обърнат вниманието на обществеността, както и да засилят сътрудничеството със заинтересованите страни в тази сфера. По този начин е предвидено да допринесат за създаването на мрежа от сайтове за защита на природата в ЕС, обединени под общото заглавие Natura 2000. Проектите се отнасят до следните страни: Австрия, Белгия, Дания, Финландия, Франция, Германия, Гърция, Унгария, Ирландия, Италия, Латвия, Литва, Люксембург, Холандия, Полша, Словакия, Испания, Швеция, Великобритания, Румъния. Всички тези проекти са на стойност 125,7 мил. евро, от които ЕС ще покрие 69 мил. евро. \r\n \r\n \r\n1989 г. \r\nБомба, поставена в самолет МакДонъл Дъглас на френска авиокомпания, летящ от Бразавил до Париж, избухва над Сахара - загиват всичките 171 души на борда. \r\n \r\n \r\n1985 г. \r\nПри Мексиканското земетресение загиват около 9 000 души, главно в град Мексико и са разрушени около 400 сгради. \r\n \r\n \r\n1983 г. \r\nКарибската държава Сент Китс и Невис получава независимост от Великобритания. \r\n \r\n \r\n1976 г. \r\nБоинг на турските авиолинии претърпява самолетна катастрофа, загиват 155 души. \r\n \r\n \r\n1968 г. \r\nУмира американският физик Честър Карълсън - създател на метода за ксерокопиране. \r\n \r\n \r\n1957 г. \r\nСАЩ провеждат първия си подземен ядрен опит на полигона в Невада. \r\n \r\n \r\n1955 г. \r\nАржентинският президент Хуан Перон е свален от власт от организирания в страната преврат. \r\n \r\n \r\n1951 г. \r\nСъздадена е Световната федерация на глухонемите. \r\n \r\n \r\n1946 г. \r\nПри посещението си в Швейцария Уинстън Чърчил за първи път издига идеята за създаването на Съвет на Европа за координиране на политиката на държавите от Западна Европа. Съветът става факт 3 години по-късно в Страсбург. \r\n \r\n \r\n1900 г. \r\nФренският президент Лубе лично оправдава капитан Алфред Драйфус, като обявява за несъстоятелни обвиненията и произнесената срещу него присъда за шпионаж в полза на Германия. Алфред Драйфус (1859-1935 г.) е френски офицер. Заподозрян е като автор на писмо, в което се съобщава на чужд агент за изпращането на тайни военни документи, той е осъден от военен съд на вечно заточение през 1894 г. и изпратен на Дяволския остров (Кайена). След застъпничеството на видни французи и главно на Емил Зола процесът на Драйфус е 2 пъти ревизиран. Оправдан е и е върнат на служба (1906 г.). \r\n \r\n \r\n1893 г. \r\nНова Зеландия става първата страна в света, която гарантира правото на глас на женския пол. \r\n \r\n \r\n1841 г. \r\nПостроена е първата международна ЖП линия, свързала френския град Страсбург и швейцарския Базел. \r\n \r\n \r\n1783 г. \r\nФранцузите - братя Монголфие правят демонстрация на първия полет на конструирания от тях балон, пълен с горещ въздух. В него поставят и трима пътници - овца, петел и гъска. На събитието присъстват кралят на Франция Луи ХVІ и съпругата му Мария Антоанета. \r\n \r\n \r\n1478 г. \r\nЛеонардо да Винчи приключва работата си над картината “Мона Лиза”. Леонардо да Винчи е италиански художник от Флорентинската школа, скулптор, архитект, учен и естествоизпитател. Съчетава разработката на новите средства на художествения език с теоретични обобщения. Създава хармоничния образ на човека, отговарящ на хуманистичните идеали на Ренесанса. С това полага основите на изкуството от Високия Ренесанс. Оформя се като майстор по време на учението си при Андреа дел Верокио (1467-1472 г.). Методите на работа във Флорентинската школа изискват съчетаването на художествената практика с практически експерименти и това способства за сближаването на Леонардо с астронома П. Тосканели, който провокира научните му интереси. В някои от картините си превръща сюжета в огледало на различни човешки емоции. Разработва новаторски методи. По време на службата си при Лудовико Моро, управител на Милано от 1481-1482 г., Леонардо се проявява като военен инженер, хидротехник, организатор на придворни феерии. Повече от 10 години той работи върху паметника на Франческо Сфорца, баща на Лудовико Моро. Изработеният от глина модел на конник в естествени размери е разрушен при превземането на Милано от французите през 1500 г. В трапезарията на манастира \"Санта Мария дела Грация\" създава стенописа \"Тайната вечеря\" (1495-1497 г.). Този стенопис е силно повреден от времето, реставриран е през ХХ в. В Милано около Леонардо се събира група от негови ученици. Последните години от живота си прекарва в непрекъснато преселване от един град в друг. Сред късните му произведения са проектът на паметника на маршал Тривулцио (1508-1512 г.) и \"Йоан Кръстител\" (около 1513-1517 г.). Като учен експериментатор и гениален художник Леонардо де Винчи остава личност-символ на епохата на Ренесанса. \r\n \r\n \r\n1356 г. \r\nПо време на Стогодишната война английската войска, предвождана от принц Едуард, известен с прозвището си Черния принц, нанася поражение на французите при Поатие и взема в плен техния крал Йоан II. Стогодишната война се води между Англия и Франция в периода 1337 – 1453 г. Основна причина е титлата крал на Франция, за която претендира английския крал Едуард III, за земите на територията на Франция, притежание на английската корона, и за Фландрия. След победата при Креси (1346 г.) и Поатие (1356 г.) англичаните завладяват около една трета от френската територия. От 1346 г. до 1396 г. – французите си връщат тези земи, но след битката при Азенкур (1415 г.) английските войски в съюз с бургундците завладяват Северна Франция (вкл. Париж). През 1420 г. френският крал Шарл VI сключва договор, с който признава английския крал за настойник и основен претендент за френския престол. През 1428 г. англичаните обсаждат Орлеан. Народната съпротива се вдъхновява от Жана д’Арк и през 1429 г. градът е освободен. Стогодишната война завършва 1453 г. с капитулацията на англичаните в Бордо, които си запазват само Кале (до 1558 г.) и островите в Ламанш. Стогодишната война нанася огромни щети на Франция. Страната преживява икономически упадък, от който са й нужни десетилетия, за да се съвземе. Хиляди са убити от глад, чума, дезинтерия и бандите, които тероризират населението. Гражданските войни и местните борби допринасят за разрухата. Наследникът на Шарл VII, Луи XI, печели от отслабването на благородничеството. Той успява да подчини благородниците и да обедини Франция под кралската власт, опирайки се на съюза си със средната класа. От руините на войната се появява нова Франция. За Англия последиците са следните: краят й като континентална сила и начало на разширението й като морска сила. \r\n \r\n \r\n На тази дата са родени: \r\n \r\n1948 г. \r\nРоден е Джеръми Айрънс - английски театрален и филмов актьор. В театъра постига успех с \"Изкусителят\" (1987 г.) и \"Зимна приказка\" (1987 г.). Участва в \"Нижински\" (1980 г.), а след това триумфира във филма \"Момичето на френския лейтенант\" (1980 г.) на К. Райс. Постига успех и в \"Куклата на капитана\" (1981 г.), \"Завръщане в Брайтсхед\" (1981 г.), \"Дивата патица\" (1984 г.). Участва в \"Една любов на Суан\" (1984 г.) на Ф. Шльондорф и в \"Обрат на съдбата\" (1990 г.) на Б. Шродер (\"Оскар\" г.) ,\"Близнаците\" (1988 г.), \"Хор на неодобрение\" (1989 г.) на М. Уинър, \"Кафка\" (1991 г.) на С. Содърбърг, \"Мадам Бътерфлай\" (1993 г.) на Д. Кроненберг. Партнира на Р. де Ниро в \"Мисията\" (1986 г.) на Р. Джо. Играе в \"Къщата на духовете\" (1993 г.) на Б. Аугуст. \"Катастрофа\" (1992 г.), \"Блатиста земя\" (1992 г.), \"Умирай трудно 3” (1995 г.), \"Открадната красота\" (1996 г.), \"Лолита\" (1997 г.), \"Китайска кутия\" (1998 г.), \"Тъмници и дракони\" (2000 г.), \"Longitude\" (2000 г.), \"Нощта на игуаната\" (2001 г.), \"Калас завинаги\" (2002 г.), \"Машината на времето\" (2002 г.), \"И сега, дами и господа!\" (2002 г.), \"Disgrace\" (2003 г.). \r\n \r\n \r\n1926 г. \r\nРоден е Леонид Калашников - руски оператор. Завършва ВГИК през 1958 г., от 1964 г. е в “Мосфилм”. Снима “Ана Каренина” (1968 г.), “Егор Буличов и другите” (1973 г.), “Последната жертва” (1976 г.), “Степ” (1977 г.), “Валентина” (1981 г.), “Луди пари” (1982 г.), “Васа” (1983 г.), “Послеслов” (1983 г.). Снима и в копродукции - “Червената палатка” (1969 г.) и др. \r\n \r\n \r\n1922 г. \r\nРоден е чешкият лекоатлет Емил Затопек. Носител е на пет златни олимпийски медала. Три от тях спечелва на Олимпиадата през 1952 г. като побеждава в бяганията на 5000 метра, на 10 000 метра и в маратона. \r\n \r\n \r\n1911 г. \r\nРоден е английският писател Уилям Голдинг (1911 - 1993). Носител на Нобелова награда за литература през 1983 г. Най-известно произведение \"Повелителят на мухите\". \r\n \r\n \r\n1882 г. \r\nРоден е Йон Агърбичану - румънски писател, академик. Той е теолог по образование. Автор е на романи, в които утвърждава християнския морал - \"Законът на тялото\" (1912 г.), \"Законът на разума\" (1927 г.), \"Победа\". Стига до големи социални обобщения в романа \"Архангели\" (1914 г.), в \"Сектанти\" (1938 г.) разкрива политическите нрави на обществото. Умира на 28 май 1963 г. в Букурещ. \r\n \r\n \r\n1871 г. \r\nРоден е Фриц Рихард Шаудин - германски протистолог. От 1894 г. работи в Зоологическия институт на Берлинския университет, където става доцент. Завежда протистологичното отделение на санитарната инспекция в Берлин (от 1904 г.). От 1906 г. работи в Института по морски и тропически болести в Хамбург, където създава отделение по протозоология. Основните му трудове са върху простите организми. Изследва спирохетите и маларийния плазмодий. Съвместно с Е. Хофман открива причинителя на сифилиса (1905 г.). Умира на 22 юни 1906 г. \r\n \r\n \r\n1802 г. \r\nРоден е Лайош Кошут - унгарски политически деец, републиканец и демократ, един от главните организатори на борбата на унгарския народ по време на революцията от 1848-1849 г. Водач на либералната опозиция от 30-те години на ХIХ в., повежда борба за освобождението на народа си от властта на Хабсбургите. Осъден е от австрийците на 4 години затвор през 1837 г. След избухването на въстанието в Пеща (1848 г.) е министър на финансите в първото унгарското правителство; оглавява Комитета за защита на родината и организира революционна армия. На 2 май 1849 г. е избран за президент на независима Унгария. След поражението на революцията емигрира в Турция, а по-късно живее в САЩ, Англия и Италия. Амнистиран през 1867 г. Отказва да приеме дуалистичната Австро-Унгарска империя. Умира на 20 март 1894 г., Торино, Италия. \r\n \r\n \r\n866 г. \r\nРоден е Лъв VI Философ (Мъдри) - византийски император (886-912 г.). \r\nУправлява заедно с по-малкия си брат Александър (император след смъртта на Лъв, 11 май 1912 г. – 6 юни 1913 г.). Управлението на Лъв VI е период на подем за стопанството, културата и законодателството във Византия. При Лъв VI е издадена т. нар. \"Книга на епарха\", която регламентира дейността на византийските колегии (цехове) в столицата Константинопол. Императорът е автор на похвални слова, религиозни слова, поеми, филологически трактати, на тактика (ръководство за военни действия), на поемата \"Символ на лилията\", на множество \"рачета\" (стихове, които могат да се четат в обратен ред) и др. Заради енциклопедичните си интереси е наричан Мъдри и Философ. Лъв VI е съвременник на цар Симеон I. Отношенията с България са влошени по вина на Лъв VI, който по съвет на свои приближени, вещи по финансовите въпроси, премества тържището на българските стоки от Константинопол в Солун, с което ощетява българските търговци и уронва авторитета на Симеон I. Българският княз обявява война на Лъв VI Философ през 894 г. През 896 г., Симеон нахлува в Източна Тракия, където византийците са разбити. Лъв VI сключва мир с българския владетел, като се задължава да му плаща данък. През 899 г. и 904 г. е принуден да направи нови териториални отстъпки на България в районите на Солун и Драч. Умира през 912 г. в Константинопол. \r\n \r\n \r\n На тази дата умират: \r\n \r\n1935 г. \r\nУмира Константин Едуардович Циолковски - руски учен, изследовател и изобретател в областта на аеродинамиката, ракетодинамиката, теорията на самолета и дирижабъла, основоположник е на съвременната космонавтика. Роден е на 17 септември 1857 г. в с. Ижевское, Рязанска област в семейството на лесничей. След боледуване от скарлатина почти напълно загубва слуха си и не успява да завърши училище. От 14-годишна възраст учи самостоятелно. До 19-годишна възраст живее в Москва, изучава физико-математически науки в обема на средното и висшето училище. Като екстернант издържа изпити за учител (1879 г.) и е назначен за учител по аритметика и геометрия в Калужка губерния. По това време започва своите научни изследвания. Самостоятелно, без да знае за постиженията на науката, създава “Теория на газовете” (1880-1881 г.), в която излага основите на кинетичната теория на газовете. Второто му произведение от това време, “Механика на живия организъм”, получава положителен отзив от И. М. Сеченов и Циолковски е приет в Руското физико-химично дружество. След 1884 г. се занимава с 4 големи проблема: научно обосноваване на металния аеростат (дирижабъл), на обтекаемия аероплан, влаковете на въздушна възглавница и ракети за междупланетни пътешествия. Първото му публикувано произведение е “Метален управляем аеростат” (1892 г.). Предлага идеята за създаване на аероплан с метален скелет. Пръв в Русия построява аеродинамична тръба (1897 г.) и разработва методика за експериментиране с нея. През 1903 г. в своя статия обосновава възможността за използване на реактивни устройства при изследването на космическото пространство. Първи решава задачата за движението на ракета в нееднородно поле, разглежда влиянието на атмосферата върху полета на ракетата и прави редица други изчисления. Циолковски е създател на теорията за междупланетните съобщения. Предлага редица идеи, които по-късно са реализирани в ракетостроенето. Той е първият идеолог и теоретик за усвояването на космическото пространство от човека и автор на няколко научнофантастични произведения, а също така и изследвания в други области на знанието: лингвистика, геология и др. \r\n \r\n \r\n1881 г. \r\nУмира Джеймс Абрахам Гарфилд - американски общественик, политик и държавник. Роден е на 19 ноември 1831 г. в Ориндж, щат Охайо. Президент е на САЩ от Републиканската партия (1880 г.). По време на Гражданската война (1861-1865 г.) е един от командирите в армията на Съюза (Северните щати). Член е на Конгреса (от 1862 г.), лидер на републиканците. Умира от тежки рани след покушение. \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\nЕнциклопедия “България” - Издателство на БАН, 1982 г.; \r\n \r\nЕнциклопедия “Британика” (2004 г.); \r\n \r\nБолшая Советская Энциклопедия (1970 г.); \r\n \r\nФамилна енциклопедия “Larousse”; \r\n \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\n \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на България по дати - Книгоиздателска къща “Труд”, 2003 г.; \r\n \r\nБългарски традиционен календар - БАН, Издателство Вион, 2002 г.; \r\n \r\nИстория на Балканите XIV - XX век - Издателска къща “Хермес”, 2002 г.; \r\n \r\nБългарска военна история - БАН, 1989 г.; \r\n \r\nИстория на войните в дати - Издателска къща “Емас”, 2001 г.; \r\n \r\nИстория на Русия - Книгоиздателска къща “Труд”, 2002 г.; \r\n \r\nИстория на Османската империя - Издателство “Рива”, 1999 г.; \r\n \r\nБългарска енциклопедия, БАН, Книгоиздателска къща “Труд”, 2003 г.; \r\n \r\nИсторически бюлетин – на “The New York Times”; \r\n \r\nИсторически бюлетин – на “The History Channel”; \r\n \r\nИсторически бюлетин – на “World of Quotes”; \r\n \r\nИсторически архив на Агенция “Фокус” - отдел “Архив и бази данни” и други.;", "date": "2019.09.19", "title": "Денят 19 септември в световната история"}
{"url": "http://www.focus-news.net/news/2019/09/19/2700279/v-hram-sveta-sofiya-v-stolitsata-shte-bade-otsluzhena-panihida-po-povod-2-godini-ot-konchinata-na-vidinskiya-mitropolit-dometian.html", "text": "В храм „Света София“ в столицата ще бъде отслужена панихида по повод 2 години от кончината на Видинския митрополит Дометиан, предаде репортер на  Агенция „Фокус“ . Годишнината от кончината на митрополита се навърши на 18 септември 2019 г. Панихидата ще започне в 11.00 часа в столичния храм „Света София - Премъдрост Божия“. \r\nНикола ПЕТКОВ", "date": "2019.09.19", "title": "В храм „Света София“ в столицата ще бъде отслужена панихида по повод 2 години от кончината на Видинския митрополит Дометиан"}
{"url": "http://www.focus-news.net/news/2019/09/19/2700284/pregled-na-osnovnite-temi-v-dobrudzhanskiya-pechat.html", "text": "Изложбата „Превъплътителката Адриана Будевска“ гостува в Народния театър, съобщава на първа страница вестник  „Добруджанска трибуна“ . Вестникът припомня, че изложбата беше представена в Дом-паметник „Йордан Йовков“ в Добрич. Подбраните фотоси в изложбата разкриват възлови моменти от творческото израстване на актрисата, нейното отношение към малките детайли. Изложбата е открита на 13 септември и може да бъде разгледана до 10 октомври. „Започна обновяване на голямата зала на Обредния дом“, съобщава изданието. Ремонтът се извършва със средства от общинския бюджет и ще спомогне за още по приятната атмосфера при провеждане на сватбените ритуали. До август тази година в Обредния дом на Добрич са си казали да 305 двойки, от които 217 ритуала „разписване“, 31 изнесени в Градския парк , по красивото северно Черноморие и градините на ресторантите в града. „Нова дограма и фасада на Дома за стари хора в Добрич“, съобщава още всекидневникът. Сградата е с променена визия в изпълнение на Капиталовата програма на общината. Там е подменена дървената дограма с нова PVC на всички стаи на първия етаж и всички северни стаи на втория, третия и четвъртия етаж. „Виа Понтика“ събра в Белия град близо 200 млади творци от Балканите“, съобщава на първа страница другият регионален вестник  „Нова добруджанска трибуна“ . С театрален спектакъл на Драматичния театър в Търговище е закрит Международния фестивал снощи. Представен е „Сън в лятна нощ“ по Уилям Шекспир. Постановката е на Надя Асенова. 12-тото издание на фестивала се е провело от 10 до 18 септември в Балчик. Участвали са млади творци от Сърбия, Румъния и България. Вестникът помества пълната програма на Община град Добрич по повод 25 септември - Ден на града, и 79 години от възвръщането на Южна Добруджа към България. Събитията започват още на 21 септември. Културният афиш включва много концерти, изложби и други прояви. Благотворителна инициатива „Чрез спорт към знание“ ще се проведе на 29 септември -неделя в Добрич, съобщава всекидневникът. Събитието е от 9,00 до 12,00 часа в Градския парк „Свети Георги“. Сред организаторите е Регионалната библиотека „Дора Габе“. Идеята е чрез спорт хората да помагат за благотворителни каузи. В инициативата могат да се включат всички без значение на възраст, пробягвайки минимум една пълна обиколка от 400 метра в градския парк.", "date": "2019.09.19", "title": "Преглед на основните теми в добруджанския печат"}
{"url": "http://www.focus-news.net/news/2019/09/19/2700286/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на  дружеството .  \r\nВъв връзка с изграждане на сградно водопроводно отклонение на ул. „Иларион Драгостинов“ в кв. „Подуяне“ се налага спиране на водоподаването от 10.30 до 16.30 часа на клиентите на „Софийска вода”, живеещи в района на: ул. „Иларион Драгостинов“ от ул. „Калиманци“ до ул. „Каймакчалан“; ул. „Каймакчалан“ от ул. „Иларион Драгостинов“ до ул. „Стоил войвода“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Каймакчалан“ ъгъла с ул. „Иларион Драгостинов“.  \r\nВъв връзка с изпълнение на инвестиционен проект за реконструкция на уличен водопровод на ул. „Роза“ в с. Бистрица се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „Детелина“, ул. „Роза“, ул. „Сълзица“ от №6 до №12. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Янчовска река“ ъгъла с ул. „Детелина“. След възстановяване на водоснабдяването е възможно временно повишаване  мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги. \r\nВъв връзка с подмяна на сградно водопроводно отклонение на бул. „Цариградско шосе“в  кв. 7-ми 11 километър се налага спиране на водоподаването от 09.00 до 21.00 часа на клиентите на „Софийска вода”, живеещи в района на: кв. 7-ми 11-ти километър, бул. „Цариградско шосе“  от  № 119  до  № 139, ул. „Проф.Константин Костенечки“, ул. „Константин Илиев“, ул. „Магнаурска школа“, ул. „Изворът на Белоногата“, Бензиностанция ОМВ на бул.“Цариградско шосе“ № 123А  и  „Университет по библиотекознание и информационни технологии“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Магнаурска школа“ пред хотел АТМ.  \r\nВъв връзка с монтаж на спирателни кранове на ул. „Козлодуй“ в кв. „Банишора“ се налага спиране на водоподаването от 09.00 до 19.00 часа на клиентите на „Софийска вода”, живеещи в района на: ул. „Опълченска“, ул. „Козлодуй\", ул. „Свищов“, бул. „Сливница\" от ул. „Калофер“ до ул. „Опълченска“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Враня“ ъгъла с ул. „Свищов“.  \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на „Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.09.19", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/09/19/2700285/sport-olimpiakos-i-totnam-zavarshiha-naravno-22-na-starta-na-shl.html", "text": "Финалистът от миналото издание на Шампионската лига Тотнъм започна новата кампания в надпреварата с равенство 2:2 като гост на Олимпиакос. Лондончани имаха аванс от два гола след попадения на Хари Кейн, (26'), който бе точен от дузпа, и Лукас Моура (30'). Даниел Поденсе обаче намали преди почивката, а Матийо Валбуена (54') изравни от нов 11-метров наказателен удар. В другия мач от група „Б“  Байерн Мюнхен победи Цървена звезда с 3:0 като домакин.", "date": "2019.09.19", "title": "Спорт: Олимпиакос и Тотнъм завършиха наравно 2:2 на старта на ШЛ"}
{"url": "http://www.focus-news.net/news/2019/09/19/2700280/v-obshtina-dupnitsa-shte-se-provede-zaklyuchitelna-preskonferentsiya-po-proekta-poday-raka.html", "text": "В Община Дупница ще се проведе заключителна пресконференция по проект № BG16RFOP001-5.001-0052 „Подай ръка”. Това съобщиха от пресцентъра на  Община Дупница . Пресконференцията ще се от 13.30 часа в сградата на Общината на пл. „Свобода“ 1, ет. 4, Кръгла зала. Проектът е финансиран посредством договор за безвъзмездна финансова помощ, подписан между Общината и Министерство на регионалното развитие, в качеството му на Управляващ орган на ОП „Региони в Растеж“ 2014-2020 г. „Подкрепа за деинституционализация на грижите за деца“.", "date": "2019.09.19", "title": "В Община Дупница ще се проведе заключителна пресконференция по проекта „Подай ръка“"}
{"url": "http://www.focus-news.net/news/2019/09/19/2700291/ogranicheno-e-dvizhenieto-na-prevozni-sredstva-nad-10-tona-po-glaven-pat-i-9-v-rayona-na-selo-kranevo-v-oblast-dobrich.html", "text": "Временно е затворено за движение заради ремонтни дейности дясното платно по бул. „Русия“ от кръстовището с ул. „Христо Ботев“ в посока Пожарната. Създадена е временна организация на движение на автомобилите в другото платно. Участъкът е сигнализиран с пътни знаци, предаде кореспондент на  Радио „Фокус” – Варна . Няма въведени промени в движението на автомобили в областта по републиканската пътна мрежа. Ограничено е движението на МПС над 10 тона по път I-9 в участъка от село Кранево в посока Варна. Обходният маршрут е през селата Кичево и Оброчище. В ремонт е крайбрежният път между Балчик и Каварна. Работи се в отклонението за Тузлата. Продължава ремонтът по част от третокласния път Добрич – с. Балик. Предвидено е да приключи до 30 септември тази година. Движението на автомобили  се осъществява с повишено внимание. Ремонтира се асфалтова настилка. Участъкът е сигнализиран с пътни знаци. В Добрич времето е облачно, възможни са превалявания от дъжд, тихо е, температурата на въздуха е около 14 градуса.  \r\nЖулиета НИКОЛОВА", "date": "2019.09.19", "title": "Ограничено е движението на превозни средства над 10 тона по главен път I-9 в района на село Кранево в област Добрич"}
{"url": "http://www.focus-news.net/news/2019/09/19/2700290/v-dupnitsa-shte-bade-otkrito-prehodno-zhilishte-za-mladezhi.html", "text": "В града ще бъде открито Преходно жилище за младежи. Това съобщи за  Радио „Фокус” – Кюстендил  Ели Подгорска, началник на отдел „Социални проекти” към Община Дупница. Официалната церемония ще се проведе на улица „Бузлуджа” от 10.00 часа. Преходното жилище е изградено по проект „Подай ръка”, реализиран със средства от Оперативна програма „Региони в растеж”. То е с капацитет осем младежи на възраст от 15 до 18 години. Сградата на преходното жилище е ново строителство, със средства от проекта е извършено и цялостно обзавеждане и оборудване на помещенията. По проект „Подай ръка” е извършен ремонт и газификация на Центъра за социална рехабилитация и интеграция, който се намира в сградата на поликлиниката. \r\nВенцеслав ИЛЧЕВ", "date": "2019.09.19", "title": "В Дупница ще бъде открито Преходно жилище за младежи"}
{"url": "http://www.focus-news.net/news/2019/09/19/2700288/trafikat-e-prenasochen-samo-v-ednata-lenta-po-patya-batak-dospat-pri-km-197-v-oblast-pazardzhik-poradi-remont.html", "text": "Натоварен е трафикът по главните пътища в област Пазарджик. Това съобщи за  Радио „Фокус“ – Пазарджик  дежурният в Областно пътно управление. Трафикът по пътя Батак - Доспат в района на 197 км е пренасочен само в едната пътна лента поради ремонтни дейности. Движението по пътя Панагюрски колонии – Панагюрище в района на 75 км трябва да се осъществява с повишено внимание поради пропадане на част от банкета. Движението в участъка е регулирано с пътни знаци. Въведено е ограничение на моста в село Бошуля, където е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.09.19", "title": "Трафикът е пренасочен само в едната лента по пътя Батак - Доспат при км 197 в област Пазарджик поради ремонт"}
{"url": "http://www.focus-news.net/news/2019/09/19/2700287/mokri-sa-patnite-nastilki-v-oblast-burgas.html", "text": "Мокри са пътните настилки в областта. Това съобщиха за  Радио „Фокус“ – Бургас  от Областно пътно управление. Видимостта е добра, няма затворени пътни участъци. Проходите са отворени за движение на всички моторни превозни средства. До 1 октомври движението по път III-7909 Братово – Равнец от км 12+400 до км 25+600 трябва да се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена на 40 км/ч. \r\nДвижението по основните направления в областта е интензивно, натоварен е трафикът и по входно-изходните пътни артерии на град Бургас. Струпване на автомобили се наблюдава в района пътен възел „Юг“, в района на кръстовището между булевардите „Янко Комитов“ и „Струга“, по бул. „Стефан Стамболов“ в района на бургаската болница, както и по някои участъци от бул. „24-ти Черноморски пехотен полк“. \r\nМария ПОПЧЕВА", "date": "2019.09.19", "title": "Мокри са пътните настилки в област Бургас"}
{"url": "http://www.focus-news.net/news/2019/09/19/2700293/s-bogata-kulturna-programa-v-yambol-shte-badat-otbelyazani-510-godini-ot-postroyavaneto-na-bezistena.html", "text": "С богата културна програма Ямбол ще отбележи 510-ата годишнина от построяването на Безистена, сградата – символ на града. Това съобщиха от пресцентъра на  Община Ямбол . Петвековната масивна каменна постройка е с уникална за България архитектура и паметник на културата с национално значение. След като дълги години стоя затворена и неизползваема, от 2015 г. тя бе реновирана и претворена в съвременен културно-информационен център с впечатляващ интерактивен музей. От 2017 ямболският Безистен е в списъка на 100-те национални туристически обекта. \r\nПо повод годишнината от построяването на сградата и навършването на четири години от обновяването ѝ, Община Ямбол и Общинско предприятие „Туризъм и култура“ канят жителите и гостите на града на събитията, посветени на честванията. \r\nДнес, когато се навършват четири години от откриването на обновения Безистен, празникът продължава с Ден на отворените врати, а в пространството около него на пл. „Освобождение“ ще бъде експонирана изложба „Щрихи от Ямбол“ с представяне на творби от летните дейности в Безистена. В 13.30 часа в зрителната зала на ниво „Настояще“ ще бъде представена презентацията „Да отворим албума Безистена…“, посветена на 510 години от изграждането му. Историята на сградата, претъпяла през годините различни промени както в облика си, така и в предназначението си, ще разкаже Христина Женкова, уредник в Регионалния исторически музей. \r\nКулминацията на честванията е концертът на органовия клас на проф. Нева Кръстева от 18.00 часа. Програмата включва барокова, ренесансова и съвременна музика за органи и ансамбли – орган, виола да гамба, блокфлейта, глас. Специален гост - Красимира Султанова, концертмайстор на Камерен оркестър „Дианополис“. Билети за концерта могат да бъдат закупени предварително на място в Безистена. \r\nСъбитията от празничната програма са включени в Европейските дни на наследството, инициатива на Министерството на културата, като част от европейската инициатива на Съвета на Европа и на Европейската комисия.", "date": "2019.09.19", "title": "С богата културна програма в Ямбол ще бъдат отбелязани 510 години от построяването на Безистена"}
{"url": "http://www.focus-news.net/news/2019/09/19/2700289/suhi-i-prohodimi-sa-patnite-nastilki-v-oblast-shumen.html", "text": "Сухи и нормално проходими са републиканските пътища в област Шумен, предаде репортер на  Радио „Фокус“ - Шумен . Времето е облачно, температурата на въздуха е около 16 градуса. Натоварен е трафикът в централната градска зона на Шумен, на входно-изходните артерии, както и в посока Индустриална зона. Светофарните уредби в града функционират без промяна. Няма въведени нови промени в организацията на движение по републиканската пътна мрежа. Нормална е движението по АМ „Хемус“ в посока Варна. Спокойно се пътува по главния път Шумен - Силистра. Камера за постоянно видеонаблюдение е разположена в района на бензиностанцията на 7-ми км по главния път за Варна. \r\nИвелина ИВАНОВА", "date": "2019.09.19", "title": "Сухи и проходими са пътните настилки в област Шумен"}
{"url": "http://www.focus-news.net/news/2019/09/19/2700295/tsentar-za-visoki-postizheniya-na-uchenitsi-po-prirodni-nauki-i-ekologiya-shte-bade-otkrit-v-kyustendil.html", "text": "Център за високи постижения на ученици по природни науки и екология ще бъде открит в Кюстендил. Това съобщиха за  Радио „Фокус” – Кюстендил  от Природо-математическа гимназия „Професор Емануил Иванов” – Кюстендил. Откриването е насрочено за 16.00 часа в учебния корпус на гимназията. Проектът „Център за високи постижения на ученици по природни науки и екология” е по Програма „Училища на бъдещето”, финансиран от Фондация „Америка за България”.  \r\nЦентърът за високи постижения се фокусира върху иновативни, напреднали научни методи, инициативи и мерки, осигуряващи научна и технологична среда, атрактивна за младите хора. В рамките на проекта общо 6 класни стаи и 3 лаборатории по биология, химия и физика се оборудват по съвременните изисквания за модерна учебна среда на 21 век. \r\nВенцеслав ИЛЧЕВ", "date": "2019.09.19", "title": "Център за високи постижения на ученици по природни науки и екология ще бъде открит в Кюстендил"}
{"url": "http://www.focus-news.net/news/2019/09/19/2700292/izlozhbata-nerakotvorni-kartini-shte-bade-predstavena-v-zala-dzhamiyata-v-dupnitsa.html", "text": "Изложбата „Неръкотворни картини“ ще бъде представена в зала „Джамията“ в Дупница. Това съобщи за  Радио „Фокус” – Кюстендил  авторът на изложбата Георги Кьосев. Събитието ще бъде открито от 17.30 часа.  \r\nГеорги Александров Георгиев – Кьосев е роден през 1964 година в село Дяково. Завършва Учителския институт, а след това работи като учител по изобразително изкуство. Председател е на ателието на учителите – художници от 1989 година. Има седем самостоятелни изложби и много пленери. Работи в областта на живописта във всички жанрове – фигурални композиции, натюрморт, портрет и пейзаж. Променя непрекъснато своето търсене в стила си, като преминава от реализъм, експресионизъм, сюрреализъм и в момента експериментира с оригинален начин за рисуване като липсва контакт с платното с четката, откъдето идва цикълът „Неръкотворни картини“. \r\nВенцеслав ИЛЧЕВ", "date": "2019.09.19", "title": "Изложбата „Неръкотворни картини“ ще бъде представена в зала „Джамията“ в Дупница"}
{"url": "http://www.focus-news.net/news/2019/09/19/2700298/v-kardzhali-shte-se-provede-ekologichniyat-festival-zelena-valna-21.html", "text": "Днес и на 20 септември в Кърджали ще се проведе екологичният фестивал „Зелена вълна-21“ с участието на стотици деца от училищата. Това каза за  Радио „Фокус“  адвокат Цветан Цветанов, председател на Съвета на фондация „Европейски екологичен фестивал”, организатор на фестивала. Фестивалът се утвърждава като образователен форум, свързан с обучение на деца от училищата за мерки, които се вземат за оказване на първа помощ при терористични актове, както и с обучителни образователни филми. „Европейската комисия и ние, с нашия фонд, който имаме от фестивала, провеждаме и практически занятия, с участието на младежите от червения кръст на регионалните звена за Кърджали. То се провежда заедно с безплатни прожекции за хората, за показване на природни бедствия, спасяване при промишлени аварии, оказване на първа помощ. Има и обучение от страна на силите за сигурност, които са свързани със специализирани акции, за да покажат на децата и да ги научат, освен да се оказва първа пътна помощ, освен да знаят къде да се скрият при земетресение и при природни бедствия и аварии, как действа противопожарната защита, или пък в полето, или в градски условия“, обясни адвокат Цветан Цветанов и допълни, че ще бъде показано и обезвреждане на терорист, по сценарий „Обгазяване в училище в Кърджали“. „Практическото обучение показва какво би следвало да знаят младите хора и то да се настани трайно в техните знания и умения. Това е свързано с последните виждания в страната, че трябва да следва да има такава подготовка на по-младото население с популяризиране на тези знания, с участието и на тези филми, които са екологични“, допълни председателят на фондацията. \r\nИзложба и филм ще покаже партньорът Български Арктически клуб. „Тази година ще участва и Антарктическият клуб с кратък документален филм за показване на Европейския механизъм за помощ по линия на Европейския съюз за подпомагане гасене на пожари. На следващия ден в петък ще се направи така нареченото „надграждане“ на практическите учения, които са приключили предишния ден, с участието на експерти. Темите на лекциите са: \"Реагиране при инциденти за сигурността. Оцеляване при терористична атака“ на проф. Илия Антонов, експерт сигурност и защита, хоноруван преподавател в НБУ, департамент „Национална и международна сигурност“, от програма „Противодействие на престъпността и тероризма“ и лекцията \"Приложение на космическите технологии при локализация на терористични действия, довеждащи до пожари и обгазявания\" на  проф. Лъчезар Филипов, ръководител секция \"Астрофизика на високите енергии\", Институт за космически изследвания и технологии при БАН.  \r\nВ обезвреждането на терористи участват специализираните структури на МВР в този регион, които изпълняват атака срещу терорист в едно училище. „Проблемът е че той вече е обгазил училището. Понеже атаката е срещу големи обекти с много хора, млади хора, учениците трябва да бъдат обучени как по най-бързия начин да излязат от там; други вече са ударени от обгазяването и тогава им помага Противопожарна защита и младите хора, които им оказват първа помощ със знанията на БЧК. Това се разиграва в Кърджали в Професионална селскостопанска гимназия. Kоординатор на демонстрациите ще бъде Димитър Разкалински, началник сектор \"УОМП\" в община Кърджали, съвместно с  експерти от регионалните структури на НС “Пожарна безопасност и защита на населението“ - МВР, БЧК ,Дирекция „Национална система 112“ – МВР. Обучението  по практически мерки и действия за подготовка на населението в критична среда се планира да се проведе с  масовото участие на стотици ученици и техните преподаватели от училища от Кърджали. \r\nДарина ДЕЕНИЧИНА", "date": "2019.09.19", "title": "В Кърджали ще се проведе екологичният фестивал „Зелена вълна-21“"}
{"url": "http://www.focus-news.net/news/2019/09/19/2700300/voenno-izlozhenie-s-kontsert-shte-se-provede-v-burgas.html", "text": "Кампанията на Министерство на отбраната „Бъди войник“ ще гостува в Бургас днес, дни преди националния празник 22 септември. Това съобщиха от пресцентъра на  Община Бургас . Събитието включва изложение на военна техника до Морска гара, а при открита сцена „Охлюва“ в Морската градина ще има информационна борса за набиране на войници и матроси, по-късно и концерт. \r\nНа проявите ще присъства флотилен адмирал Мален Чубенков, командир на флотилия бойни и спомагателни кораби. \r\nОт 16.00 часа в района на Морска гара ще се състои показ на специализирано оборудване, екипировка и въоръжение на Военноморските сили, Военновъздушните сили и Служба „Военна полиция“. От 16.30 часа група за бординг операции от флотилия Бойни спомагателни кораби ще направи динамичен показ на проверка на кораб в акваторията на пристанище „Бургас“. \r\nПо същото време в Морската градина в района на открита сцена „Охлюва“ ще бъде разположена информационна борса за набиране на войници и матроси. В нея със свои щандове ще участват Военноморските и Военновъздушните сили, Сухопътните войски, Силите за специални операции, Националната гвардейска част, Служба „Военна полиция“, Централното военно окръжие. На място младите хора ще могат да се запознаят с възможностите и условията за постъпване на работа в Българската армия. \r\nОт 18.30 часа на открита сцена „Охлюва“ (при лоши метеорологични условия в залата на Културен център „Морско казино“) ще се състои концерт на Представителния ансамбъл на Въоръжените сили и Представителния духов оркестър на Военноморските сили. На сцената ще излязат и изпълнители към Военния клуб в Бургас: Фолклорен танцов ансамбъл „Лазур“ и Вокално студио „Точно време“, акробалет „Тиара“ към Военния клуб в Айтос и ученици от СУ „Добри Чинтулов“ - Бургас.", "date": "2019.09.19", "title": "Военно изложение с концерт ще се проведе в Бургас"}
{"url": "http://www.focus-news.net/news/2019/09/19/2700296/v-smolyan-shte-se-provede-velomaraton-po-povod-evropeyskata-sedmitsa-na-mobilnostta.html", "text": "В града ще се проведе веломаратон от 15.30 часа. Той се организира от Община Смолян по повод годишната кампания за устойчива градска мобилност Европейска седмица на мобилността на тема „Безопасно ходене и колоездене“ под мотото „Върви с нас“. Това съобщиха от пресцентъра на  Общината . След приключване на веломаратона децата от града и всички желаещи граждани ще имат възможност да видят и научат любопитни факти за устройството и ползите на електрическият автомобил от експерт в Община Смолян. \r\nСборният пункт е на пешеходния мост в стария център (до бившето кино „Дружба“).", "date": "2019.09.19", "title": "В Смолян ще се проведе веломаратон по повод Европейската седмица на мобилността"}
{"url": "http://www.focus-news.net/news/2019/09/19/2700297/nadya-kozhuharova-neobhodimi-sa-promeni-v-zakonodatelstvoto-kasaeshti-kompensatsiyata-za-zhertvite-na-trafik-na-hora.html", "text": "Необходими са промени в законодателството, касаещи компенсацията за жертвите на трафик на хора. Това каза в сутрешния блок  „Добро утро, България“   на  Радио „Фокус“   Надя Кожухарова, координатор на програма Ла страда, специалист от фондация „Асоциация Анимус“. Тя обясни, че в момента компенсация се получава след приключване на наказателното производство, но тази подкрепа е нужна по-рано. „С жертвите на трафик се работи активно и в сътрудничество с много институции. Има и национален механизъм за подкрепа на жертвите на трафик на хора, но са необходими промени в законодателството. Трябва да се внесат текстове, които да разписват по-нов начин компенсацията за жертвите на трафик, защото начинът в момента е чрез Закона за подкрепа на жертвите на престъпления, но не може да се реализира“, обясни Кожухарова. Тя посочи още, че трафикът на хора е идентифициран като престъпление във всички европейски държави. „Всеки, станал жертва на подобно нещо трябва да потърси помощ в най-близкия полицейски участък“, каза още Кожухарова. По думите й се работи върху успешни начини за закрила на жертвите, като съществува и Транзитен център за подкрепа. „Първо при случай на жертви на трафик трябва да се възвърне тяхното чувство за доверие и ценност, както и  и умението да се отстояват правата и сигурността, за да може всеки да се предпази в следващ момент“, обясни експертът. Според Кожухарова трябва да се работи и върху информираността на обществото. „Преди година публикувахме фалшива обява за набиране на работници за Дания за събиране на зелен хайвер, какъвто не съществува.  Тази обява съдържаше всички елементи на фалшива обява, но за няколко дни на нея отговориха над 150 души. Това не бяха хора с ниско образование, някои от тях дори знаеха езици“, посочи Кожухарова. По думите й са необходими и още кампании за обяснение за същността на трафика на хора.", "date": "2019.09.19", "title": "Надя Кожухарова: Необходими са промени в законодателството, касаещи компенсацията за жертвите на трафик на хора"}
{"url": "http://www.focus-news.net/news/2019/09/19/2700281/new-europe-germaniya-iska-da-ogranichi-byudzheta-na-es-do-1-ot-bvp.html", "text": "Германия иска да ограничи следващия бюджет на Европейския съюз за периода 2021-2027 година до 1% от БВП, пише базираното в Брюксел издание  New Europe . \r\nПрез 2018 година Комисията предложи седемгодишен бюджет от около 1,1 трилиона евро, или 1,11% от БВП на страните-членки. \r\nПредвид това, че Обединеното кралство беше втората по големина икономика в ЕС, Германия сега ще трябва да дава по допълнителни 10 милиарда евро годишно. Нидерландия. Швеция и други нетни вносители споделят предпазливия подход на Берлин към бюджета на ЕС. \r\nГермания смятам, че увеличените вноски вървят ръка за ръка с увеличаване на влиянието на страната върху основания на правила ред в ЕС и иска повече солидарност в миграционната политика, по-смели действия в борбата с климатичните промени и по-голям ангажимент към върховенството на закона. \r\nСтраните-членки на Съюза в Източна и Южна Европа искат по-голям бюджет – около 1,3% от БВП на Блока. \r\n \r\nПревод и редакция:", "date": "2019.09.19", "title": "New Europe: Германия иска да ограничи бюджета на ЕС до 1% от БВП"}
{"url": "http://www.focus-news.net/news/2019/09/19/2700303/kmetat-na-burgas-dimitar-nikolov-shte-poseti-noviya-korpus-na-profesionalnata-gimnaziya-po-elektrotehnika-i-elektronika-konstantin-fotinov.html", "text": "От 11.30 часа кметът Димитър Николов ще посети новия корпус на Професионалната гимназия по електротехника и електроника „Константин Фотинов“ и ще се срещне с учителя по физика Теодосий Теодосиев – Тео, който ще проведе обучителен семинар пред бургаските преподаватели по физика в новата лаборатория на училището. Това съобщиха от пресцентъра на  Община Бургас .", "date": "2019.09.19", "title": "Кметът на Бургас Димитър Николов ще посети новия корпус на Професионалната гимназия по електротехника и електроника „Константин Фотинов“"}
{"url": "http://www.focus-news.net/news/2019/09/19/2700305/izlozhbata-arheologichesko-nasledstvo-na-dupnishka-okoliya-shte-bade-predstavena-v-dupnitsa-po-povod-evropeyskite-dni-na-nasledstvoto.html", "text": "Изложбата „Археологическо наследство на дупнишка околия” ще бъде представена в града по повод Европейските дни на наследството. Това съобщи за  Радио „Фокус” – Кюстендил  Анелия Геренска, директор на Общински исторически музей – Дупница. Изложбата ще бъде открита от 17.30 часа в залата на културния институт. Музеят в града се включва за трета поредна година в отбелязването на европейската инициатива. „Тази година решихме да представим на дупнишката общественост нашето археологическо наследство от най-дълбока древност до днес. Избрахме тази тема, защото в региона са правени археологически проучвания от доста време, но специално музеят предприема организирани проучвания от 2000-та година”, каза Анелия Геренска. По думите ѝ пред посетителите ще бъдат представени резултатите от приучванията на „Кулата” и на обекта с национално значение „Раннохристиянска базилика със средновековна църква „Свети Спас” в село Червен брег. Ще се покажат и резултати от проучвания, касаещи Праисторията, Античността и Средновековието. \r\nВенцеслав ИЛЧЕВ", "date": "2019.09.19", "title": "Изложбата „Археологическо наследство на дупнишка околия” ще бъде представена в Дупница по повод Европейските дни на наследството"}
{"url": "http://www.focus-news.net/news/2019/09/19/2700299/nadya-kozhuharova-sazdavane-na-stabilna-trudovata-zaetost-v-balgariya-e-nay-silnata-preventsiya-sreshtu-trafika-na-hora.html", "text": "Създаване на стабилна трудовата заетост в България е най-силната превенция срещу трафика на хора. Това каза в сутрешния блок  „Добро утро, България“   на  Радио „Фокус“   Надя Кожухарова, координатор на програма Ла страда, специалист от фондация „Асоциация Анимус“. Тя уточни, че трафикът на хора се осъществява с различни цели. „С цел сексуална експлоатация става жертви жени, но когато се касае за трудова експлоатация, тогава често жертви стават и мъже“, обясни още Кожухарова. По думите й престъпните групи проучват много добре жертвите си и се свързват с жени и момичета, които са по-уязвими. „Един от най-известните методи е този, в който се създава интимна връзка с жената, за да се спечели максимално нейното доверие и след това тя да бъде принудена да проституира. През цялото време се вменява вина в нея, след това започва манипулация чрез снимки, които да породят срам. Тогава жените-жертви са принуждавани да се подчиняват, иначе снимките ще бъдат публикувани или показани на близки и роднини“, обясни експертът. Според Кожухарова медиите са най-мощният източник на информация относно превенцията. „Развиваме различни форми на превенционни кампании. Една от най-популярните е да говорим за риска да стане жертва на трафик в училищата, както и да разясняваме какви са начините за реакция“, добави още експертът. Надя Кожухарова припомни, че е отворен и горещ телефон за жертви на трафик.", "date": "2019.09.19", "title": "Надя Кожухарова: Създаване на стабилна трудовата заетост в България е най-силната превенция срещу трафика на хора"}
{"url": "http://www.focus-news.net/news/2019/09/19/2700304/sofiyska-voda-vremenno-shte-prekasne-vodosnabdyavaneto-v-chast-ot-zhk-lyulin-10-na-20-septemvri.html", "text": "„Софийска вода” временно ще прекъсне водоснабдяването в част от жк. „Люлин 10“ на 20 септември. Това съобщиха от пресцентъра на  дружеството .  \r\nВъв връзка с монтаж на спирателен кран на бул. „Сливница“ в жк. „Люлин 10“ се налага спиране на водоподаването от 09.00 до 17.00 часа на клиентите на „Софийска вода”, живеещи в района на: бул. „Сливница“, ул. „Орион“, ул. „Майски ден“, ул. „Тома Давидов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Майски ден“ ъгъла с ул. „Одрин“.\t \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.09.19", "title": "„Софийска вода” временно ще прекъсне водоснабдяването в част от жк. „Люлин 10“ на 20 септември"}
{"url": "http://www.focus-news.net/news/2019/09/19/2700306/filmat-svetitelyat-hirurg-otlichen-s-nagrada-v-konkursa-sartse-i-slovo-sreshtu-narkotitsite-shte-bade-predstaven-v-blagoevgrad.html", "text": "Филмът „Светителят хирург“, отличен с награда в конкурса „Сърце и слово срещу наркотиците“ на Общинския съвет по наркотичните вещества – Благоевград ще бъде представен в града. Това съобщиха за  Радио „Фокус“ – Пирин  от общинския съвет по наркотични вещества. Прожекцията е безплатна и ще се състои от 18.30 часа в зала „Яворов“. Инициативата е на Община Благоевград Общинския съвет по наркотичните вещества – Благоевград и неслучайно е планирано да бъде излъчен в града в началото на учебната година, за да бъде гледан и от учениците и техните родители. Автор на филма „Светителят хирург“ е журналистът Ангел Бончев. \r\nЛивия НИНОВА", "date": "2019.09.19", "title": "Филмът „Светителят хирург“, отличен с награда в конкурса „Сърце и слово срещу наркотиците“ ще бъде представен в Благоевград"}
{"url": "http://www.focus-news.net/news/2019/09/19/2700307/uchenitsite-ot-profesionalnata-gimnaziya-po-transport-v-burgas-shte-uchastvat-v-mezhdunarodna-obrazovatelna-programa-po-bezopasnost-na-patya.html", "text": "Учениците от Професионалната гимназия по транспорт в Бургас ще участват в международната образователна програма „Виждам те. Виждаш ме.“ за безопасна интеракция между велосипедистите и камионите на пътя. Това съобщиха от пресцентъра на  Община Бургас . Събитието ще се проведе от 10.20 часа в двора на учебното заведение, което се намира на бул. „Демокрация“ № 5. Експерти от сектор „Пътна полиция“ при ОДМВР – Бургас ще запознаят участниците с правилата за велосипедистите до и над 12 години. В теоретичната част на обучението учениците ще бъдат запознати със спецификите на движението на камионите на пътя, кои са основните рискови ситуации и как могат да ги избегнат. В практическата част децата ще имат възможност да се качат в кабината на камион, за да могат лично да видят къде са „мъртвите точки“, в които шофьорът не може да ги види в огледалата. В събитието ще вземе участие кметът на Община Бургас Димитър Николов. Всеки от участниците и гостите на събитието на място ще получи актуална статистика за ПТП с велосипедисти у нас, ще разбере кои са основните рискови ситуации между велосипедисти и камиони на пътя, ще се запознае с основните препоръки и практични съвети в програмата „Виждам те. Виждаш ме.“ и ще присъства на демонстрация на „мъртвите точки“, в която учениците сами ще проверят къде са и къде не са видими в огледалата за шофьора на камиона. Образователната кампания „Виждам те. Виждаш ме.“ е разработена от „Volvo Trucks“ и се провежда в над 20 държави по света. В България програмата се изпълнява с участието на обучители-професионални шофьори на камиони от логистичната компания „Транспрес“. Той е подкрепен от Главна дирекция „Национална полиция“.", "date": "2019.09.19", "title": "Учениците от Професионалната гимназия по транспорт в Бургас ще участват в международна образователна програма по безопасност на пътя"}
{"url": "http://www.focus-news.net/news/2019/09/19/2700301/etnografskiyat-muzey-na-otkrito-etar-shte-predstavi-v-kyustendil-izlozhbata-mozayka-ot-zanayati.html", "text": "Етнографският музей на открито „Етър” ще представи в Кюстендил изложбата „Мозайка от занаяти”. Това съобщи за  Радио „Фокус” – Кюстендил  Валентин Дебочички, директор на Регионален исторически музей – Кюстендил. Изложбата, която е посветена на 55-годишнината от откриването на музея на открито, ще бъде открита от 17.30 часа в изложбената зала на джамия „Ахмед бей”. Тя представя традиционните занаяти, характерни за района на Централна Стара планина. Над 200 експоната разказват за тяхното развитие – някои практикувани от векове, други изчезнали, но носещи паметта за времето на битуването си или такива, определяни като занаяти в риск, чиято съдба е застрашена. Сред богатата палитра от занаятчийски изделия може да бъде видяна чантата на търговеца Ради Минев Червенаков от село Боженци. В изложбата са включени и интересни свидетелства за развитието на традиционния занаят златарство. Такива са например модели на чакмаци за огниво, изработени от майстор Михо Златар, носещи надпис с неговото име. \r\n„Мозайка от занаяти” показва и изделия на съвременни майстори, участници в национални и международни надпревари, организирани от музея „Етър” в дните на Международния панаир на традиционните занаяти. Изложбата е придружена от филми, представящи характерните занаяти в района на Централна Стара планина. \r\nВенцеслав ИЛЧЕВ", "date": "2019.09.19", "title": "Етнографският музей на открито „Етър” ще представи в Кюстендил изложбата „Мозайка от занаяти”"}
{"url": "http://www.focus-news.net/news/2019/09/19/2700308/dvizhenieto-po-pat-iii-1413-gramada-sinagovtsi-v-oblast-vidin-e-ogranicheno-za-avtomobili-nad-12-tona-poradi-svlachishte.html", "text": "Движението по път III-1413 Грамада – Синаговци е ограничено за автомобили над 12 тона поради свлачище. Това каза за  Радио „Фокус“ – Видин  дежурният служител в Областно пътно управление – Видин.  Обходният маршрут е по път I-1 Дунавци – Срацимирово и по път III-141 Срацимирово - Грамада и обратно. Остава забраната за преминаване на автомобили над 12 тона и през прохода Петрохан. Трафикът по път I-1 Монтана – Видин в посока ГКПП „Дунав мост 2“ се осъществява нормално. Пътуват предимно тежкотоварни автомобили в посока ГКПП „Дунав мост 2“. На места по път I-1 Монтана – Видин тежкотоварните автомобили пътуват в колони. Най-много автомобили се движат в участъка между Видин и Дунавци. На ГКПП „Дунав мост 2“ с  предимство преминават леките и лекотоварните автомобили. На другите два гранични пункта в областта – „Връшка чука“ и „Брегово“, трафикът е спокоен, няма образувани опашки от чакащи автомобили.  \r\nВъв Видин трафикът е засилен на входно-изходните артерии на града, в централната градска част и по бул. „Панония“. \r\nАнна ЛОЗАНОВА", "date": "2019.09.19", "title": "Движението по път III-1413 Грамада – Синаговци в област Видин е ограничено за автомобили над 12 тона поради свлачище"}
{"url": "http://www.focus-news.net/news/2019/09/19/2700312/pregled-na-osnovnite-temi-v-burgaskiya-pechat.html", "text": "„21 партии влизат в предизборна битка за кметския вот в Бургас“ е водещото заглавие в днешния брой на бургаския ежедневник  „Черноморски фар“ . 21 партии, 4 коалиции, 3 инициативни комитета за издигане на независими кандидатури за общински съветник и 1 местна коалиция са се регистрирали за участие в местния вот на изборите в Бургас, сочи справката на Общинската избирателна комисия. На 16 септември изтече срокът за регистрация на партии, коалиции, инициативни комитети и местни коалиции. Мартин Пенчев, първият независим кандидат в Бургас за общински съветник, вече се регистрира за местните избори през октомври, пояснява материалът. „Зелена зона“ с по-големи приходи тази година“ е друго заглавие от първа страница в днешния брой. Това прогнозира пред изданието директорът на ОП „Транспорт“ Андрей Рунчев. Повечето пари в хазната от „Зелена зона“ логично се очаква да дойдат заради разширението ѝ през този сезон. Повече яснота ще има след приключването ѝ. Тя ще работи до 30 септември, пише още вестникът. Още една статия от страниците на „Черноморски фар“ е „Второ кенгуру-албинос се роди в бургаския зоопарк“. Подобно явление е изключителна рядкост. Интересното е, че и сега, както и при първия случай, животинчето се явява на бял свят точно преди местните избори. Основателят на зоопарка Кръстьо Дъбов поясни, че сегашното новородено кенгуру-албинос е от сиво-кафява майка, пояснява статията. \r\n„Тема на деня“ е „2022 година е крайният срок за паспортите на сградите“. За да имат изготвен технически паспорт домовете ни, по предварителна информация ще се плаща между 100 и 500 лв. на апартамент. Според статистиката в България има общо 4 милиона жилища. Над 20 хиляди от тях са в сгради, които са остарели. Затова трябва да се направи обследване, което да покаже както по сградите се е амортизирало. Техническият паспорт е документ, който съдържа информация за техническите параметри на сградите, извършените основни ремонти и преустройства. Той се прави, за да се установи устойчивостта на сградите при земетресения, като се потъването на сградите, пропуквания, наводняване на мазета с подпочвени води и т.н., пояснява материалът.", "date": "2019.09.19", "title": "Преглед на основните теми в бургаския печат"}
{"url": "http://www.focus-news.net/news/2019/09/19/2700294/hungary-today-portfolioto-za-razshirenie-shte-otgovarya-na-planovete-na-orban.html", "text": "Новоизбраният председател на Европейската комисия Урсула фон дер Лайен представи своите кандидати за постовете на комисари, които ще встъпят в длъжност през ноември. Тя възнамерява да предостави портфолиото за разширяване на унгарския кандидат Ласло Трошани, пише електронното издание  Hungary Today  в материал, представен без редакторска намеса. \r\nБившият министър на отбраната взе предвид няколко аспекта, когато направи своя избор. Тя се стреми да осигури на всеки регион пропорционално представителство и също така искаше да осигури баланс между мъже и жени. \r\nРесорът на Трошани е по-широк от този, който имаше предишния унгарски комисар Тибор Наврачич, бившият министър в кабинета на Орбан. Той отговаряше за културата, образованието и спорта. Тези области също са важни, но сред приоритетите на Унгария е интеграцията на балканските държави в ЕС и по-специално на Сърбия. \r\nВ съответствие с това унгарското правителство от все сърце подкрепя Румъния, България и Хърватия в присъединяването към Шенгенското пространство. Логично, Будапеща също се ангажира да разшири и засили Източното партньорство. Въпреки че Унгария, подобно на другите страни от Централна Европа, е с намаляващо население, икономиката й претърпява значително разрастване, като всички съответни цифри се подобряват. Следователно унгарската дипломация става все по-активна и смела. \r\nПричината, поради която тежестта на Унгария в Европейския съюз нараства, въпреки честите й кавги с Брюксел, не е независима от общото положение на Централна Европа. Регионът е на път да се превърне в синоним на икономическия динамизъм в Европа. Годишният растеж на БВП в тези страни е много над разширяването на икономиките на богатите социални държави в Западна Европа. Наистина забележителното е, че тази тенденция продължава от няколко години и се очаква да продължи в следващите години. По този начин има шанс регионът поне да се доближи до западноевропейския стандарт. \r\nУчастието на Трошани в работата на Комисията все още е само шанс, тъй като Европейският парламент ще трябва да приеме кандидатите на Фон дер Лайен, а Орбан има много противници там. Ако му бъде предоставена възможност, той може успешно да лобира за ускоряване на програмата за разширяване на Балканите, което е очевидна цел на Унгария, но също така съвпада с историческия интерес на ЕС. В резултат отношенията на Будапеща могат да се подобрят допълнително със Сърбия, Албания и Косово. Буферната  зона на юг от Унгария, осигурена с членство в ЕС, би била отлична ситуация стратегически, икономически и дипломатически, както и за страната. \r\n \r\nПревод и редакция:", "date": "2019.09.19", "title": "Hungary Today: Портфолиото за разширение ще отговаря на плановете на Орбан"}
{"url": "http://www.focus-news.net/news/2019/09/19/2700310/remontni-deynosti-se-osashtestvyavat-po-nyakolko-napravleniya-v-oblast-smolyan.html", "text": "Нормално се осъществява движението по пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е облачно, без валежи, а пътните настилки са сухи. През нощта не са получавани сигнали за инциденти по пътищата в областта. Движението по път ІІІ-8611 Белица – Загражден от км 18+431 до км 19+981 трябва да се осъществява с повишено внимание поради извършване на ремонтни дейности. Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 трябва да се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Движението по път ІІ-86 Средногорци – Рудозем от км 125+727 до км 132+920 трябва да се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Движението по път IІI-197 Борино – Грохотно – Девин в с. Грохотно при км 82+120 трябва да се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. \r\nВ Смолян автомобилният трафик в сутрешните часове е по-интензивен по централния бул. „България“, прилежащите към него улици и кръстовища и по входно-изходните артерии на града. \r\n \r\nНели ГЕРГЬОВСКА", "date": "2019.09.19", "title": "Ремонтни дейности се осъществяват по няколко направления в област Смолян"}
{"url": "http://www.focus-news.net/news/2019/09/19/2700313/lektsiya-na-tema-holivudskite-filmi-v-hhi-v-shte-se-provede-v-narodna-biblioteka-ivan-vazov-v-plovdiv.html", "text": "Лекция на тема „Холивудските филми в ХХI в.“ ще се проведе в Народна библиотека „Иван Вазов“ в Пловдив. Това съобщиха за  Радио „Фокус“ – Пловдив  от културната институция. Лекцията ще се състои от 18.00 часа в Конферентната зала на библиотеката, като ще бъде изнесена от Джеймс Дойч – куратор и редактор в „Смитсониан център за фолклорно и културно наследство“. Той е участвал в реализирането на изложби на Корпуса на мира, Театър „Аполо“, Националната администрация по аеронавтика и космос, Службата по горите на САЩ, Белия дом и др. Преподава „Американски изследвания“ в университети в Германия, Норвегия, Полша, Турция, Беларус, Армения, България и т.н. Освен това, Дойч  води курсове по американска филмова история и фолклор в университета „Джордж Вашингтон“, към който е и доктор от 1991 г. Има няколко магистратури – библиотечно дело, Американски изследвания и т.н. Лекцията, която Джеймс Дойч ще представи в четвъртък, предизвиква значителен интерес. Тя ще бъде на английски език. Събитието се организира от Американското посолство в България и Американският културно-информационен център към библиотека „Иван Вазов“.", "date": "2019.09.19", "title": "Лекция на тема „Холивудските филми в ХХI в.“ ще се проведе в Народна библиотека „Иван Вазов“ в Пловдив"}
{"url": "http://www.focus-news.net/news/2019/09/19/2700316/dvizhenieto-po-patya-plovdiv-karlovo-pri-km-48-se-osashtestvyava-v-platnoto-posoka-plovdiv-poradi-izgrazhdane-na-krastovishte-pri-selo-trud.html", "text": "Натоварено е движението и по основните направления в областта. Това съобщиха за  Радио „Фокус“ – Пловдив  от Областното пътно управление. Интензивен трафик се отчита по пътищата Пловдив - Карлово, Пловдив - Пазарджик и Пловдив - Асеновград - Смолян, както и по пловдивския участък на АМ „Тракия“. Продължават ремонтните дейности по някои ключови пътни участъци в областта. До 24 септември движението по пътя Пловдив - Карлово при км 48 ще се осъществява в платното посока Пловдив поради изграждане на кръстовище при село Труд. Временно движението по пътя Пловдив - Куклен в участъка от км 6 до км 7 е ограничено поради ремонт на мостово съоръжение и асфалтовата настилка. Обходният маршрут за водачите е през уличната мрежа на град Куклен. Срокът за извършването на дейностите е до 15 октомври. Движението по пътя Кричим - Михалково - Девин от км 88 до км 103 трябва да се осъществява с повишено внимание поради обрушване на скална маса. Алтернативният маршрут за водачите е по пътя Асеновград - Смолян. Срокът на дейностите е до 30 ноември. Остава забранено движението на тежкотоварни камиони над 12 тона по пътя Поповица – Болярци. Обходният маршрут за водачите е по пътя Поповица - Садово - Кочево - Болярци. Опасност от падащи камъни има по направленията Кричим - Стамболийски, Бачково - Нареченски бани, Троян - Кърнаре и Юговско ханче - Югово - Лъки - Здравец и в района на проходите Козница и Стражата. \r\nНатоварено е и движението по централните градски булеварди в Пловдив към този час. Задръствания се образуват по булевардите „Пещерско шосе“, „Шести септември“, „Руски“, „Христо Ботев“, „Източен“, „Найчо Цанов“, „Марица“, „Цар Борис III Обединител“, „Дунав“ и „България“. Призовават се водачите да шофират с повишено внимание, съобразена скорост, също да проявяват търпение и толерантност на пътя, попадайки в задръстване. Пътните настилки в града са предимно сухи и нормално проходими. \r\nТони МИХАЙЛОВ", "date": "2019.09.19", "title": "Движението по пътя Пловдив - Карлово при км 48 се осъществява в платното посока Пловдив поради изграждане на кръстовище при село Труд"}
{"url": "http://www.focus-news.net/news/2019/09/19/2700311/obshtinski-savet-smolyan-shte-provede-zasedanie.html", "text": "Общински съвет – Смолян ще проведе заседание от 09.00 часа в Сесийната зала на Община Смолян. Това съобщиха от  Общината . В предварителния дневен ред са включени пет докладни записки. Сред тях са предложения за избиране на временно изпълняващ длъжността кмет на Община Смолян заради предстоящите местни избори за общински съветници и кметове. Предложението е временният пост да бъде зает от инж. Мариана Цекова, която е зам.-кмет на Смолян. Общинските съветници ще изберат и временно изпълняващи длъжността кмет на кметство в Община Смолян, като ще се изберат временни кметове на по-големите села в общината. \r\nТретата докладна записка е по повод, получено писмо в деловодството на община Смолян с вх. № ДЛ0075 70_002 от 21.08.2019 г., с предложение за придобиване на акции от капитала на „Ржен експрес“ АД, ЕИК: 830166384, със седалище и адрес на управление: гр. Смолян 4700, ул. „Родопи“ № 130, представлявано от изпълнителния директор Николай Манолов Бояджиев. \r\nОбщинският съвет ще обсъди и награждаване на Център за изкуства „За Родопите“, както и разрешение за формиране на група към Детска градина „Изворче“ – с. Момчиловци, в с. Кутела за учебната 2019 – 2020 г.", "date": "2019.09.19", "title": "Общински съвет – Смолян ще проведе заседание"}
{"url": "http://www.focus-news.net/news/2019/09/19/2700314/nivoto-na-reka-dunav-v-nachaloto-na-balgarskiya-uchastak-na-rekata-pri-novo-selo-za-poslednoto-denonoshtie-se-e-ponizhilo-s-25-sm.html", "text": "Нивото на река Дунав в началото на българския участък на реката при Ново село за последното денонощие се е понижило с 25 см и водният стоеж е 116 см, съобщиха от местната  Хидрометеорологична станция . Нивото на реката край Видин е 172 см, понижението за последното денонощие е от 21 см. Край Лом водният стоеж е 193 см, понижението е от 9 см. Нивото на реката край Оряхово е 90 см, там е регистрирано повишение за последното денонощие от 11 см. Температурата на водата край Ново село е 21,6 градуса, край Оряхово е 22,5 градуса.", "date": "2019.09.19", "title": "Нивото на река Дунав в началото на българския участък на реката при Ново село за последното денонощие се е понижило с 25 см"}
{"url": "http://www.focus-news.net/news/2019/09/19/2700317/kmetat-na-asenovgrad-d-r-emil-karaivanov-shte-otkrie-renoviranata-sgrada-za-dnevniya-tsentar-za-detsa-s-uvrezhdaniya.html", "text": "Кметът на Асеновград д-р Емил Караиванов ще открие реновираната сграда за Дневния център за деца с увреждания. Това съобщиха за  Радио „Фокус“ – Пловдив  от отдел „Връзки с обществеността“ на Общината. Официалното откриване на реновираната сграда на Дневният център за деца с увреждания (бившия детски дом „Таню войвода”) ще бъде от 10.00 часа в двора на социалната институция. \r\nДневният център за деца с увреждания в Асеновград ще отбележи днес своята 10-годишнина и официално ще се открие реновирания I-ви етаж на бившия детски дом „Таню войвода”, където вече ще функционира Дневният център за деца с увреждания. Същият ден е обявен и за „Ден на отворените врати” за всички социални услуги, който се предоставят на територията на община Асеновград.", "date": "2019.09.19", "title": "Кметът на Асеновград д-р Емил Караиванов ще открие реновираната сграда за Дневния център за деца с увреждания"}
{"url": "http://www.focus-news.net/news/2019/09/19/2700309/mayk-pompeo-sasht-podkrepyat-pravoto-na-samozashtita-na-riyad-i-nyama-da-tolerirat-povedenieto-na-iran.html", "text": "Държавният секретар на САЩ Майк Помпео заяви, че Вашингтон подкрепя „правото на самозащита“ на Саудитска Арабия и „няма да толерира“ поведението на Иран по време на среща със саудитския престолонаследник Мохамед бин Салман, предава  Reuters . \r\nПомпео осъди атаките срещу петролните инсталации на Кралството и подкрепи призива на Рияд  към международните експерти да отидат в страната и да проведат разследване. \r\nВ хода на срещата принц Мохамед е подчертал, че атаките по саудитската държавна петролна компания Aramco целят дестабилизацията на региона и нанасянето на вреда на глобалната икономика. \r\n \r\nПревод и редакция:", "date": "2019.09.19", "title": "Майк Помпео: САЩ подкрепят правото на самозащита на Рияд и няма да толерират поведението на Иран"}
{"url": "http://www.focus-news.net/news/2019/09/19/2700318/izvarshva-se-remont-na-mostovo-saorazhenie-nad-reka-topolnitsa-pri-dupnitsa-vavedena-e-vremenna-organizatsiya-na-dvizhenieto.html", "text": "Извършва се ремонт на мостово съоръжение над река Тополница при Дупница, въведена е временна организация на движението. Това съобщи за  Радио „Фокус” – Кюстендил  дежурният в Областно пътно управление – Кюстендил. Участъкът е сигнализиран с пътни знаци, а преминаването се регулира със светофарна уредба. Поради аварийно-възстановителни дейности движението в участък от пътя Пастра – Рилски манастир се регулира от светофарна уредба. В участък от 250 метра от пътя движението трябва да се извършва с повишено внимание и съобразена скорост поради аварийно-възстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището на Рилския манастир. Срокът е до 30 септември. Въведена е временна организация на движението в участък от автомагистрала „Струма” при Дупница. В платното в посока София има две ленти за движение за леките автомобили и пътни превозни средства до 12 т в посока София и една за Кулата. Платното за Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности. Превозните средства с маса по-голяма от 12 т, включително и автобусите, пътуващи към Кулата, се отбиват от автомагистралата при пътен възел „Долна Диканя“, преминават по път Е-79 и при пътен възел „Бобошево“ продължават по автомагистрала „Струма“. За пътуващите към София отбиването по път Е-79 става при пътен възел „Бобошево“, а качването на магистралата e при пътен възел „Дупница Север“. За превозни средства над 12 т се забранява движението по пътната връзка от път Е-79 към автомагистрала „Струма“ при пътен възел „Дупница Север“, както и по пътните връзки от път ІІ-62 Дупница - Кюстендил към автомагистрала „Струма“ на пътен възел „Дупница Юг“ по направленията: Кюстендил – Благоевград, Кюстендил – София, Дупница – Благоевград и Дупница – София. Движението в участък от пътя Бобов дол – Мало село се осъществява в една лента поради ремонтни дейности. В района на село Мламолово се изгражда анкерна стоманобетонова стена. Движението се регулира чрез светофарна уредба. Срокът е до 19 януари 2020 година. Движението по път II-62 Дупница – Клисура от километър 42 до километър  59 се осъществява в една лента на отделни участъци поради рехабилитация на пътното платно. Срокът е до 17 септември 2020 година. \r\nВенцеслав ИЛЧЕВ", "date": "2019.09.19", "title": "Извършва се ремонт на мостово съоръжение над река Тополница при Дупница, въведена е временна организация на движението"}
{"url": "http://www.focus-news.net/news/2019/09/19/2700315/za-deveti-pat-v-kardzhali-shte-bade-otkrit-dvudnevniyat-ekologichen-festival-zelena-valna-21-vek.html", "text": "За девети път в града ще бъде открит днес двудневният екологичен фестивал „Зелена вълна – 21 век”. Той е част от 14-то издание на Международния екологичен фестивал със същото наименование. Официалната церемония по откриването на форума ще бъде в голямата зала на Дома на културата в 10.00 часа. Европейската комисия, фондация „Европейски екологичен фестивал” със съдействието на община Кърджали ще представят Образователния модул: „Прожекции на екологични филми и практически занятия за реагиране при кризисни ситуации, причинени от терористични актове, природни бедствия и аварии от днес до 20 септември 2019 година“. Програмата на форума ще стартира с прожекции на екологични филми за подготовка на населението за реагиране и справяне в критични ситуации, причинени от климатични промени, природни бедствия, аварии и кризи. Ще бъде излъчен документален филм (с тийзър) в подкрепа на кампанията на ЕС EU Protects за спасяването на град Отавиано и съседни селища по склоновете около вулкана Везувий, Италия от възникналите опасни горски пожари със засегнати домове на 24 000 души. Филмът запознава със структурата за защита на населението „Механизъм за гражданска защита на ЕС“. Продукцията се излъчва с подкрепата на Представителството на Европейската комисия в България.  \r\nСпециален партньор на форума е Българския антарктически институт с премиерно излъчване на новия  документален филм „Полярни изследователи” на Българския антарктически институт с автор Мария Чернева. Посветен е на завършилата през месец март 2019 година 27-ма Българска антарктическа експедиция. Във фоайетата на Дома на културата ще бъде открита фотоизложба „Антарктида” на Българския антарктически институт. Експозиция е посветена на 60-та годишнина от подписването на Договора за сътрудничество, който отхвърля възможността за спорове за териториален суверенитет между страните по договора и забранява ядрените опити и разполагането на ядрени отпадъци на територията на Антарктида.  \r\nСпециализирани продукции с образователна и превантивна цел срещу природни бедствия и аварии ще се представят до обяд. Те ще покажат как водещи европейски и български медии, институции и НПО са участвали през годините в Европейския екологичен фестивал „Зелена вълна – 21 век“. Също така ще има разпространение на информационни материали ще сред гражданите и училищата.. \r\nСледобед в сградата и района на в Професионална гимназия по селско и горско стопанство специалната ще започне Презентация: \"Планиране и реагиране в административни и образователни институции за защита от терористична заплаха\". Ще се проведе също Практическо занятие: \"Действие на застрашените и на  силите от единната спасителна система при ликвидиране на обгазяване, причинено от терористична дейност“. Координатор ще бъде Димитър Разкалински, началник сектор \"УОМП\" в община Кърджали със съдействието на експерти от регионалните структури на “Пожарна безопасност и защита на населението“ - МВР, БЧК и Дирекция „Национална система 112“. Практическите демонстрации за действие и  подготовка на населението в критична среда ще се проведат с участието на стотици ученици и преподаватели от училища от общината и региона. Проявите имат за цел придобиване и подобряване на умения, навици и компетентност при възникване на терористични актове, природни бедствия, като пожари, наводнения, земетресения, промишлени замърсявания и аварии, а също и оказване на първа долекарска помощ на пострадали, както и евакуация в условията на извънредни ситуации. \r\n Дарина ДЕЕНИЧИНА", "date": "2019.09.19", "title": "За девети път в Кърджали ще бъде открит двудневният екологичен фестивал „Зелена вълна – 21 век”"}
{"url": "http://www.focus-news.net/news/2019/09/19/2700322/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Британският премиер Борис Джонсън получи предупреждение, че трябва да представи на ЕС новия си план за Брекзит до края на месеца, или разговорите с Брюксел приключват, пише британското издание  London Evening Standard . \r\nМинистър-председателят на Финландия Анти Рине постави този ултиматум след среща с френския президент Еманюел Макрон. \r\n„Ако Обединеното кралство иска да обсъжда алтернативи на съществуващото споразумение за Брекзит, те трябва да бъдат представени преди края на месеца“, заяви Рине, цитиран от финландски медии. \r\nТой продължи, че европейските лидери са единодушни, че ако това не се случи, разговорите „са приключени“. \r\nИзявлението идва след разговорите на Джонсън с европейски лидери в сряда, включително с председателя на Европейската комисия Жан-Клод Юнкер. \r\nГоворител на британското правителство заяви: „Следобед премиерът говори с председателя на ЕК Юнкер, председателя на Европейския парламент Сасоли, президентът на Копър Анастасиадис и латвийския премиер Каринс. Министър-председателят и председателят Юнкер обсъдиха своята конструктивна и позитивна беседа от понеделник в Люксембург и споделиха своята решимост да постигнат сделка“. \r\nПо-рано обаче Юнкер заяви, че „рискът от Брекзит без сделка е огромен“. \r\nГлавният преговарящ на ЕС Мишел Барние също изрази недоволството си от лидерите на ЕС, като заяви: „Няколко години след референдума за Брекзит не трябва да се преструваме, че преговаряме“. \r\nФинландският министър на европейските въпроси Тити Туппурайнен също каза на членовете на ЕП: „Последните развития в Уестминстър и призивът за по-нататъшно отлагане правят много трудно да се предвиди как ще се развият нещата. Трябва да признаем, че понастоящем излизане без сделка на 31 октомври е доста вероятен резултат“. \r\nДокато безизходицата продължава, Джонсън ще обсъди Брекзит с председателя на Европейската комисия Доналд Туск в кулоарите на Общото събрание на ООН следващата седмица. \r\n*** \r\n  Новоизбраният председател на Европейската комисия Урсула фон дер Лайен представи своите кандидати за постовете на комисари, които ще встъпят в длъжност през ноември. Тя възнамерява да предостави портфолиото за разширяване на унгарския кандидат Ласло Трошани, пише електронното издание  Hungary Today  в материал, представен без редакторска намеса. \r\nБившият министър на отбраната взе предвид няколко аспекта, когато направи своя избор. Тя се стреми да осигури на всеки регион пропорционално представителство и също така искаше да осигури баланс между мъже и жени. \r\nРесорът на Трошани е по-широк от този, който имаше предишния унгарски комисар Тибор Наврачич, бившият министър в кабинета на Орбан. Той отговаряше за културата, образованието и спорта. Тези области също са важни, но сред приоритетите на Унгария е интеграцията на балканските държави в ЕС и по-специално на Сърбия. \r\nВ съответствие с това унгарското правителство от все сърце подкрепя Румъния, България и Хърватия в присъединяването към Шенгенското пространство. Логично, Будапеща също се ангажира да разшири и засили Източното партньорство. Въпреки че Унгария, подобно на другите страни от Централна Европа, е с намаляващо население, икономиката й претърпява значително разрастване, като всички съответни цифри се подобряват. Следователно унгарската дипломация става все по-активна и смела. \r\nПричината, поради която тежестта на Унгария в Европейския съюз нараства, въпреки честите й кавги с Брюксел, не е независима от общото положение на Централна Европа. Регионът е на път да се превърне в синоним на икономическия динамизъм в Европа. Годишният растеж на БВП в тези страни е много над разширяването на икономиките на богатите социални държави в Западна Европа. Наистина забележителното е, че тази тенденция продължава от няколко години и се очаква да продължи в следващите години. По този начин има шанс регионът поне да се доближи до западноевропейския стандарт. \r\nУчастието на Трошани в работата на Комисията все още е само шанс, тъй като Европейският парламент ще трябва да приеме кандидатите на Фон дер Лайен, а Орбан има много противници там. Ако му бъде предоставена възможност, той може успешно да лобира за ускоряване на програмата за разширяване на Балканите, което е очевидна цел на Унгария, но също така съвпада с историческия интерес на ЕС. В резултат отношенията на Будапеща могат да се подобрят допълнително със Сърбия, Албания и Косово. Буферната  зона на юг от Унгария, осигурена с членство в ЕС, би била отлична ситуация стратегически, икономически и дипломатически, както и за страната. \r\n*** \r\n  Германия иска да ограничи следващия бюджет на Европейския съюз за периода 2021-2027 година до 1% от БВП, пише базираното в Брюксел издание  New Europe . \r\nПрез 2018 година Комисията предложи седемгодишен бюджет от около 1,1 трилиона евро, или 1,11% от БВП на страните-членки. \r\nПредвид това, че Обединеното кралство беше втората по големина икономика в ЕС, Германия сега ще трябва да дава по допълнителни 10 милиарда евро годишно. Нидерландия. Швеция и други нетни вносители споделят предпазливия подход на Берлин към бюджета на ЕС. \r\nГермания смятам, че увеличените вноски вървят ръка за ръка с увеличаване на влиянието на страната върху основания на правила ред в ЕС и иска повече солидарност в миграционната политика, по-смели действия в борбата с климатичните промени и по-голям ангажимент към върховенството на закона. \r\nСтраните-членки на Съюза в Източна и Южна Европа искат по-голям бюджет – около 1,3% от БВП на Блока. \r\n*** \r\n „Зелените“ в Европейския парламент са започнали преговори с италианското „Движение 5 Звезди“, които могат да доведат до присъединяването на последните към блока, пише европейската редакция на  Politico . \r\nФилип Ламбертс, съпредседател на групата, обяви по-рано този месец, че „Зелените“ са готови да преговарят с „Движението 5 Звезди“ сега, когато тяхната коалиция с дясната „Лига“ в Италия вече е в миналото и те се съюзиха с лявоцентристката „Демократическа партия“ и така са се доближили до политическия мейнстрийм в Европа. \r\nПонастоящем „Д5З“ не са част от никоя група в ЕП и имат 14 евродепутати, така че сделката ще даде чувствително увеличение на представителите на „Зелените“, което означава повече време за изказвания и повече финансови ресурси. Италианците бяха част от партията Европа за свобода и директна демокрация (ЕСДД) заедно с ЮКИП. \r\nВ сряда от Д5З заявиха, че приветстват \"с удовлетворение\" решението на Зелените да открият преговори. „Готови сме да обсъдим с конструктивен дух по конкретни теми, за да засилим заедно зелената програма на следващата Европейска комисия“, се казва в декларацията на италианската ляво-популистка партия. \r\nНо някои зелени евродепутати са недоволни. Дамиан Бьослагер, от Германия, заяви, че италианците са практикували \"диктаторско управление\" и той няма да подкрепи никакви връзки с тях.", "date": "2019.09.19", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2019/09/19/2700319/intenziven-e-trafikat-na-izhod-za-tovarni-avtomobili-na-granichen-punkt-kulata.html", "text": "Интензивен е трафикът на изход за товарни автомобили на граничен пункт „Кулата“. Това съобщиха за  Радио „Фокус“ - Пирин  от Главна дирекция „Гранична полиция“. На ГКПП „Илинден“ преминаването се извършва без забавяния и в двете посоки. Във връзка с извършване на ремонтно строителни дейности на ГКПП „Златарево“ до 14 октомври движението ще бъде затруднено. На другия пункт между България и Северна Македония, преминаването се осъществява нормално. \r\nЛивия НИНОВА", "date": "2019.09.19", "title": "Интензивен е трафикът на изход за товарни автомобили на граничен пункт „Кулата“"}
{"url": "http://www.focus-news.net/news/2019/09/19/2700321/mezhdunarodna-nauchna-konferentsiya-nevronauki-bioinformatika-mikrobiom-s-pogled-v-badeshteto-se-provezhda-v-yuzu-neofit-rilski-v-blagoevgrad.html", "text": "Международна научна конференция „Невронауки, биоинформатика, микробиом – с поглед в бъдещето“ се провежда в университетски център „Бачиново“ към  ЮЗУ „Неофит Рилски“, предаде репортер на  Радио „Фокус“ – Пирин . Събитието е посветено на 150 години от създаването на Българската академия на науките и 90 години от рождението на видния български микробиолог доц. д-р Емил Калфин. \r\nВъв форума участват учени от Италия, Гърция, Англия, Португалия, Турция и България. Над 30 са младите учени, студенти, докторанти и постдокторанти. От Югозападния университет „Неофит Рилски“ участват проф. д-р Петър Миланов, проф. д-р Невена Пенчева, доц. д-р Иванка Станкова и др. В рамките на международния форум, който ще се провежда до днес, ще бъдат изнесени 27 доклада и представени 35 постера. \r\nНа международната конференция до този момент бяха представени най-новите постижения и тенденции в развитието на невронауките, изследвания на микробиома и свързаните с тях биоинформационни анализи. Обсъдени бяха насоките за контролиране на функционалните нарушения в организма на човека, които са в основата на редица социалнозначими заболявания като болестта на Алцхаймер, болестта на Паркинсон, детски психиатрични заболявания, депресия, деменции от различен произход, състояния на страх и агресия. Разгледани бяха не само механизмите, лежащи в основата на тези заболявания, но също прецизирането, оптимизирането и персонализирането на тяхната терапия. \r\nЛивия НИНОВА", "date": "2019.09.19", "title": "Международна научна конференция „Невронауки, биоинформатика, микробиом – с поглед в бъдещето“ се провежда в ЮЗУ „Неофит Рилски“ в Благоевград"}
{"url": "http://www.focus-news.net/news/2019/09/19/2700320/mvr-20-dushi-sa-postradali-pri-katastrofi-v-stranata-prez-izminaloto-denonoshtie.html", "text": "20 души са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 16 тежки пътнотранспортни произшествия. В София са регистрирани 48 леки катастрофи, при които няма пострадали.", "date": "2019.09.19", "title": "МВР: 20 души са пострадали при катастрофи в страната през изминалото денонощие"}
{"url": "http://www.focus-news.net/news/2019/09/19/2700324/povishena-e-opasnostta-ot-padashti-kamani-v-kresnenskoto-defile-i-v-rayona-na-prohodite-predel-i-papaz-chair.html", "text": "Повишена е опасността от падащи камъни в Кресненското дефиле и в района на проходите Предел и Папаз Чаир. През изминалата нощ обстановката е била спокойна, съобщиха за  Радио „Фокус“ – Пирин  от Областно пътно управление – Благоевград. Предвид преваляванията от дъжд е необходимо шофьорите трябва да карат с повишено внимание, за да бъдат избегнати инциденти. Към този час трафикът е натоварено по главен път Е-79 в платното в посока София. По автомагистрала „Струма“ и второкласен път Симитли – Гоце Делчев преминаването се осъществява с нормално темпове за делничен ден. Няма регистрирани тежки катастрофи до този час. В Благоевградска област няма въведение ограничения, не се извършват и ремонтни дейности по първокласната, второкласната и третокласната пътна мрежа. \r\nЛивия НИНОВА", "date": "2019.09.19", "title": "Повишена е опасността от падащи камъни в Кресненското дефиле и в района на проходите Предел и Папаз Чаир"}
{"url": "http://www.focus-news.net/news/2019/09/19/2700323/spira-se-vodopodavaneto-v-rayona-na-ulitsa-aleksandar-batenberg-v-dupnitsa-zaradi-remontni-deynosti.html", "text": "Спира се водоподаването в района на улица „Александър Батенберг” в Дупница заради ремонтни дейности. Това съобщиха за  Радио „Фокус” – Кюстендил  от общинското дружество „Водоснабдяване и канализация”. Водоподаването ще бъде спряно от 9.00 часа до 17.00 часа. Без вода ще бъдат и живущите на прилежащите преки към улица „Александър Батенберг”. Няма да има вода и по улица „22 март”. \r\nВенцеслав ИЛЧЕВ", "date": "2019.09.19", "title": "Спира се водоподаването в района на улица „Александър Батенберг” в Дупница заради ремонтни дейности"}
{"url": "http://www.focus-news.net/news/2019/09/19/2700325/krum-zarkov-bsp-za-da-ima-spravedlivost-tryabva-nova-nakazatelna-politika.html", "text": "„Трябва ни генерално нова концепция за наказателната политика, която да бъде достатъчно ефективна, за да се възстанови чувството за справедливост в хората. Такава концепция за наказателната отговорност трябваше да е изработена от правителството в края на миналата година”. Това заяви зам.-председателят на ПГ на „БСП за България\" и член на ИБ на БСП Крум Зарков пред  бТВ . „От БСП смятаме, че когато деянието е причинило смърт или тежка телесна повреда, не трябва да има съкратено производство\", каза той. Зарков коментира, че вчера институциите са се обединили около решението, които левицата и други парламентарни групи предлагат – при най-тежките престъпления да не се намалява присъдата с една трета. „Има генерален проблем – българската наказателна политика се формира по този начин – нещо се случва и започваме да се чудим”, заяви Зарков. Социалистът отбеляза, че целта на всяко наказание е да възстанови справедливостта и да бъде достатъчно превантивно, за да не се случват тези неща. „Трябва да бъдем наясно, че веднъж случи ли се такова деяние, никога не може да има достатъчно правилен отговор след това”, подчерта той. \r\nЗарков коментира, че ако се работи бързо, в рамките на няколко седмици може да се приеме законът и на второ четене. „Ако подходът, предложен от БСП, бъде приет навреме, е възможно и вече извършени престъпления, включително убийството от Сотиря, да бъдат третирани по новата поправка – извършителите да не  се възползват от намалените присъди“, добави Крум Зарков.", "date": "2019.09.19", "title": "Крум Зарков, БСП: За да има справедливост, трябва нова наказателна политика"}
{"url": "http://www.focus-news.net/news/2019/09/19/2700330/obshtinskiyat-savet-v-kyustendil-shte-provede-posledno-zasedanie-za-nastoyashtiya-mandat.html", "text": "Общинският съвет в Кюстендил ще проведе последно заседание за настоящия мандат. Това съобщиха за  Радио „Фокус” – Кюстендил  от Общински съвет – Кюстендил. Заседанието ще започне от 14.00 часа в залата на общинския хотел „Кюстендил”. Дневният ред включва 11 точки. Първата от тях е относно избиране на временно изпълняващ длъжността кмет на община и кмет на кметство. Съветниците трябва да одобрят съществуване на паралелки в общинските училища за учебната 2019/2020 година под допустимия минимален брой ученици. Предвидено е и утвърждаване на наемни цени за ползване на земеделски земи от общински поземлен фонд за стопанската 2019-2020 година. Ще бъдат разгледани предложения за финансово подпомагане по остри здравословни и социални причини на жители от община Кюстендил, както и за финансиране на пътуване на ученици в турнир „Млад огнеборец“ за Преходната купа „Юлиян Манзаров“ в град Ловеч. В дневния ред е включено и предложение за организиране и провеждане на маратон „Кюстендил“ – 2020 година. \r\n \r\nВенцеслав ИЛЧЕВ", "date": "2019.09.19", "title": "Общинският съвет в Кюстендил ще проведе последно заседание за настоящия мандат"}
{"url": "http://www.focus-news.net/news/2019/09/19/2700326/zabranyava-se-dvizhenieto-na-litsa-i-patni-prevozni-sredstva-v-rayona-na-dgs-sandanski-zaradi-konstatiran-sluchay-na-afrikanska-chuma.html", "text": "Забранява се движението на физически лица и пътни превозни средства до горски територии, попадащи в инфектираната зона около констатирания случай на африканската чума по свинете в района на Държавно горско стопанство „Сандански“, предаде репортер на  Радио „Фокус“ – Пирин . Това е втори установен случай на заболяването в област Благоевград. Със заповед на инж. Сашко Попов, директор на Регионална дирекция по горите – Благоевград, се ограничава достъпа в ловностопанските райони на ЛРД - Ласкарево, ЛРД - Мелник, ЛРД - Склаве и ЛРД - Хърсово. Срокът за действие на заповедта е влязъл в сила още на 17 септември и ще бъде в сила до 17 ноември.  \r\nПо повод регистрирания случай на заболяването от Държавно горско стопанство „Сандански“ трябва да поставят обозначителни табели, указващи забраната за достъп до инфектираната зона. Достъпът, престоят и преминаването в посочените райони се разрешава на МПС и служители на ИАГ, РДГ – Благоевград, ЮЗДП - Благоевград, ТП „ДГС Сандански“, РИОСВ – Благоевград, РУ – Сандански, ОДБХ – Благоевград, РД ПБЗН – Благоевград, РС ПБЗН – Сандански, по повод изпълнение на служебните им задължения, както и на лицата пряко свързани с претърсването и прилагането на мерките за ликвидиране на болестта, при спазване на мерките за биосигурност. В забранените територии могат да се извършват неотложни дейности от лица, които нямат отношение към претърсването и прилагането на мерките за предотвратяване и ликвидиране на болестта, по ред и условия, определени от Областната епизоотична комисия и съгласно определените от БАБХ мерки за биосигурност под контрол на ТП „ДГС Сандански“. В срок до 30 септември ТП „ДГС Сандански“ трябва да предприеме съответните действия по извозване на добитата дървесина от временен склад при спазването на строги мерки за биосигурност. \r\nЛивия НИНОВА", "date": "2019.09.19", "title": "Забранява се движението на лица и пътни превозни средства в района на ДГС „Сандански“ заради констатиран случай на африканска чума"}
{"url": "http://www.focus-news.net/news/2019/09/19/2700327/okrazhniyat-sad-v-pazardzhik-shte-gleda-delo-za-opit-za-ubiystvo.html", "text": "Окръжният съд ще гледа дело за опит за убийство, съобщиха от пресцентъра на  Съда . Делото е образувано по внесен от Окръжна прокуратура – Пазарджик обвинителен акт срещу мъж. Подсъдимият е обвинен за това, че на 30 юни 2017 г. в кафе-аперитив в с. Главиница е направил опит да умъртви друго лице, като го е ударил с твърд предмет по главата. Пострадалият се е намирал в безпомощно състояние, тъй като вследствие употребен алкохол е спял на масата. Началото на заседанието е в 09.30 часа, съдия-докладчик е Ивета Парпулова.", "date": "2019.09.19", "title": "Окръжният съд в Пазарджик ще гледа дело за опит за убийство"}
{"url": "http://www.focus-news.net/news/2019/09/19/2700331/panihida-za-zhertvite-na-komunisticheskiya-rezhim-shte-bade-otsluzhena-v-mitropolitskata-katedrala-sv-vmtsa-nedelya-v-sofiya-na-20-septemvri.html", "text": "Панихида за жертвите на комунистическия режим ще бъде отслужена в митрополитската катедрала „Св. вмца Неделя“ в София, предаде репортер на  Агенция „Фокус“ . Панихидата е с благословението на Негово светейшество Българския патриарх и Софийски митрополит Неофит. Тя ще се състои на 20 септември от 11.00 часа .  Панихидата е в памет на архимандрит Евгений и всички убити и репресирани от комунистическия режим духовници от Софийска епархия. Богослужението ще предстои Негово преосвещенство Белоградчишки епископ Поликарп - викарий на Софийския митрополит.  \r\nНикола ПЕТКОВ", "date": "2019.09.19", "title": "Панихида за жертвите на комунистическия режим ще бъде отслужена в митрополитската катедрала „Св. вмца Неделя“ в София на 20 септември"}
{"url": "http://www.focus-news.net/news/2019/09/19/2700328/vecherne-novosti-sarbiya-partiite-ot-republika-srabska-na-sreshta-s-vuchich-zaradi-deklaratsiyata-na-bosnenskite-myusyulmani-za-unitarna-bih.html", "text": "В събота от 12 часа (13 българско време) всички депутати от парламентарно представените партии в Република Сръбска (РС) ще проведат среща с президента на Сърбия Александър Вучич, за да го запознаят със ситуацията, предизвикана от новоприетата Програмна декларация на основната политическа сила на босненските мюсюлмани – „Партията на демократическото действие“ (ПДД), която, според босненските сърби, е противоконституционна и нарушава мира в Босна и Херцеговина (БиХ), пише белградският ежедневник  „Вечерне новости“ . \r\nТова бе обявено в сряда след заседание на Централния комитет на партията на Милорад Додик – „Съюза на независимите социалдемократи“ (СНСД). Причината за срещата в Белград е приетата от партията на Бакир Изетбегович декларация, която предвижда формиране на унитарна „република БиХ“. \r\n„Вярваме, че Сърбия, като подписник на Дейтънския мирен договор, трябва да поиска доклад от върховния представител (на международната общност в БиХ) и да оцени дали тя е трябвало да реагира според Дейтънското споразумение и Конституцията. А ние ще искаме от подписниците на член 10 от споразумението да поискат отстраняването на върховния представител“, заяви Додик. \r\nПо неговите думи, ако ситуацията в БиХ не съответства на Дейтънското споразумение, тогава трябва да се приложи правото на самоопределение на народите, което е предвидено и в Конституцията на БиХ. \r\nСНСД предложи да бъде насрочена извънредна сесия на скупщината на РС, за да се утвърди делегация от ентитета, предложение за разговор с Федерация БиХ (ФБиХ – хърватско-мюсюлманския ентитет) и Закон за отбраната, Висшия съдебен и прокурорски съвет и косвените данъци. Той каза още, че и други закони са „приети извън Конституцията и без съгласие от РС“.  \r\n„Смятаме, че международната общност подкрепи всички трансформации, извършени досега по искане на ПДД. Така направи и сега“, посочи Додик. \r\nЛидерът на босненските сърби е убеден, че сред партиите в РС има консенсус по въпроса и отбеляза, че е водил разговори с опозиционните лидери. СНСД им е направил предложение: \r\n„Нашето предложение беше да напуснат Съвета на министрите на БиХ, а ние да не влезем там, или всички заедно да влезем в институциите на БиХ. Вторият вариант е те да останат и да настояват, че има победители в изборите и да чакаме разрешение на ситуацията, но поне да осигурим съвместно изявление и документ“. \r\n \r\nПревод и редакция:", "date": "2019.09.19", "title": "„Вечерне новости“ (Сърбия): Партиите от Република Сръбска на среща с Вучич заради декларацията на босненските мюсюлмани за унитарна БиХ"}
{"url": "http://www.focus-news.net/news/2019/09/19/2700302/london-evening-standard-boris-dzhonsan-tryabva-da-predstavi-nov-plan-za-brekzit-do-kraya-na-septemvri-ili-razgovorite-s-bryuksel-priklyuchvat.html", "text": "Британският премиер Борис Джонсън получи предупреждение, че трябва да представи на ЕС новия си план за Брекзит до края на месеца, или разговорите с Брюксел приключват, пише британското издание  London Evening Standard . \r\nМинистър-председателят на Финландия Анти Рине постави този ултиматум след среща с френския президент Еманюел Макрон. \r\n„Ако Обединеното кралство иска да обсъжда алтернативи на съществуващото споразумение за Брекзит, те трябва да бъдат представени преди края на месеца“, заяви Рине, цитиран от финландски медии. \r\nТой продължи, че европейските лидери са единодушни, че ако това не се случи, разговорите „са приключени“. \r\nИзявлението идва след разговорите на Джонсън с европейски лидери в сряда, включително с председателя на Европейската комисия Жан-Клод Юнкер. \r\nГоворител на британското правителство заяви: „Следобед премиерът говори с председателя на ЕК Юнкер, председателя на Европейския парламент Сасоли, президентът на Копър Анастасиадис и латвийския премиер Каринс. Министър-председателят и председателят Юнкер обсъдиха своята конструктивна и позитивна беседа от понеделник в Люксембург и споделиха своята решимост да постигнат сделка“. \r\nПо-рано обаче Юнкер заяви, че „рискът от Брекзит без сделка е огромен“. \r\nГлавният преговарящ на ЕС Мишел Барние също изрази недоволството си от лидерите на ЕС, като заяви: „Няколко години след референдума за Брекзит не трябва да се преструваме, че преговаряме“. \r\nФинландският министър на европейските въпроси Тити Туппурайнен също каза на членовете на ЕП: „Последните развития в Уестминстър и призивът за по-нататъшно отлагане правят много трудно да се предвиди как ще се развият нещата. Трябва да признаем, че понастоящем излизане без сделка на 31 октомври е доста вероятен резултат“. \r\nДокато безизходицата продължава, Джонсън ще обсъди Брекзит с председателя на Европейската комисия Доналд Туск в кулоарите на Общото събрание на ООН следващата седмица. \r\n \r\nПревод и редакция:", "date": "2019.09.19", "title": "London Evening Standard: Борис Джонсън трябва да представи нов план за Брекзит до края на септември или разговорите с Брюксел приключват"}
{"url": "http://www.focus-news.net/news/2019/09/19/2700333/ministar-boil-banov-vrashta-ot-germaniya-nezakonno-izneseni-balgarski-arheologicheski-tsennosti.html", "text": "Министърът на културата Боил Банов връща от Германия придобити при нелегални разкопки и незаконно изнесени от страната български археологически находки. Това съобщиха от пресцентъра на  Министерство на културата . Очаква се той да получи културните ценности на специална церемония в Берлин днес, където е на еднодневно работно посещение. \r\nЦенните предмети са били задържани при опит да бъдат продадени на пазара на антики, благодарение на ефективното сътрудничество между българските и германските служби, а със съдействието на Федералното правителство и на посолството на страната ни в германската столица те ще бъдат върнати в страната им на произход. \r\nВ рамките на посещението в Германия предстоят редица срещи и разговори на министър Банов с представители на различни институции, на които ще бъдат обсъдени възможностите за разширяване на двустранния обмен във всички области на изкуството и културата.", "date": "2019.09.19", "title": "Министър Боил Банов връща от Германия незаконно изнесени български археологически ценности"}
{"url": "http://www.focus-news.net/news/2019/09/19/2700332/nagradata-d-r-ivan-seliminski-za-2019-godina-na-obshtina-sliven-nyama-da-se-prisazhda-zaradi-lipsa-na-predlozheniya-za-nominatsii.html", "text": "Наградата за принос и постижения в публицистиката, историко-краеведческите изследвания и опазване на културно-историческото наследство на Сливен и сливенския край „Д-р Иван Селимински” за 2019 г. не се присъжда. Това съобщиха от пресцентъра на  Община Сливен . До 2 септември, когато изтече крайният срок за приемане на номинации, не постъпи нито едно предложение. \r\nНачалото на наградата е поставено през 1981 година, когато носител става проф. д-р Веселин Трайков. През годините носители са били акад. проф. Димитър Косев, чл. кор. проф. Ефрем Карамфилов, Георги Арнаудов, Васил Дечев, Цончо Родев, Стефан Стефанов, Светлозара Курдова, проф. Иван Русев, Негово Високопреосвещенство Сливенският митрополит Иоаникий, д-р Владимир Демирев, проф. Надя Данова, Светослав Милев, д-р Андон Бояджиев, Желяз Кондев, Мери Радева, доц. д-р Ружа Маринска и още много имена, проучвали и изследвали миналото на нашите земи и работили за опазване на културно-историческото наследство на Сливен и сливенския край. Последният носител на наградата е проф. Иван Маразов, който я получи през 2018 година.", "date": "2019.09.19", "title": "Наградата „Д-р Иван Селимински” за 2019 година на Община Сливен няма да се присъжда заради липса на предложения за номинации"}
{"url": "http://www.focus-news.net/news/2019/09/19/2700334/protothema-gartsiya-osnovnite-opaseniya-na-gartsite-sa-svarzani-s-bezrabotitsata-i-klimatichnite-problemi.html", "text": "Гърците смятат климатичните проблеми за втория най-важен проблем, с който ще се сблъска страната им през следващите 20 години. Това показват данните от анкета на социологическата компания Qed, проведена за Гръцко общество за околна среда и култура, пише гръцкият вестник  Protothema . \r\nБезработицата остава най-големия проблем за гърците (45%), следвана от климатичните промени (31%) и замърсяването на околната среда (30%). Следват икономическата криза (26%), икономическите трудности (18%) и мигрантската вълна (14%). \r\nСпоред анкетираните, климатичните промени и замърсяването на околната среда са и основните проблеми, с които се сблъсква света в близко бъдеще. \r\nПо отношение на борбата с изменението на климата и проблемите на околната среда 1356 анкетирани граждани, които отговориха на проучването миналия юли, подкрепят: \r\n- рециклиране-компостиране (91%) \r\n- устойчива енергия като единствен източник на енергия за обществени сгради (90%) \r\n- забрана за пластмаса за еднократна употреба (88%) \r\n- биоклиматична архитектура (86%) \r\n- нова данъчна политика, основана на въздействието върху околната среда (72%), докато пътните такси са по-ниски в градовете (52%). \r\n \r\nПревод и редакция:", "date": "2019.09.19", "title": "Protothema (Гърция): Основните опасения на гърците са свързани с безработицата и климатичните проблеми"}
{"url": "http://www.focus-news.net/news/2019/09/19/2700339/obshtina-sliven-se-vklyuchva-v-evropeyskata-sedmitsa-na-mobilnostta.html", "text": "Община Сливен ще се включи в Европейската седмица на мобилността, която традиционно се провежда между 16 и 22 септември. Това съобщиха от пресцентъра на  Община Сливен . Кампанията цели намаляване на шума и вредните емисии на газове във въздуха от автомобилния транспорт, както и подобряване качеството на живота в градовете. \r\nПрез 2019 година темата на кампанията е „Безопасно ходене и колоездене“ и мотото „Върви с нас!“. Те поставят в центъра на вниманието ползите от активните видове транспорт за нашето здраве, околната среда и по-доброто качество на живот. \r\nОбщина Сливен се включва в кампанията с инициативата „22 септември – Ден без автомобили“ като се предвижда затваряне на бул. „Цар Освободител“ за движение на автомобили в участъка от светофара на Общински пазар - Сливен до ул. „Г. С. Раковски“ (Съдебната палата), както и улиците от библиотека „Сава Доброплодни“ до МОЛ - Сливен за периода от 08.00 до 15.00 часа на 22 септември 2019 година. \r\nВсеки, който иска, може да използва уличните платна на затворените за автомобили улици като свободна зона за вървене пеш, каране на колело, тротинетка, скейтборд и други. \r\nГражданите, желаещи да посетят центъра с лек автомобил, ще имат възможност да ползват паркингите на пл. „Х. Димитър“ и зад Мол - Сливен.", "date": "2019.09.19", "title": "Община Сливен се включва в Европейската седмица на мобилността"}
{"url": "http://www.focus-news.net/news/2019/09/19/2700341/vitseprezidentat-iliyana-yotova-shte-bade-gost-na-premierata-v-sofiya-na-filma-tam-na-balgarskiya-emigrant-v-sasht-bogdan-darev.html", "text": "Вицепрезидентът Илияна Йотова ще бъде гост на премиерата на филма „Там“ на Богдан Дарев – българин, който от дълги години живее и работи в Сиатъл. Това съобщиха от  прессекретариата на държавния глава . Прожекцията ще бъде в Дома на киното от 19.30 часа. Филмът разказва историята на завръщането на Богдан Дарев в България за първи път от 23 години. След края на прожекцията режисьорът ще представи пред зрителите историята на филма.", "date": "2019.09.19", "title": "Вицепрезидентът Илияна Йотова ще бъде гост на премиерата в София на филма „Там“ на българския емигрант в САЩ Богдан Дарев"}
{"url": "http://www.focus-news.net/news/2019/09/19/2700338/pss-usloviyata-v-planinite-ne-sa-podhodyashti-za-turizam.html", "text": "Не са подходящи условията за туризъм в планината. Това съобщиха за  Агенция „Фокус“  от  Планинска спасителна служба (ПСС)  към Българския червен кръст. Тази сутрин в планините е облачно, на места вали слаб дъжд. Във високите части на Стара планина има слаб до умерен вятър. Температурите са между 8 и 12 градуса. На Банско кабинковият лифт работи сутрин за около час и следобед. На Боровец работи кабинковият лифт. На Пампорово работят 1,2 и 4 линии. На Витоша през седмицата не работят съоръженията. Вчера вечерта около 19 часа е получен сигнал за 65-годишна чужденка, намираща се на труднодостъпно място – висок скалист масив в района на село Рибарица, Тетевенско. Трима души от Планинска спасителна служба са ѝ помогнали да слезе в града. Тя е отказала медицинска помощ, защото не е имала наранявания. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470.", "date": "2019.09.19", "title": "ПСС: Условията в планините не са подходящи за туризъм"}
{"url": "http://www.focus-news.net/news/2019/09/19/2700337/anton-stankov-advokat.html", "text": "Отмяната на съкратеното производство ще коства големи разходи на държавата. Това каза в сутрешния блок  „Добро утро, България“   на  Радио „Фокус“   адвокат Антон Станков, бивш министър на правосъдието. Той уточни, че това е световна практика и съкратеното производство не е наш патент. „Ако тотално бъде отречено съкратеното производство ще се натовари другата процедура – споразумението с Прокуратурата. Това крие рискове. Може би ще се прояви и корупционен натиск. Ще коства големи разноски на държавата. Излезе информация, че Висшия съдебен съвет в последните години всеки път е искал по 10% увеличение на средствата. Ако отпадне ще поискат почти двойно“, обясни още адвокат Станков. По думите му до момента е имало и популистки предложения. „Предложението от Министерски съвет и от Министерство на правосъдието звучи разумно - да се преценява от съда“, каза още Станков. Адвокатът каза, че само с промени в законите няма да се решат проблемите. Трябва да се контролира изпълнението им. Бих наложил мораториум върху промените в закони и вътрешен мониторинг как да се изпълняват“, допълни още адвокат Станков.", "date": "2019.09.19", "title": "Антон Станков, адвокат: Отмяната на съкратеното производство ще коства големи разходи на държавата"}
{"url": "http://www.focus-news.net/news/2019/09/19/2700335/inzh-damyan-damyanov-yuzdp-treti-sluchay-na-zabolyavaneto-afrikanska-chuma-po-svinete-e-ustanoven-na-teritoriyata-na-oblast-blagoevgrad.html", "text": "Трети случай на заболяването африканска чума по свинете е установен на територията на област Благоевград. Това съобщи за  Радио „Фокус“ – Пирин  инж. Дамян Дамянов, директор на Югозападно държавно предприятие. „В неделя на границата на Национален парк „Пирин“ е открит труп на умряла дива свиня, който е дал положителен резултат за заболяването африканска чума по свинете. По-късно днес очакваме заповед на Агенцията по безопасност на храните и на Агенцията по горите, за да видим какъв периметър и кои райони ще обхваща той. Това е съвсем нова инфектирана зона. На практика това е втори регистриран случай на заболяла дива свиня и трети за територията на област Благоевград“, каза още инж. Дамянов.  \r\nВъв връзка с втория регистриран случай, установен в района на Държавно горско стопанство „Сандански“, той посочи, че има обособена инфектирана зона, която обхваща територията на 4 ловни стопанства. Според инж. Дамянов там са преустановени всички дейности, с изключение на неотложените, които биват осъществявани след разрешение на Областната епизоотична комисия. \r\nЛивия НИНОВА", "date": "2019.09.19", "title": "Инж. Дамян Дамянов, ЮЗДП: Трети случай на заболяването африканска чума по свинете е установен на територията на област Благоевград"}
{"url": "http://www.focus-news.net/news/2019/09/19/2700336/sport-manchestar-siti-s-ubeditelno-30-sreshtu-shahtyor-dinamo-zagreb-shokira-atalanta-s-40.html", "text": "Манчестър Сити реагира подобаващо след изненадващата загуба от Норич през уикенда и победи заслужено с 3:0 Шахтьор (Донецк) в Украйна. Рияд Марез (24'), Илкай Гюндоган (38') и Габриел Жезус (76') се разписаха за шампиона на Англия, който обаче не успя да оглави временното класиране в Група С, тъй като в другия мач Динамо Загреб вкара гол повече на Аталанта и така окупира първото място.", "date": "2019.09.19", "title": "Спорт: Манчестър Сити с убедително 3:0 срещу Шахтьор, Динамо Загреб шокира Аталанта с 4:0"}
{"url": "http://www.focus-news.net/news/2019/09/19/2700346/49-godishen-mazh-e-zadarzhan-v-dobrich-za-shofirane-s-312-promila-alkohol.html", "text": "49-годишен мъж е задържан в Добрич за шофиране с 3.12 промила алкохол. Това съобщиха от  ОДМВР - Добрич . Проверката е извършена на 18 септември около 17:00 часа в град Добрич. Спрян за проверка е лек автомобил „Хюндай” с добричка регистрация, управляван от 49-годишен мъж. При последвалата проверка за употреба на алкохол с техническо средство, цифровата индикация отчита наличието на 3.12 промила в издишания от водача въздух. Задържан за 24 часа. По случая е образувано бързо полицейско производство.", "date": "2019.09.19", "title": "49-годишен мъж е задържан в Добрич за шофиране с 3.12 промила алкохол"}
{"url": "http://www.focus-news.net/news/2019/09/19/2700349/bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на пункта. Потокът от автомобили към този час на деня е нормален, преминаването се извършва без големи изчаквания. \r\nВенцеслав ИЛЧЕВ", "date": "2019.09.19", "title": "Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2019/09/19/2700342/fokus-makedoniya-savmestni-patruli-na-kitayski-i-srabski-politsai-v-belgrad.html", "text": "От четвъртък в Белград започват съвместни патрули на китайски и сръбски полицаи, които, освен другото, трябва да улеснят престоя на китайските туристи в Сърбия, пише македонският  „Фокус“ . \r\nСъвместните патрули ще се провеждат в центъра на сръбската столица и на летището „Никола Тесла“. \r\nМинистърът на вътрешните работи на Сърбия Небойша Стефанович заяви, че трябва да се работи съвместно, за да се улесни престоят на китайските туристи, които са все повече в Сърбия. \r\nПосланикът на Китай в западната ни съседка Чен Бо заяви, че полицаите от нейната страна ще бъдат не само пазители на реда, а и посланици на Китай в Сърбия. \r\n \r\nПревод и редакция:", "date": "2019.09.19", "title": "„Фокус“ (Македония): Съвместни патрули на китайски и сръбски полицаи в Белград"}
{"url": "http://www.focus-news.net/news/2019/09/19/2700347/emil-kabaivanov-kmet-na-karlovo-okolo-10-hilyadi-grazhdani-na-obshtinata-shte-badat-s-podmeneni-vodoprovodi-po-op-razvitie-na-selskite-rayoni.html", "text": "Около 10 хиляди граждани на Община Карлово ще бъдат с подменени водопроводи по оперативна програма „Развитие на селските райони“. В 9 кметства от общината приблизително живеят около 18 хиляди жители, като половината от тях ще бъдат с подменена водопреносна мрежа. Това каза кметът на Община Карлово Емил Кабаиванов в интервю за  Агенция „Фокус“   за проектите, свързани с водопроводната мрежа. По думите му финансирането е осигурено от Оперативна програма „Развитие на селските райони“, която се управлява от Държавен фонд „Земеделие“. „Водопроводната мрежа в тези населени места е била 50-60 годишна, като в повечето села в България. Съдържала е етернит – вреден за здравето. Заради това е имало и загуби на вода, които всички плащаме от джоба си и чести аварии. След реализиране на този проект значително ще се подобрят условията за живот на тези места, посочи Кабаиванов. Той допълни, че имат и готов проект, с който ще кандидатстват в началото на следващата година за още 10 кметства за подмяна на около 28 км водопроводи.  \r\nЗорница КОСТАДИНОВА \r\n \r\n Пълния текст на интервюто четете по-късно в „Мнение”", "date": "2019.09.19", "title": "Емил Кабаиванов, кмет на Карлово: Около 10 хиляди граждани на общината ще бъдат с подменени водопроводи по ОП „Развитие на селските райони“"}
{"url": "http://www.focus-news.net/news/2019/09/19/2700350/6-godishno-dete-e-blasnato-ot-lek-avtomobil-v-dobrichkoto-selo-draganovo.html", "text": "6-годишно дете е блъснато от лек автомобил в село Драганово. Това съобщиха от  ОДМВР - Добрич . Сигналът за инцидента е подаден на 18 септември около 08.10 часа. Съобщено е за възникнало пътнотранспортно произшествие в село Драганово, област Добрич. На място е установено, че лек автомобил „Грейт Ховър” с добричка регистрация, управляван от 18-годишен мъж, блъска внезапно пресичащ пътното платно 6-годишно момче. Водачът на МПС откарва пострадалото дете до ЦСМП - Добрич. Вследствие на инцидента пешеходецът е настанен в МБАЛ - Добрич за наблюдение с диагноза комоцио и контузна рана, но без опасност за живота. ПТП е обслужено по административен ред.", "date": "2019.09.19", "title": "6-годишно дете е блъснато от лек автомобил в добричкото село Драганово"}
{"url": "http://www.focus-news.net/news/2019/09/19/2700343/31-godishen-mototsikletist-e-postradal-pri-paten-intsident-v-blagoevgrad.html", "text": "31-годишен мотоциклетист е пострадал при пътен инцидент между улиците „Славянска“ и „Университетска“ в Благоевград. Това съобщиха от  ОДМВР – Благоевград . Инцидентът е станал на 18 септември около 08.15 часа. При него лек автомобил с 21-годишен водач от Благоевград, движейки се в посока от улица „Иван Михайлов“ към улица „Университетска“ и завивайки на ляво, блъска мотоциклет с 31-годишен водач от Благоевград, който се е движил по улица „Славянска“. С фрактура на две ребра и без опасност за живота е пострадал мотоциклетистът. Пробата за наличие на алкохол в издишания въздух на водача на лекия автомобил е отрицателна.", "date": "2019.09.19", "title": "31-годишен мотоциклетист е пострадал при пътен инцидент в Благоевград"}
{"url": "http://www.focus-news.net/news/2019/09/19/2700344/5-rasteniya-kanabis-sa-otkriti-pri-proverka-na-chasten-imot-v-dobrichkoto-selo-kranevo.html", "text": "5 растения канабис са открити при проверка на частен имот в добричкото село Кранево. Това съобщиха от  ОДМВР - Добрич . Проверката е извършена на 18 септември около 13.30 часа в с. Кранево. Имотът е обитаван от криминално проявен 38-годишен мъж. В хода на проверката са установени и иззети 5 броя растения с височина 2,40 м. При извършения полеви тест, тревната маса реагира на наркотичното вещество канабис с общо тегло на листна маса от 6 кг. Задържан за 24 часа. По случая е образувано бързо полицейско производство.", "date": "2019.09.19", "title": "5 растения канабис са открити при проверка на частен имот в добричкото село Кранево"}
{"url": "http://www.focus-news.net/news/2019/09/19/2700340/narusheno-e-vodopodavaneto-v-chast-ot-grad-peshtera-poradi-avariya.html", "text": "Водоснабдителното дружество в Пещера уведомява гражданите, че поради авария на ул. „Ангел Калоянов“ ще бъде понижено налягането на питейната вода във водопроводната мрежа в кварталите южно от Стара река и централната градска част, съобщиха от  дружеството . Прекъсване на водоснабдяването е възможно в сградите по височките части на града, горните етажи на жилищата, при блоковете в близост до бензиностанцията. Екипи на дружеството са на мястото на аварията и отстраняват неизправностите в системата.", "date": "2019.09.19", "title": "Нарушено е водоподаването в част от град Пещера поради авария"}
{"url": "http://www.focus-news.net/news/2019/09/19/2700353/18-medala-specheliha-sastezatelite-na-tsentralen-politseyski-karate-i-dzhu-dzhitsu-klub-v-burgas-ot-svetovnata-kupa-i-otvorenoto-balkansko-parvenstvo-v-bukuresht.html", "text": "Рекордните 18 медала спечелиха 13-те състезатели на Централен полицейски карате и джу джицу клуб Бургас от Световната купа до 16 години и отвореното Балканско първенство за мъже и жени в Букурещ. Това съобщиха от пресцентъра на  Община Бургас . За отличията спориха над 1400 състезатели от 25 държави. Бургаските представители с треньори Венилин Русинов и Павел Димитров бяха част от националния отбор на България. Златни отличия заслужиха Таня Стоичкова и Жанет Ишкиева в дисциплината файтинг. Шампиони на дуо станаха Таня Стоичкова и Павел Петков. Сребърни медалисти са Божидара Христова, Николай Киров, Димо Стоичков, Виктор Пеев и Павел Петков. Ванеса Стоянова, Владимир Гайдаров, Димитър Цанев и Димо Стоичков са носители на бронзови отличия. Най-малките участници на престижния форум в румънската столица бяха петгодишните Мелиса Дачева и Чавдар Русинов, които демонстрираха отлични качества и завоюваха сребърни и бронзови медали. Треньорите Венилин Русинов и Павел Димитров също се включиха и заеха трето място. За амбициозните и талантливи състезатели на Централен полицейски карате и джу джицу клуб предстои участие на силния международен турнир „Скопие Оупън“, както и на националната купа в Смолян.", "date": "2019.09.19", "title": "18 медала спечелиха състезателите на Централен полицейски карате и джу джицу клуб в Бургас от Световната купа и отвореното Балканско първенство в Букурещ"}
{"url": "http://www.focus-news.net/news/2019/09/19/2700352/ministar-krasimir-valchev-mnogo-e-vazhno-da-imame-dostatachno-spetsialisti-v-oblastta-na-kompyutarnoto-programirane-i-na-digitalnata-kreativnost.html", "text": "Частно училище по компютърно моделиране и компютърни системи, което в момента се намира на територията на Техническия университет във Варна може да стане държавно. Казусът се обсъжда днес в града от министъра на образованието и науката Красимир Вълчев и представители на Техническия и Икономическия университети, предаде репортер на  Радио „Фокус“ – Варна . Според министъра идеята е в началото учебното заведение да функционира към Министерството на образованието в партньорство с двете висши училища. „Много е важно да имаме достатъчно специалисти в областта на компютърното програмиране и на дигиталната креативност. В Бургас беше открито такова училище, в София и Правец има училища към столичния Технически университет. В момента във Варна има свободен сграден фонд в кампуса на Техническия университет. Варна трябва и ще бъде един от центровете за развитие на информационните технологии в бъдещето, развитието на информационните технологии“, коментира Красимир Вълчев. Той мотивира предложението с факта, че в следващите десетилетия предстоят още по-мащабни трансформации, свързани и с развитието на изкуствения интелект и навлизането му в редица професии. Според него това ще промени драстично разпределението на добавената стойност между регионите и различните бизнеси. „Не е логично да има частно училище към държавно висше училище, но има търсене. Това беше сигнал към нас, че задължително трябва да създадем такова училище. Готови сме да инвестираме и средства. В Закона за изменение и допълнение на Закона за висшето образование, който в момента е в Народното събрание и предстои да се разгледа, е предвидено сключването на договори между висши училища и гимназии, които дават право на преподаватели от университетите да преподават на ученици“, обясни още министърът. Той добави, че тук необходимостта е продиктувана от няколко неща, първото от които е, че Варна трябва да е един от центровете за развитие на информационните технологии, а и оформянето на един специалист по програмиране става по-рано, а не във възрастта над 18 години.  „Важно е още в гимназиален етап да се работи. В почти всички областни градове трябва да направим такива училища. В по-малките градове, най-вероятно ще стъпим на природоматематическите гимназии. Тук Математическата гимназия също работи в тази посока“, посочи Красимир Вълчев. Той добави, че дигиталните компетентности са свързващи и трябва да присъстват във всеки един предмет в училище и във всяка една професия и даде за пример това, че много скоро ще навлязат автономните комбайни, поради което децата, които учат в професионални гимназии, трябва да имат тези умения да настроят машините, не само да ги шофират. \r\nДиана СТОЕВА", "date": "2019.09.19", "title": "Министър Красимир Вълчев: Много е важно да имаме достатъчно специалисти в областта на компютърното програмиране и на дигиталната креативност"}
{"url": "http://www.focus-news.net/news/2019/09/19/2700351/rayonnata-prokuratura-vav-varna-predade-na-sad-mazh-za-opit-za-iznasilvane-i-bludstva-s-dve-zheni.html", "text": "Районната прокуратура във Варна предаде на съд мъж за опит за изнасилване и блудства с две жени. Това съобщиха от пресцентъра на  Апелативна прокуратура - Варна . 57-годишният Юлиян М. е предаден на съд с обвинителен акт на Районната прокуратура във Варна за извършени три престъпления, включени в раздел „Разврат“ на Наказателния кодекс. Наказателното дело срещу 57-годишния подсъдим, който е с висше образование и неосъждан, е насрочено за 24 септември във Варненския районен съд.   \r\nЖертвите на престъпленията подсъдимият намирал чрез обяви в интернет сайт и вестник, в които търсел домашна помощничка или персонал за хотел, като се представял за работодател. Така си уговарял срещи с жените, които кандидатствали за работа. На срещите измислял причини да ги качи в личния си автомобил, за да ги изведе извън Варна.  \r\nТака успял да извърши опита за изнасилване и блудство с една от жертвите си в землището на варненското село Засмяно на 22 май 2016 г., който останал недовършен по независещи от дееца причини. Жертвата успяла да избяга и да сигнализира за случващото се на тел. 112.  \r\nНа 13 юни същата година отново по обява за работа Юлиян М. се срещнал със следваща си жертва. Младата жена била съпроводена от приятеля си до срещата с подсъдимия и останал да наблюдава отстрани.   \r\nЗа да покаже обекта на кандидатката за домашна помощничка, 57-годишният Юлиян я качил на колата си и потеглил към село Каменар. В района на селото под подлог, че е объркал пътя, спрял и поискал от жената да правят секс. Получил отказ, но въпреки това чрез заплашване извършил действия с цел да възбуди и удовлетвори полово желание без съвкупление. С бягство жената успяла да се спаси, като излязла на главния път и спряла случаен автомобил.", "date": "2019.09.19", "title": "Районната прокуратура във Варна предаде на съд мъж за опит за изнасилване и блудства с две жени"}
{"url": "http://www.focus-news.net/news/2019/09/19/2700360/nikolay-zaychev-kmet-na-peshtera-nad-200-rabotni-mesta-se-otkrivat-vav-farmatsevtichniya-zavod-po-plana-yunker-v-peshtera.html", "text": "Над 200 работни места се откриват във фармацевтичния завод по плана „Юнкер“ в Пещера. Това каза за сутрешния блок  „Добро утро, България“  на  Радио „Фокус“  кметът на Общината Николай Зайчев. Той уточни, че тези места са свързани с високоинтелектуален труд. Според кметът тази инвестиция е важна и за България, а отношенията с бизнеса са важни за всеки кмет и общност, обясни той. „Когато бизнесът на една територия работи съвместно с общинското ръководство и държавата, и когато се субсидира с европейски средства , независимо, че в случая става въпрос за заемни средства, резултатите са повече от добри. Социалната отговорност и отношението, което този тип бизнес и конкретно фирмата „Биовет“ имат към общината е много добро“ каза кметът. Николай Зайчев припомни, че само преди година „Биовет“ е субсидирала многофункционална спортна площадка на територията на общината.   \r\nЕлеонора ЧОЛАКОВА", "date": "2019.09.19", "title": "Николай Зайчев, кмет на Пещера: Над 200 работни места се откриват във фармацевтичния завод по плана „Юнкер“ в Пещера"}
{"url": "http://www.focus-news.net/news/2019/09/19/2700345/germanskoto-pravitelstvo-prehvarli-topkata-kam-bryuksel-naznachavaneto-na-spetsialen-predstavitel-za-dialoga-belgrad-prishtina-zavisi-ot-evropeyskata-komisiya.html", "text": "От германското правителство са заявили, че назначаването на специален представител за диалога Белград-Прищина зависи от Европейската комисия и върховния представител Джозеп Борел, след като поеме длъжността си, пише прищинският ежедневник  Gazeta Express . \r\nОт пресофиса на германското правителство са заявили пред изданието, че назначаването на специален представител за Западните Балкани е въпрос от ресора на Европейската комисия и Джозеп Борел, който ще стане върховен представител на ЕС за външните работи и политиката на сигурност. „Това е въпрос, който трябва да бъде решен от ЕК и новият върховен представител на ЕС Джозеп Борел, след като поеме длъжността“, за заявили от Берлин. \r\nГерманците искат от Косово да отмени 100-процентовите мита върху сръбските стоки и добавят, че подкрепят изцяло продължаването на диалога между Белград и Прищина. „Федералното правителство подкрепя изцяло усилията на ЕС да насърчи нормализация на отношенията между Косово и Сърбия. Очакванията са този диалог да продължи възможно най-скоро. Това е в интерес и на двете страни“, отбелязва германското правителство. \r\n \r\nПревод и редакция:", "date": "2019.09.19", "title": "Германското правителство прехвърли топката към Брюксел: Назначаването на специален представител за диалога Белград-Прищина зависи от Европейската комисия"}
{"url": "http://www.focus-news.net/news/2019/09/19/2700355/inzh-mariana-tsekova-e-izbrana-ot-obshtinski-savet-smolyan-za-vremenno-izpalnyavasht-dlazhnostta-kmet-na-smolyan-po-vreme-na-mestnite-izbori.html", "text": "Зам.-кметът на Смолян инж. Мариана Цекова бе избрана от Общински съвет – Смолян за временно изпълняващ длъжността кмет на Смолян по време на местните избори, предаде репортер на  Радио „Фокус“ – Смолян . Предложението бе направено, тъй като на предстоящите избори за общински съветници и кметове, които ще се проведат на 27 октомври, предстои настоящият кмет Николай Мелемов да бъде регистриран като кандидат за кмет на Община Смолян. Взетото с мнозинство решение ще влезе в сила в деня, следващ деня на регистрация на Николай Мелемов като кандидат за кмет на Общината до полагане на клетва от новоизбрания кмет. Общинският съвет прие временно изпълняващият длъжността кмет да получава основно месечно възнаграждение, определено за длъжността кмет на Община Смолян. Настоящото решение ще влезе в сила след постановяване на решението на Общинска избирателна комисия за регистриране на Николай Мелемов като кандидат за кмет на Община Смолян. \r\nНели ГЕРГЬОВСКА", "date": "2019.09.19", "title": "Инж. Мариана Цекова е избрана от Общински съвет – Смолян за временно изпълняващ длъжността кмет на Смолян по време на местните избори"}
{"url": "http://www.focus-news.net/news/2019/09/19/2700348/mayk-pompeo-za-atakite-v-sauditska-arabiya-sistemite-za-pvo-ne-vinagi-demonstrirat-nuzhnite-rezultati.html", "text": "Държавният секретар на САЩ Майк Помпео призна, че системите за противовъздушна отбрана (ПВО) по света невинаги демонстрират нужните резултати. Той каза това в сряда в разговор с журналисти, които го съпровождат при визитата в Джида. Първият дипломат на Вашингтон пристигна там, за да се срещне с престолонаследника на Саудитска Арабия принц Мохамед бин Салман, а текстът на разговора е разпространен от Държавния департамент, предава  ТАСС . \r\nПомпео получи въпрос, защо саудитската армия, която има на въоръжение американски зенитно-ракетни системи „Пейтриът“, не е успяла да отрази атаката на дроновете по петролните обекти на Саудитска Арабия. „Системите за ПВО по целия свят демонстрират противоречиви резултати, като дори и най-добрите понякога не прихващат (целите)“, заяви той. „Ще работим на това, подобни атаки повече да нямат успех“. \r\nДържавният секретар подложи на критика твърденията, че сегашната ситуация е станала възможна заради излизането на САЩ от иранската ядрена сделка. \r\nОсвен това Помпео изрази увереност, че темата за нападенията над саудитските петролни обекти ще бъде повдигната в Съвета за сигурност на ООН през следващата седмица както от американска страна, така и от представители на Саудитска Арабия. \r\n„Уверен съм, че в Ню Йорк и ние, и Саудитска Арабия ще говорим много за това. Именно Саудитска Арабия е страната, срещу която бе извършено нападението. Това се случи на тяхна територия. Това беше акт на война, нацелен директно срещу тях и аз съм уверен, че те ще го направят“, заяви Помпео в отговор на въпрос дали темата за атаките ще бъде повдигната в СС на ООН през следващата седмица. \r\nПрез нощта на 14 септември предприятията на  компания Saudi Aramco в източна Саудитска Арабия бяха атакувани от безпилотни летателни апарати. Отговорността за това поеха йеменските бунтовници хусити. Помпео обвини Иран в участие в атентатите. Техеран нарече това изявление неоснователно. \r\n \r\nПревод и редакция:", "date": "2019.09.19", "title": "Майк Помпео за атаките в Саудитска Арабия: Системите за ПВО не винаги демонстрират нужните резултати"}
{"url": "http://www.focus-news.net/news/2019/09/19/2700358/sport-atletiko-madrid-i-yuventus-zavarshiha-naravno-22.html", "text": "Отборите на Атлетико Мадрид и Ювентус направиха истински спектакъл в дербито от първия кръг в група \"D\" на Шампионската лига. Мачът в испанската столица завърши 2:2, като домакините изравниха в последната минута благодарение на резервата Ектор Ерера. Хуан Куадрадо откри за Юве с красив удар в 48-ата минута, а Блес Матюиди в 65-ата удвои с глава. Стефан Савич намали в 70-ата минута, за да дойде драматичната развръзка с попадението на Ерера - негово първо за новия му отбор. В другия мач от група „Д“ Байер Леверкузен загуби домакинството си на Локомотив Москва с 1:2.", "date": "2019.09.19", "title": "Спорт: Атлетико Мадрид и Ювентус завършиха наравно 2:2"}
{"url": "http://www.focus-news.net/news/2019/09/19/2700359/pregledi-za-osteoporoza-shte-se-provedat-v-simitli.html", "text": "Прегледи за остеопороза ще се проведат в Симитли. Това съобщиха за  Радио „Фокус“ – Пирин  от Общината. Те ще се извършват до 12.00 часа в Пансиона на града. Прегледите ще бъдат платени, като срещу 10 лева гражданите ще бъдат преглеждани с нов американски остеометър. Специалист-ревматолог ще изследва костната плътност. Ще прави и консултации, както и ще дава препоръки за профилактика и лечение на заболяването остеопороза. Освен това срещу сумата от 15 лв. ще се извършват ревматологични консултации. \r\nЛивия НИНОВА", "date": "2019.09.19", "title": "Прегледи за остеопороза ще се проведат в Симитли"}
{"url": "http://www.focus-news.net/news/2019/09/19/2700354/afp-frantsiya-se-usamni-v-tvardenieto-na-hustite-che-sa-otgovorni-za-atakite-v-sauditska-arabiya.html", "text": "Министърът на външните работи на Франция Жан-Ив льо Дриан се усъмни в четвъртък в твърдението на йеменските бунтовници от групата „Ансар Аллах“, че са осъществили атаките срещу два обекта от петролната инфраструктура на Саудитска Арабия, предава  AFP . \r\n„Хуситите, които са йеменски бунтовници, обявиха, че те са осъществили тази атака, но това не е достоверно“, заяви първият дипломат на Париж за атаките с дронове, които според Рияд и Вашингтон са осъществени от Иран. \r\n \r\nПревод и редакция:", "date": "2019.09.19", "title": "AFP: Франция се усъмни в твърдението на хустите, че са отговорни за атаките в Саудитска Арабия"}
{"url": "http://www.focus-news.net/news/2019/09/19/2700362/chetiri-sela-ot-oblast-plovdiv-sa-s-narusheno-vodopodavane-zaradi-avarii.html", "text": "Четири села от областта са с нарушено водоподаване заради аварии. Това съобщиха за  Радио „Фокус“ – Пловдив  от водоснабдителното дружество, обслужващо областта. Без вода са абонатите от населените места Първенец, Болярино, Добростан и Болярци. Очаква се нормалното водоподаване в Болярино да бъде възстановено до 17.00 часа днес. За останалите села не е посочен краен срок за отстраняване на авариите. \r\nС нарушено водоподаване днес е също промишлената зона в Асеновград, също живущите в района на улиците „Братя Бъкстон“, „Хан Кубрат“, „Петър Стоев“, „Арчарица“ и „Китка“ в Пловдив, също при булевардите „Дунав“ и „Цариградско шосе“ в областния град. \r\nТони МИХАЙЛОВ", "date": "2019.09.19", "title": "Четири села от област Пловдив са с нарушено водоподаване заради аварии"}
{"url": "http://www.focus-news.net/news/2019/09/19/2700356/babh-zapochva-tematichni-proverki-v-kuhnenskite-blokove-na-detskite-gradini-i-uchilishtata-v-stranata.html", "text": "От 24 септември 2019 г., вторник, Българска агенция по безопасност на храните (БАБХ) стартира тематични проверки в кухненските блокове на детските ясли, градини и кухни, както и в обектите за хранене в училищата, съобщиха от пресцентъра на  агенцията . Проверките са във връзка със старта на новата учебна година и ще се проведат на територията на цялата страна. Целта е да се гарантира  качеството и безопасността на храните, които консумират децата. \r\nИнспекторите ще проверяват доставените и приготвените храни, плодове, зеленчуци и напитки, с цел уточняване на придружаващи документи, правилно етикетиране, качество и годност, правилно съхранение, както и спазване на сроковете на съхранение. \r\nПри установяване на несъответствие ще бъдат предприети действия, съгласно действащото законодателство. При необходимост и по преценка на проверяващите инспектори ще бъдат вземани проби за лабораторно изпитване, които да бъдат изпращани в лаборатории, съгласно съществуващото разпределение. \r\nМасовите проверки ще продължат до 11 октомври 2019 г. включително. След това обектите ще бъдат проверявани на принципа на официалния контрол, който БАБХ регулярно извършва", "date": "2019.09.19", "title": "БАБХ започва тематични проверки в кухненските блокове на детските градини и училищата в страната"}
{"url": "http://www.focus-news.net/news/2019/09/19/2700369/bdzh-organizira-patuvane-s-paren-lokomotiv-za-denya-na-nezavisimostta.html", "text": "БДЖ организира празнично атракционно пътуване за всички свои клиенти, поради големия интерес към ретро подвижния състав. Това съобщиха от пресцентъра на  БДЖ . По повод Деня на Независимостта на България (22 септември) по маршрута София - Черепиш - София специалното пътуване ще се осъществи с парния локомотив 01.23. \r\nАтракционният влак ще отпътува от Централна гара София в 09.10 часа. По време на престоя си туристите могат да посетят Черепишкия манастир „Успение Богородично”, както и да разгледат музейната част в комплекса. В обратното направление композицията с ретро локомотива ще потегли от гара „Черепиш“ в 14.15 часа. \r\nЦената на билета за влака с парния локомотив № 01.23 между София и Черепиш ще бъде 29.50 лв. за пътуване в двете посоки (с включени запазени места). Децата до 7-годишна възраст ще пътуват безплатно без да ползват отделно седящо място, като при закупуване на билети е необходим документ, удостоверяващ тяхната възраст. Националният железопътен превозвач напомня, че децата на възраст до 10 години задължително пътуват с придружител. \r\nБилети могат да бъдат закупени от билетните каси и железопътните бюра във всички гари в страната. \r\n \r\n За парен локомотив № 01.23 \r\nПарният локомотив от серия 01.23 е произведен в локомотивната фабрика SLM Winterthur, Швейцария през 1935 г. и е представител на най-масовата серия бързоходни локомотиви в историята на българските железници. През 1979 г. локомотив 01.23 (последната машина от локомотивите от серия 01) е определен за музеен локомотив и става един от експонатите от музейната колекция „Железопътно наследство”. По случай 100-годишнината на жп тракция и депо „София“ през 1988 г., 01.23 е възстановен като действащ музеен локомотив на БДЖ. На 20 септември 1989 г. локомотивът обслужва влака „Ориент експрес” при преминаването му през България. \r\nПрез 2003 г. локомотивът е възстановен отново за движение и към настоящия момент се използва за атракционни, юбилейни и туристически пътувания, както и за участия във филмови продукции.", "date": "2019.09.19", "title": "БДЖ организира пътуване с парен локомотив за Деня на Независимостта"}
{"url": "http://www.focus-news.net/news/2019/09/19/2700363/75-godishna-zhena-ot-grad-general-toshevo-e-stanala-zhertva-na-telefonna-izmama-sas-sumata-ot-5-200-leva-i-zlatni-nakiti.html", "text": "75-годишна жена от град Генерал Тошево е станала жертва на телефонна измама със сумата от 5 200 лева. Това съобщиха от  ОДМВР - Добрич . Сигналът за измамата е подаден на 18 септември около 22:30 часа от потърпевшата. По нейни данни около 18.30 часа е получила обаждане на домашния си телефон от непознат мъж, представящ се за служител на МВР. Чрез въвеждане в заблуждение, мнимия полицай, поисква съдействието за залавяне на извършители на телефонни измами. Малко по-късно в района на жп гарата в град Генерал Тошево, жената оставя наличната си сума пари в размер на 5 200 лева и златни накити с общо тегло 50 грама. По случая е образувано досъдебно производство.", "date": "2019.09.19", "title": "75-годишна жена от град Генерал Тошево е станала жертва на телефонна измама със сумата от 5 200 лева и златни накити"}
{"url": "http://www.focus-news.net/news/2019/09/19/2700365/emil-kabaivanov-kmet-na-obshtina-karlovo-spechelihme-proekt-po-op-razvitie-na-selskite-rayoni-za-podmyana-na-vodoprovodi-v-9-kmetstva-v-obshtinata.html", "text": "Спечелихме проект по оперативна програма „Развитие на селските райони“ за малките населени места – девет кметства. Това са Дъбене, Войнягово, Климент, Каравелово, Богдан, Слатина, Клисура, Васил Левски и Ведраре. Това каза кметът на Община Карлово Емил Кабаиванов в интервю за  Агенция „Фокус“   за проектите, свързани с водопроводната мрежа. „В момента се извършва смяна на 30 км водопроводи в тези 9 населени места. Проектът започна да се изпълнява преди около месец и ще приключи в средата на месец ноември“, обясни той. По думите му по този начин ще се осигури добро качество на водата в тези кметства и няма да има аварии. Кабаиванов добави, че по този начин стандартът на живот ще се подобри значително. \r\nЗорница КОСТАДИНОВА \r\n \r\n Пълния текст на интервюто четете по-късно в „Мнение”", "date": "2019.09.19", "title": "Емил Кабаиванов, кмет на Община Карлово: Спечелихме проект по ОП „Развитие на селските райони“ за подмяна на водопроводи в 9 кметства в общината"}
{"url": "http://www.focus-news.net/news/2019/09/19/2700367/politsiyata-v-sofiya-izdirva-15-godishno-momiche-koeto-e-v-neizvestnost-ot-3-septemvri.html", "text": "Столичното Шесто РУ издирва 15-годишната Елеонора Миленова Йорданова от София. Това съобщиха от пресцентъра на  МВР . Тя е в неизвестност от 3 септември, когато за последен път била видяна в градинка в ж.к. „Лагера“ в столицата.    \r\nМомичето е високо около 160 см, с права, дълга кестенява коса и кафяви очи. Била е облечена със сиви дънки, сива блуза и обута с черни гуменки.  \r\nХората, които имат информация за момичето, могат да сигнализират на тел.: 112, 02/9821760, 02/9821755 или в най-близкото районно управление на МВР.", "date": "2019.09.19", "title": "Полицията в София издирва 15-годишно момиче, което е в неизвестност от 3 септември"}
{"url": "http://www.focus-news.net/news/2019/09/19/2700370/narusheno-vodopodavaneto-v-pazardzhishkoto-selo-debrashtitsa-poradi-avariya-na-vodoprovod.html", "text": "Нарушено водоподаването в село Дебращица поради авария на водопровод, съобщи дежурният във  водоснабдителното дружество , обслужващо областта. Аварийни екипи работят по отстраняването на проблема. Очакван час за възстановяване на водоподаването 16.00 часа.", "date": "2019.09.19", "title": "Нарушено водоподаването в пазарджишкото село Дебращица поради авария на водопровод"}
{"url": "http://www.focus-news.net/news/2019/09/19/2700368/obshtinski-savet-smolyan-izbra-vremenno-izpalnyavashti-dlazhnostta-kmetove-na-kmetstva-na-sedem-sela-v-obshtinata-po-vreme-na-mestnite-izbori.html", "text": "Общински съвет – Смолян избра временно изпълняващи длъжността кметове на кметства на седем села в общината по време на местните избори, предаде репортер на  Радио „Фокус“ – Смолян . Предложението е направено, тъй като на предстоящите избори за кметове и общински съветници насрочени за 27 октомври, в Общинска избирателна комисия – Смолян предстои да бъдат регистрирани настоящите кметове на кметства в село Виево – Велко Палчев, село Влахово – Недко Димитров, село Могилица – Милко Кисьов, село Момчиловци – Сийка Суркова, село Смилян – Чавдар Червенков, село Търън – Явор Говедаров и село Широка лъка – Васил Седянков. \r\nПо време на дискусията бяха направени две предложения. В едното от тях вносителят и председател на Общински съвет инж. Данчо Киряков предложи да се промени първоначалното предложение за временно изпълняващ длъжността кмет на Смилян с друго лице. Второто предложение бе на общинския съветник Салих Аршински, който предложи на тези длъжности да се назначат по време на изборите кметове на съседни села, които са били избрани на предишните избори и няма да участват в предстоящия местен вот. Двете предложения не бяха приети от Общински съвет – Смолян. \r\nСлед крайното гласуване за временно изпълняващи длъжността кмет на кметства бяха избрани:  \r\n- за село Виево – Карамфилка Узунска – гл. специалист в сектор „Обслужване на кметства“ към отдел „Административно и техническо обслужване на кметства и населени места към АИО и ОМП; \r\n- за село Влахово – кметът на село Подвис Радослав Чаушев; \r\n- за кметство на село Могилица Зоя Пеева –  гл. специалист в сектор „Обслужване на кметства“ към отдел „Административно и техническо обслужване на кметства и населени места към АИО и ОМП; \r\n- за кметство Момчиловци – Васка Жекина –  гл. специалист в сектор „Обслужване на кметства“ към отдел „Административно и техническо обслужване на кметства и населени места към АИО и ОМП; \r\n- за кметство на село Смилян Сийка Кехайова – Чекръкчиева –  гл. специалист в сектор „Обслужване на кметства“ към отдел „Административно и техническо обслужване на кметства и населени места към АИО и ОМП; \r\n- за кметство на село Смолян – Аделина Карова – гл. специалист в сектор „Обслужване на кметства“ към отдел „Административно и техническо обслужване на кметства и населени места към АИО и ОМП \r\n- за кметство село Широка лъка – Константин Домошенко – гл. специалист в сектор „Обслужване на кметства“ към отдел „Административно и техническо обслужване на кметства и населени места към АИО и ОМП. \r\nВременно изпълняващите длъжността кмет на кметства ще получават индивидуално основно месечно възнаграждение, определено за длъжността кмет на съответното кметство. Взетото решение влиза в сила след постановяване на решението на Общинска избирателна комисия – Смолян за регистрация на кандидатите за кмет на кметство. \r\nНели ГЕРГЬОВСКА", "date": "2019.09.19", "title": "Общински съвет – Смолян избра временно изпълняващи длъжността кметове на кметства на седем села в общината по време на местните избори"}
{"url": "http://www.focus-news.net/news/2019/09/19/2700361/62-godishna-zhena-e-v-tezhko-sastoyanie-sled-kato-e-blasnata-ot-lek-avtomobil-v-razgrad-shofyorat-e-izbyagal.html", "text": "62-годишна жена е в тежко състояние, след като е блъсната от лек автомобил в Разград, шофьорът е избягал. Това съобщиха от  ОДМВР - Разград . Сигналът за инцидента е подаден около 9.00 часа тази сутрин. Пешеходката пресичала пътното платно до бар „Буквар“, когато била пометена от автомобила. Виновникът напуснал местопроизшествието, по-късно е издирен и установен - мъж на 85 години от Разград. Пострадалата жена е откарана в МБАЛ - Разград в тежко състояние. Води се разследване за причините и обстоятелствата за катастрофата.", "date": "2019.09.19", "title": "62-годишна жена е в тежко състояние, след като е блъсната от лек автомобил в Разград, шофьорът е избягал"}
{"url": "http://www.focus-news.net/news/2019/09/19/2700374/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "От четвъртък в Белград започват съвместни патрули на китайски и сръбски полицаи, които, освен другото, трябва да улеснят престоя на китайските туристи в Сърбия, пише македонският  „Фокус“ . \r\nСъвместните патрули ще се провеждат в центъра на сръбската столица и на летището „Никола Тесла“. \r\nМинистърът на вътрешните работи на Сърбия Небойша Стефанович заяви, че трябва да се работи съвместно, за да се улесни престоят на китайските туристи, които са все повече в Сърбия. \r\nПосланикът на Китай в западната ни съседка Чен Бо заяви, че полицаите от нейната страна ще бъдат не само пазители на реда, а и посланици на Китай в Сърбия. \r\n*** \r\n  Гърците смятат климатичните проблеми за втория най-важен проблем, с който ще се сблъска страната им през следващите 20 години. Това показват данните от анкета на социологическата компания Qed, проведена за Гръцко общество за околна среда и култура, пише гръцкият вестник  Protothema . \r\nБезработицата остава най-големия проблем за гърците (45%), следвана от климатичните промени (31%) и замърсяването на околната среда (30%). Следват икономическата криза (26%), икономическите трудности (18%) и мигрантската вълна (14%). \r\nСпоред анкетираните, климатичните промени и замърсяването на околната среда са и основните проблеми, с които се сблъсква света в близко бъдеще. \r\nПо отношение на борбата с изменението на климата и проблемите на околната среда 1356 анкетирани граждани, които отговориха на проучването миналия юли, подкрепят: \r\n- рециклиране-компостиране (91%) \r\n- устойчива енергия като единствен източник на енергия за обществени сгради (90%) \r\n- забрана за пластмаса за еднократна употреба (88%) \r\n- биоклиматична архитектура (86%) \r\n- нова данъчна политика, основана на въздействието върху околната среда (72%), докато пътните такси са по-ниски в градовете (52%). \r\n*** \r\n  В събота от 12 часа (13 българско време) всички депутати от парламентарно представените партии в Република Сръбска (РС) ще проведат среща с президента на Сърбия Александър Вучич, за да го запознаят със ситуацията, предизвикана от новоприетата Програмна декларация на основната политическа сила на босненските мюсюлмани – „Партията на демократическото действие“ (ПДД), която, според босненските сърби, е противоконституционна и нарушава мира в Босна и Херцеговина (БиХ), пише белградският ежедневник  „Вечерне новости“ . \r\nТова бе обявено в сряда след заседание на Централния комитет на партията на Милорад Додик – „Съюза на независимите социалдемократи“ (СНСД). Причината за срещата в Белград е приетата от партията на Бакир Изетбегович декларация, която предвижда формиране на унитарна „република БиХ“. \r\n„Вярваме, че Сърбия, като подписник на Дейтънския мирен договор, трябва да поиска доклад от върховния представител (на международната общност в БиХ) и да оцени дали тя е трябвало да реагира според Дейтънското споразумение и Конституцията. А ние ще искаме от подписниците на член 10 от споразумението да поискат отстраняването на върховния представител“, заяви Додик. \r\nПо неговите думи, ако ситуацията в БиХ не съответства на Дейтънското споразумение, тогава трябва да се приложи правото на самоопределение на народите, което е предвидено и в Конституцията на БиХ. \r\nСНСД предложи да бъде насрочена извънредна сесия на скупщината на РС, за да се утвърди делегация от ентитета, предложение за разговор с Федерация БиХ (ФБиХ – хърватско-мюсюлманския ентитет) и Закон за отбраната, Висшия съдебен и прокурорски съвет и косвените данъци. Той каза още, че и други закони са „приети извън Конституцията и без съгласие от РС“.  \r\n„Смятаме, че международната общност подкрепи всички трансформации, извършени досега по искане на ПДД. Така направи и сега“, посочи Додик. \r\nЛидерът на босненските сърби е убеден, че сред партиите в РС има консенсус по въпроса и отбеляза, че е водил разговори с опозиционните лидери. СНСД им е направил предложение: \r\n„Нашето предложение беше да напуснат Съвета на министрите на БиХ, а ние да не влезем там, или всички заедно да влезем в институциите на БиХ. Вторият вариант е те да останат и да настояват, че има победители в изборите и да чакаме разрешение на ситуацията, но поне да осигурим съвместно изявление и документ“. \r\n*** \r\n  От германското правителство са заявили, че назначаването на специален представител за диалога Белград-Прищина зависи от Европейската комисия и върховния представител Джозеп Борел, след като поеме длъжността си, пише прищинският ежедневник  Gazeta Express . \r\nОт пресофиса на германското правителство са заявили пред изданието, че назначаването на специален представител за Западните Балкани е въпрос от ресора на Европейската комисия и Джозеп Борел, който ще стане върховен представител на ЕС за външните работи и политиката на сигурност. „Това е въпрос, който трябва да бъде решен от ЕК и новият върховен представител на ЕС Джозеп Борел, след като поеме длъжността“, за заявили от Берлин. \r\nГерманците искат от Косово да отмени 100-процентовите мита върху сръбските стоки и добавят, че подкрепят изцяло продължаването на диалога между Белград и Прищина. „Федералното правителство подкрепя изцяло усилията на ЕС да насърчи нормализация на отношенията между Косово и Сърбия. Очакванията са този диалог да продължи възможно най-скоро. Това е в интерес и на двете страни“, отбелязва германското правителство.", "date": "2019.09.19", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2019/09/19/2700376/informatsionna-sreshta-po-programa-za-finansirane-na-artistichni-i-tvorcheski-sabitiya-shte-se-sastoi-v-stara-zagora-na-24-septemvri.html", "text": "Информационна среща по програма за финансиране на артистични и творчески събития организира Министерството на културата в Стара Загора. Това съобщиха от пресцентъра на  Община Стара Загора . Вече е обявена първа покана за набиране на проектни предложения по Резултат 2 „Подобрен достъп до култура и изкуства“ по Програма „Културно предприемачество, наследство и сътрудничество“, финансирана по Финансовия механизъм на Европейското икономическо пространство 2014-2021 г. \r\nСтартира и информационна кампания, чиято цел е Поканата да достигне до най-широк кръг потенциални кандидати и заинтересованите страни да бъдат запознати с възможностите за финансиране по Програмата. Проектни предложения могат да се подават от 02 септември 2019 г. до 03 декември 2019 г. \r\nНа 24 септември от 13.30 часа в общинската зала „П. Р. Славейков“ експерти от Министерството организират информационна среща, на която са поканени представители на културни институти и организации, които могат да кандидатстват с предложения.  \r\nПрограма PA 14 „Културно предприемачество, наследство и сътрудничество“ се фокусира върху ролята на културата и културното наследство като ресурси за местно и регионално развитие. Резултат 2 „Подобрен достъп до култура и изкуства“ ще подкрепи проекти, позволяващи организирането на разнообразни артистични и творчески събития, фестивали, пърформанси, изложби и инициативи, които ще съживят периферните пространства, ще вдъхнат нов живот в по-малки градове и села и не на последно място – ще привлекат и ангажират нови публики. \r\nФинансовият механизъм на Европейското икономическо пространство 2014-2021 г. предоставя средства, осигурени от Кралство Норвегия, Република Исландия и Княжество Лихтенщайн. Целта е намаляване на икономическите и социалните различия в Европа и засилване на двустранните отношения между страните-донори и страните-бенефициенти чрез финансиране на няколко приоритетни сектора, сред които култура, гражданско общество, добро управление, основни права и свободи.", "date": "2019.09.19", "title": "Информационна среща по програма за финансиране на артистични и творчески събития ще се състои в Стара Загора на 24 септември"}
{"url": "http://www.focus-news.net/news/2019/09/19/2700372/dimitar-georgiev-dans-po-kazusa-s-bnr-sme-si-svarshili-rabotata.html", "text": "За БНР сме си свършили работата. Това каза председател на Държавна агенция „Национална сигурност“ Димитър Георгиев пред журналисти в Народното събрание, предаде репортер на  Агенция „Фокус“ . „Предоставили сме информация на Прокуратурата“, допълни Георгиев.  \r\nДеница КИТАНОВА", "date": "2019.09.19", "title": "Димитър Георгиев, ДАНС: По казуса с БНР сме си свършили работата"}
{"url": "http://www.focus-news.net/news/2019/09/19/2700377/sport-ludogorets-zapochva-uchastieto-si-v-le-s-tezhko-domakinstvo-na-tsska-moskva.html", "text": "Тази вечер шампионът Лудогорец посреща ЦСКА (Москва) в първия си мач от група \"Н\" на Лига Европа. \"Орлите\" се класираха за груповата фаза на втория по сила европейски турнир, след като отстраниха словенския Марибор с две равенства и повече голове на чужд терен. Гостите не играха в квалификационните кръгове и попаднаха директно в групите. Букмейкърите дават изравнени коефициенти за победа на двата отбора, които ще се стремят с всички сили към трите точки. Лудогорец има лош спомен от миналия сезон, когато отново стартира в ЛЕ с домакинство и допусна обрат от 2:0 до 2:3 срещу Байер (Леверкузен).", "date": "2019.09.19", "title": "Спорт: Лудогорец започва участието си в ЛЕ с тежко домакинство на ЦСКА Москва"}
{"url": "http://www.focus-news.net/news/2019/09/19/2700364/afp-netanyahu-prizova-gants-da-formirat-pravitelstvo-na-izrael-zaedno.html", "text": "Премиерът на Израел Бенямин Нетаняху призова основния си съперник Бени Ганц в четвъртък да формират управляваща коалиция, след като резултатите от изборите са показали, че и „Ликуд“, и „Синьо и Бяло“ не могат да формират мнозинство, предава  AFP . \r\nМинистър-председателят направи това чрез видео съобщение, в което уточни, че неговото желание е да състави дясна коалиция, но резултатите са показали, че това не е възможно. \r\n \r\nПревод и редакция:", "date": "2019.09.19", "title": "AFP: Нетаняху призова Ганц да формират правителство на Израел заедно"}
{"url": "http://www.focus-news.net/news/2019/09/19/2700371/matyu-palmar-ochakvame-sledvashtoto-pravitelstvo-na-kosovo-da-premahne-mitata-varhu-srabskite-stoki.html", "text": "Специалният представител на САЩ за Западните Балкани Матю Палмър заяви в интервю пред радио  The Voice of America , че Вашингтон очаква диалога между Сърбия и Косово да бъде възобновен след изборите в последната и че САЩ остават ангажирани със Западните Балкани. \r\n„Ще изкажем ясно очакванията си следващото правителство на Косово да е такова, което подкрепя диалога, да е такова, което ще е готово да отмени вносните мита, които са препятствие пред продължаването на процеса на диалога, което е готово да сглоби преговорен екип с правомощия, който да се срещне със Сърбия на масата за преговори и да има сериозност в намерението си да постигне споразумение за нормализация на отношенията“, заяви дипломатът. \r\nПалмър посочи, че САЩ са го подкрепяли в целия процес, но сега „Косово трябва да вземе контрола над съдбата в собствените си ръце. \r\nПредставителят на Вашингтон се надява също Сърбия да отговори на отмяната на митата със спиране на лобистката кампания за отмяна на признанията за независимостта на Косово. „И с това като основа: отмяна на митата и спиране на кампанията, страните трябва да се върнат на масата за преговори в позитивна атмосфера и с цел да постигнат споразумение“, поясни Палмър. \r\n„Искаме решение, което е взето на местно ниво, което е устойчиво и може да се прокара и от двете страни. Такова, зад което САЩ и другите в европейската общност, могат да застанат“. \r\n \r\nПревод и редакция:", "date": "2019.09.19", "title": "Матю Палмър: Очакваме следващото правителство на Косово да премахне митата върху сръбските стоки"}
{"url": "http://www.focus-news.net/news/2019/09/19/2700366/the-times-of-israel-tramp-ne-e-govoril-s-netanyahu-sled-izborite-nashite-otnosheniya-sa-s-izrael.html", "text": "Американският президент Доналд Тръмп изглежда се дистанцира от премиера Бенямин Нетаняху в сряда, докато израелският лидер се бори за политическото си оцеляване, след като оспорваните избори го изоставиха без мнозинство в Кнесета, пише електронното издание  The Times of Israel . \r\nВ разговор с репортери в Лос Анджелис, Тръмп заяви, че не е говорил с Нетаняху от изборите в Израел във вторник, като същевременно посочи, че отношенията между САЩ и Израел са отвъд отношенията с отделен лидер. \r\n„Тези резултати са много близки“, заяви американският президент. „Всички знаеха, че ще бъдат много близки. Казах, че ще видим какво ще стане. Вижте, отношенията ни са с Израел. Ще видим какво ще стане“. \r\nНетаняху направи близките си отношения с Тръмп централно място в кампанията му за преизбиране, издигайки билбордове в цялата страна, показвайки го с американския президент и други чуждестранни лидери и хвърляйки сянка върху способността на съперниците му да отговорят на неговите дипломатически постижения. \r\nОт своя страна, Тръмп, в ход, който се разглежда като усилие за засилване на Нетаняху, в събота написа в „Туитър“, че двамата лидери са говорили относно „възможността да продължат напред с Договора за взаимна отбрана“ и че той „очаква с нетърпение да продължи тези дискусии след израелските избори“. \r\nПрез уикенда Нетаняху се похвали, че е получил „одобрението“ на Тръмп и заяви, че „еврейската държава никога не е имала по-голям приятел в Белия дом“. \r\nОт канцеларията на на Нетаняху заявиха в сряда, че той няма да пътува до Ню Йорк, както е планирано за годишното Общо събрание на ООН следващата седмица, след като не успя да осигури достатъчна подкрепа в изборите за съставяне на ново правителство с неговите десни политически съюзници. Кабинетът на премиера заяви, че той ще се откаже от пътуването поради настоящите „политически обстоятелства“, без да се задълбочава. Това ще бъде първият път, когато Нетаняху изпуска Общото събрание от 2010 г., когато тогавашният външен министър и настоящ политически съперник Авигдор Либерман се обърна към световните лидери на форума. \r\nОтсъствието му от ООН означава, че той няма да се срещне с Тръмп, който очакваше да обсъди с него пакта за отбрана в кулоарите на събитието на ООН. \r\nПри над 95 процента от гласовете, преброени до сряда вечерта, партията на Нетаняху „Ликуд“ се очакваше да спечели 32 места в Кнесета, едно по-малко от главния си съперник „Синьо и Бяло“. Заедно със своите ултра-ортодоксални и десни съюзници, „Ликуд“ може да събере едва 56 гласа, с 5 по-малко от нужните за мнозинство 61. \r\nВ седмиците преди първите за годината парламентарни избори в Израел на 9 април, Белият Дом направи няколко хода, които според мнозина целяха да гарантират преизбирането на Нетаняху. \r\nВ началото на февруари американският президент сподели в Instagram публикацията на Нетаняху, показваща рекламен билборд, изобразяващ го с израелския премиер. \r\nПо-важното е, че през март той призна суверенитета на Израел над Голанските възвишения и прие Нетаняху на церемонията в Белия Дом (но отрече, че това цели да помогне на израелския премиер на изборите). На  16 юни Тръмп благодари на Нетаняху и държавата Израел за „голямата чест“ село в Голанските възвишения да бъде кръстено на него; и на 21 юли поздрави Нетаняху за това, че е станал най-дълго служилият министър-председател на страната си, като подчерта, че при неговото управление, „Израел стана технологичен гигант икономика от световна класа“. \r\n \r\nПревод и редакция:", "date": "2019.09.19", "title": "The Times of Israel: Тръмп не е говорил с Нетаняху след изборите: „Нашите отношения са с Израел“"}
{"url": "http://www.focus-news.net/news/2019/09/19/2700373/400-ovoshtni-darveta-sa-izgoreli-pri-pozhar-v-zemlishteto-na-selo-todor-ikonomovo-v-oblast-shumen.html", "text": "400 овощни дървета са изгорели при пожар в землището на село Тодор Икономово. Това съобщиха от  ОДМВР - Шумен . Сигналът за огъня е подаден в 15.51 часа на 18 септември. Съобщено е за пожар в овощна градина в землището на село Тодор Икономово. Насочен към мястото бил екип на РСПБЗН - Каолиново. Огнеборците, които пристигнали на място, установили, че пламъците тръгнали от царевично стърнище, което било в близост до градината. В пламъците били унищожени 400 кайсиеви дръвчета. Огнеборците загасили пламъците с помощта на 6 тона вода. Спасени са 600 кайсиеви дръвчета.", "date": "2019.09.19", "title": "400 овощни дървета са изгорели при пожар в землището на село Тодор Икономово в област Шумен"}
{"url": "http://www.focus-news.net/news/2019/09/19/2700382/st-insp-slavcho-angelov-patna-politsiya-blagoevgrad-vav-vrazka-s-predstoyashtite-praznichni-dni-sa-predprieti-poreditsa-ot-merki-svarzani-s-osiguryavane-bezopasnostta-na-grazhdanite.html", "text": "Във връзка с предстоящите почивни дни по повод 22 септември – Денят на Независимостта на България са предприети поредица от мерки, свързани с осигуряване безопасността на гражданите. Това каза на брифинг ст. инсп. Славчо Ангелов от сектор „Пътна полиция“ при Областна дирекция на МВР – Благоевград, предаде репортер на  Радио „Фокус“ – Пирин . Ст. инсп. Ангелов посочи, че в тази връзка има издадена заповед от директора на Дирекцията ст. ком. Дойчин Дойчинов. „По линия охрана на обществения ред се провеждат срещи с органите на местната власт и местното самоуправление за предприемане на съвместни мерки за охрана на мероприятия през предстоящите почивни и празнични дни. Провеждат се и срещи с лица, извършващи частна охранителна дейност с цел повишаване бдителността и пропускателния режим в охраняваните от тях обекти и своевременен обмен на информация между частните охранителни фирми и ОДМВР – Благоевград“, каза още ст. инсп. Славчо Ангелов. Той добави, че предвид очаквания интензивен трафик от автомобили ще бъдат изведени допълнителни полицейски сили по най-натоварените пътни направления. \r\nЛивия НИНОВА", "date": "2019.09.19", "title": "Ст. инсп. Славчо Ангелов, „Пътна полиция“ – Благоевград: Във връзка с предстоящите празнични дни са предприети поредица от мерки, свързани с осигуряване безопасността на гражданите"}
{"url": "http://www.focus-news.net/news/2019/09/19/2700383/2-dka-iglolistna-gora-sa-izgoreli-pri-pozhar-kray-devin.html", "text": "2 дка иглолистна гора са изгорели при пожар край Девин. Това съобщиха от  ОДМВР – Смолян . Сигналът за пожара е подаден на 18 септември 2019 г. в 17.15 часа. Съобщено е за възникнал пожар в иглолистна гора в м. Кръстовете, община Девин. Предполагаемата причина за пожара е небрежност при боравене с открит огън. Унищожени са около 2 дка иглолистна гора. Спасени са около 600 дка иглолистна гора. Произшествието е посетено и ликвидирано от екип на РСПБЗН - Девин.", "date": "2019.09.19", "title": "2 дка иглолистна гора са изгорели при пожар край Девин"}
{"url": "http://www.focus-news.net/news/2019/09/19/2700378/politicheskite-sili-v-kyustendil-se-sporazumyaha-za-sastavite-na-sektsionnite-izbiratelni-komisii-za-mestnite-izbori.html", "text": "Политическите сили в Кюстендил се споразумяха за съставите на секционните избирателни комисии за местните избори, предаде репортер на  Радио „Фокус” – Кюстендил . Консултациите се проведоха в кабинета на кмета на Община Кюстендил Петър Паунов. На тях присъстваха представители на Общината, парламентарно представените партии и коалиции, както и партиите и коалициите, имащи избрани с техни кандидатски листи членове на Европейския парламент, но не са парламентарно представени.  \r\nУчастниците в консултациите предложиха имена за председатели, зам.-председатели, секретари и членове на определените за местния вот 112 секции. Консултациите преминаха в дух на разбирателство. Разпределението на членовете е направено съобразно решение на Централната избирателна комисия. Предстои участниците в консултациите да подпишат протокол, който да бъде изпратен до Общинската избирателна комисия и да бъдат назначени самите състави на секциите. \r\nВенцеслав ИЛЧЕВ", "date": "2019.09.19", "title": "Политическите сили в Кюстендил се споразумяха за съставите на секционните избирателни комисии за местните избори"}
{"url": "http://www.focus-news.net/news/2019/09/19/2700384/st-insp-slavcho-angelov-patna-politsiya-blagoevgrad-dopalnitelni-patruli-shte-sledyat-za-spazvane-reda-i-sigurnostta-predi-po-vreme-i-sled-predstoyashtite-pochivni-dni.html", "text": "Допълнителни патрули ще следят за спазване реда и сигурността преди, по време и след предстоящите почивни дни, свързани с 22 септември. Това каза на брифинг ст. инсп. Славчо Ангелов, сектор „Пътна полиция“ при Областна дирекция на МВР – Благоевград, предаде репортер на  Радио „Фокус“ – Пирин . Ст. инсп. Ангелов посочи, че ще има и смесени патрули с участието на отдел „Автомобилна администрация“ – Благоевград. „Обръщаме внимание на гражданите, че при забелязани изоставени пакети, куфари и други вещи трябва да подават сигнали на телефон 112. По линия на пътна безопасност ще бъдат предприети следните мерки: ще бъде извършен преглед на състоянието на пътната мрежа, пътните знаци, пътната сигнализация и пътната маркировка. При констатиране на нередности стопаните на пътя ще бъде своевременно информирани, за да може незабавно да отстранят констатираните нередности“, каза още ст. инсп. Ангелов. \r\nТой отбеляза, че на територията на област Благоевград ще се проведе специализирана полицейска операция „Алкохол, наркотици и неправоспособност“ с акцент върху недопускане управлението на моторни превозни средства от неправоспособни водачи, както и от такива, употребили алкохол и наркотични вещества.  \r\n„Съгласно заповедта на директора на Агенция „Пътна инфраструктура“ през предстоящите почивни дни ще бъде въведена забрана, свързана с поетапното въвеждане на временна организация на движението, която включва забрана за движението на товарни автомобили над 12 тона по републиканската пътна мрежа, движещи се в посока от ГКПП „Кулата“ към София и обратно“, уточни ст. инсп. Ангелов. Той обясни, че това ще се случи на 20 септември за времето от 16.00 до 20.00 часа и на 23 септември от 14.00 до 20.00 часа. Ст. инсп. Ангелов коментира, че точките за спиране на товарните автомобили ще бъдат качени на сайта на ОДМВР – Благоевград. Той обърна внимание и на това, че при осъществяване на контрола на пътното движение ще се използват наличните технически средства за контрол на скоростта. \r\nЛивия НИНОВА", "date": "2019.09.19", "title": "Ст. инсп. Славчо Ангелов, „Пътна полиция“ – Благоевград: Допълнителни патрули ще следят за спазване реда и сигурността преди, по време и след предстоящите почивни дни"}
{"url": "http://www.focus-news.net/news/2019/09/19/2700379/parlamentat-prie-promeni-v-zakona-za-stokovite-borsi-i-tarzhishtata-na-parvo-chetene.html", "text": "Парламентът прие промени в Закона за стоковите борси и тържищата на първо четене, предаде репортер на  Агенция \"Фокус\" . \"За\" законопроекта гласуваха 77 народни представители, \"против\" - 29 и \"въздържали се\" -10.  \r\nЦелта, която се поставя с настоящия проект на закон е намаляване на административната тежест за бизнеса и изпълнение на Решение № 704 на Министерския съвет от 2018 г. за приемане на мерки за трансформация на модела на административно обслужване.Законопроектът предвижда изменение във връзка с клиринговите механизми. Предлага се и изменение, с което се предвижда установяване на клирингов механизъм в борсовия правилник на съответната борса, чрез който да се гарантира изпълнението на фючърсните и опционните сделки с финансови инструменти, които не попадат в обхвата на Закона за пазарите на финансови инструменти. Съответно със законопроекта се предлага  всички останали сделки с финансови инструменти да се сключват съгласно приложимото законодателство. \r\nДеница КИТАНОВА", "date": "2019.09.19", "title": "Парламентът прие промени в Закона за стоковите борси и тържищата на първо четене"}
{"url": "http://www.focus-news.net/news/2019/09/19/2700380/obshtina-grad-dobrich-shte-polzva-vremenen-bezlihven-zaem-v-razmer-do-8-684-lv-po-proekt-za-moeto-badeshte.html", "text": "Общината ще ползва временен безлихвен заем в размер до 8 684 лв. по проект „За моето бъдеще“, предаде кореспондентът на  Радио „Фокус” – Варна . Основна цел на проекта е да се продължи процеса на деинституционализация на деца в Община град Добрич чрез подобряване на състоянието на социалната инфраструктура. Предвидено е създаване на нова социална услуга за подкрепа на деца, настанени в домове за подрастващи, лишени от родителски грижи, които напускат системата. Идеята е да се подпомогне тяхното социално включване чрез „Наблюдавано жилище“, където младите хора получават подкрепа и насоки за самостоятелен живот. Усилията са насочени към реформиране на съществуваща социална услуга, за да се предоставят нов вид съпътстващи услуги в общността. В процеса на изпълнение на проекта е необходимо осигуряването на финансов ресурс за извършване на допустими възстановими разходи, които в последствие се верифицират от управляващия орган на програмата и се възстановяват. За реализирането на проекта са сключени и са изпълнени договорите, касаещи заложените дейности. Една част от средствата по договорите са разплатени от отпуснатото авансово плащане. Тези средства обаче са недостатъчни за окончателното разплащане на всички дейности, поради което е необходимо допълнително да бъде отпуснат временен безлихвен заем от бюджета на Община град Добрич по извънбюджетната сметка за отчитане на Средствата от европейския съюз. Решението за това е одобрено от Общинския съвет. \r\nЖулиета НИКОЛОВА", "date": "2019.09.19", "title": "Община град Добрич ще ползва временен безлихвен заем в размер до 8 684 лв. по проект „За моето бъдеще“"}
{"url": "http://www.focus-news.net/news/2019/09/19/2700381/obshtogradsko-tarzhestvo-pred-pametnite-plochi-na-uchastnitsite-v-borbata-za-osvobozhdenie-shte-se-sastoi-v-pomorie-na-22-septemvri.html", "text": "По повод 111 години от обявяването на Българската независимост на 22 септември 2019 г. Община Поморие организира общоградско тържество пред паметните плочи на участниците в борбата за Национално освобождение. Това съобщиха от пресцентъра на  Община Поморие . Честването ще започне в 11.00 часа с издигане на националния флаг. Свещениците от храм „Свето Рождество Богородично” ще отслужат благодарствен молебен. Програмата ще продължи с тържествено слово и поздрав от Детски фолклорен танцов състав „Раковина”. \r\nНа 22 cептември 1908 г. във Вeликo Търнoвo княз Фeрдинaнд oбявявa Нeзaвиcимocттa нa Бългaрия c мaнифecт. C тoзи aкт нa прaктикa ce oтхвърлят пocлeднитe вacaлни връзки c Ocмaнcкaтa импeрия. Княжecтвo Бългaрия cтaвa нeзaвиcимa държaвa нaчeлo c кoрoнoвaния цaр Фeрдинaнд. Виcoкaтa пoртa, a cлeд тoвa и Вeликитe cили признaвaт oфициaлнo Бългaрcкaтa нeзaвиcимocт. Дългo врeмe знaчимocттa нa тoвa cъбитиe oт нoвaтa иcтoрия нe ce oцeнявa достатъчно, нo нa тaзи дaтa преди 111 години Бългaрия – eднa oт нaй-cтaритe страни в Eврoпa, oтнoвo ce пoявявa нa кaртaтa cлeд пeтвeкoвнoтo рoбcтвo. \r\nОбщина Поморие кани жители и гости на града, обществени организации и институции да почетат паметния за България ден.", "date": "2019.09.19", "title": "Общоградско тържество пред паметните плочи на участниците в борбата за Освобождение ще се състои в Поморие на 22 септември"}
{"url": "http://www.focus-news.net/news/2019/09/19/2700375/inzh-damyan-damyanov-yuzdp-vazhno-e-da-se-spazvat-merkite-za-biosigurnost-za-da-predotvratim-poyavata-na-oshte-sluchai-na-zabolyavaneto-achs-v-oblast-blagoevgrad.html", "text": "Особено важно е да се спазват мерките за биосигурност, за да предотвратим появата на още случаи на заболяването африканска чума по свинете в област Благоевград. Това каза за  Радио „Фокус“ – Пирин  инж. Дамян Дамянов, директор на Югозападно държавно предприятие. По думите му те не са сложни, дори напротив. „Мерките включват дезинфекция на обувки, изпиране на дрехи, дезинфекция на автомобили, да не се разхвърлят хранителни отпадъци“, каза още инж. Дамянов. Според него това са елементарни неща, които трябва да се спазват, за да не помагаме на заболяването да се разпространява. \r\n \r\n „Фокус“ припомня: \r\n \r\nНа територията на Област Благоевград три са регистрираните случаи на заболяването африканска чума по свинете. Първият от тях бе установен при домашна свиня, изхвърлена мъртва във водите на река Струма край Кресна. Останалите два случая са констатирани при диви свине, открити в района на Държавно горско стопанство „Сандански“ и на границата на Национален парк „Пирин“. \r\n \r\nЛивия НИНОВА", "date": "2019.09.19", "title": "Инж. Дамян Дамянов, ЮЗДП: Важно е да се спазват мерките за биосигурност, за да предотвратим появата на още случаи на заболяването АЧС в област Благоевград"}
{"url": "http://www.focus-news.net/news/2019/09/19/2700386/kmetat-na-sofiya-yordanka-fandakova-zhelanieto-ni-e-da-prodalzhim-s-investitsiite-no-da-rabotim-i-po-seriozno-za-modernizatsiyata-na-bolnitsite.html", "text": "Нашето желание е да продължим с инвестициите, но в същото време да работим и по-сериозно за модернизацията на болниците. Това каза кметът на София Йорданка Фандъкова по време на проверка на реновираната клиника по обща хирургия в Първа градска болница, предаде репортер на  Агенция \"Фокус\" . „В момента виждаме съвсем различно общинско здравеопазване от преди – 55 милиона лева сме инвестирали в общинското здравеопазване само за последните 4 години. Това са ремонти, оборудване и средства за дофинансиране“, заяви тя. По думите ѝ, това е сериозна помощ, защото най-важното за болниците е да могат да привличат и поддържат добрите си екипи. Фандъкова изказа благодарности към всички лекари, медицински сестри и целия персонал на общинските болници. „Това са професионалисти, чиято работа никак не е лесна“, отбеляза тя.  \r\nЗорница КОСТАДИНОВА", "date": "2019.09.19", "title": "Кметът на София Йорданка Фандъкова: Желанието ни е да продължим с инвестициите, но да работим и по-сериозно за модернизацията на болниците"}
{"url": "http://www.focus-news.net/news/2019/09/19/2700387/dimitar-nikolov-kmet-na-burgas-s-obrazovatelnata-programa-vizhdam-te-vizhdash-me-profesionalisti-prezentirat-na-uchenitsite-situatsiyata-na-patnoto-platno.html", "text": "Благодарение на една от най-големите транспортни компании в България и на тяхната загриженост, ние имаме възможност да ползваме експерти и професионалисти, които да презентират от гледна точка на водача на самите момчета и момичета, които ще учат в нашите училища, за това каква е ситуацията на пътното платно. Това каза пред журналисти кметът на Община Бургас Димитър Николов по повод международната образователна програма „Виждам те. Виждаш ме.“ за безопасна интеракция между велосипедистите и камионите на пътя, която се проведе в двора на Професионалната гимназия по транспорт, предаде репортер на  Радио „Фокус“ – Бургас . „В последните години технологиите много навлязоха в автомобилния трафик и особено в тежките превози и затова те трябва да бъдат предварително подготвени за това какво ги очаква в реалната действителност и това е крачка към тези програми, индивидуални обучения с практична насоченост“, каза още Николов. Той добави, че програмата е в партньорство с ОДМВР и на пътните полицаи, които помагат още по-нагледно да се случва обучението. \r\nДеница ДИМИТРОВА", "date": "2019.09.19", "title": "Димитър Николов, кмет на Бургас: С образователната програма „Виждам те. Виждаш ме.“ професионалисти презентират на учениците ситуацията на пътното платно"}
{"url": "http://www.focus-news.net/news/2019/09/19/2700389/ministar-mladen-marinov-vze-uchastie-v-uchenie-za-tarsene-i-spasyavane-pri-aviatsionni-proizshestviya-vav-varna.html", "text": "Министърът на вътрешните работи Младен Маринов взе участие в учение за търсене и спасяване при авиационни произшествия, провело се във Варна, предаде репортер на  Радио „Фокус“ – Варна . Министърът посочи, че е бил запознат със сценария и идеята на това учение, чиято цел е да се покаже на практика и терен как институциите ще реагират помежду си при възникване на подобни произшествия. По думите му в такива кризисни ситуации е много важно участващите институции да работят синхронизирано, особено при авиокатастрофи, когато от съществено значение е разследващите да разберат каква е причината за инцидента. „Имаме разработени планове, но когато се разиграе такъв сценарий на терен става ясно къде и какви са съответните пропуски“, посочи Младен Маринов. Той добави, че в една реална ситуация напрежението е огромно, но такъв вид обучения се стараят да пресъздадат на максимална степен ситуацията. \r\nТова е първото подобно учение, което се провежда във Варна. То е организирано от Главна дирекция „Гражданска въздухоплавателна администрация“ към Министерството на транспорта и ГД „Пожарна безопасност и защита на населението“. Целта на подобни мероприятия е подобряване координацията между силите и средствата на единната спасителна система за справяне с тежко авиационно произшествие. Тази година се разиграва ситуация, при която част от разхерметезиралият се във въздуха самолет пада във водата, а другата част да падне на сушата. По този начин се стиковат действията с ГД „Аварийно спасителни дейности“ към Морска администрация. Учението се проведе на плажа във варненския кв. „Аспарухово“. \r\nДесислава ВАСИЛЕВА", "date": "2019.09.19", "title": "Министър Младен Маринов взе участие в учение за търсене и спасяване при авиационни произшествия във Варна"}
{"url": "http://www.focus-news.net/news/2019/09/19/2700391/aksiniya-mancheva-gdnp-ochakva-se-intenziven-trafik-na-vsichki-gkpp-na-stranata-prez-pochivnite-dni.html", "text": "Очаква се интензивен трафик на всички ГКПП на страната през почивните и празнични дни по повод Деня на обявяването на независимостта на България. Това съобщи на брифинг във връзка с предприетите мерки във връзка с трафика в почивните дни Аксиния Манчева от отдел „Гранични проверки“ в Главна дирекция „Гранична полиция“, предаде репортер на  Агенция „Фокус“ . „Въпреки, че вече сме накрая на летния туристически сезон и трафикът осезателно намаля, сме осигурили обезпечаване на всички работни места с гранични полицейски служители. Разполагаме с технически средства при необходимост да бъде осигурено допълнително осъществяване на гранични проверки на ГКПП при голямо струпване, каквото например би могло да има на „Кулата“. Осигурен е непрекъснат режим на работа на ГКПП-ата. Към момента има няколко затруднения в преминаването през ГКПП, което би могло да затрудни тяхната пропускателна дейност. Единият е ГКПП „Златарево“ на границата с Македония. Там до 14 октомври пропускателната способност ще бъде по-ниска от обичайното поради ремонтни дейности по възстановяване на пункта. На ГКПП „Капитан Андреево“ и ГКПП „Лесово“ турските гранични власти извършват ремонтни дейности, поради което е забавено преминаването през граничния пункт. От наша страна е осигурено, каквото трябва, но там ремонтните дейности създават известни пречки. Фериботната връзка Оряхово - Бекет, която по принцип функционира денонощно, от 11 септември работи само в светлата част на денонощието от 08.00 до 22.00 часа поради нивото на река Дунав. На ГКПП - Видин има също ремонт от страна на румънските компетентни власти и служби. Там трафикът е нормален и обичайно интензивен особено на товарни автомобили, чието движение ще бъде ограничено през почивните дни“, добави още тя. Препоръките към гражданите са, когато се подготвят за пътуване, да предвидят достатъчно време преди пътуването си, за да може документите им да бъдат изрядни при излизане от страната. Информация за документите, необходими за децата, може да се намери на страницата на „Гранична полиция“.  \r\nТеодора ПАВЛОВА", "date": "2019.09.19", "title": "Аксиния Манчева, ГДНП: Очаква се интензивен трафик на всички ГКПП на страната през почивните дни"}
{"url": "http://www.focus-news.net/news/2019/09/19/2700388/sport-balgariya-otstapi-s-oshte-dve-mesta-v-ranglistata-na-fifa.html", "text": "Националният отбор на България заема 62-ро място в най-новото издание на ранглистата на ФИФА. Това означава, че \"лъвовете\", които в началото на месеца загубиха от Англия на \"Уембли\" (0:4) и от Ирландия в Дъблин (1:3), отстъпват с две места. За сметка на това сензацията в нашата квалификационна група - отборът на Косово, регистрира рекордното си класиране. Тимът, който победи Чехия и загуби с 3:5 от Англия, е на 119-о място. Самата Англия остава на четвърта позиция. Другите два отбора от Група А - Чехия и Черна гора, заемат съответно 44-о 59-о място. Белгия отново е на върха, Франция се изкачи на второ място, а Бразилия заема третата позиция. Съставът на топ 10 иначе остава непроменен. Най-голям прогрес в десетката прави отборът на Испания, който се изкачва с две позиции до седмото място.", "date": "2019.09.19", "title": "Спорт: България отстъпи с още две места в ранглистата на ФИФА"}
{"url": "http://www.focus-news.net/news/2019/09/19/2700390/spetsializiraniyat-nakazatelen-sad-ostavi-v-aresta-dvama-ot-zadarzhanite-za-trafik-na-orazhiya-i-narkotitsi-kam-angliya-tretiyat-e-pod-domashen-arest.html", "text": "На 18 септември 2019 г. следобед Специализираната прокуратура внесе в Специализирания наказателен съд искания за налагане на мерки за неотклонение на тримата обвинени за участие в организирана престъпна група за трафик на оръжия и наркотици от България към Англия. Това съобщиха от пресцентъра на  Апелативна специализирана прокуратура . Съдът уважи изцяло исканията на Прокуратурата и определи най-тежката мярка „Задържане под стража“ за ръководителя на групата – британски гражданин, и за един от участниците. За третия участник в групата обвинението поиска „Домашен арест“ заради тежко здравословно състояние и съдът прие изложените мотиви. \r\nТримата бяха задържани на 17 септември 2019 г. в София и в с. Бистрица при съвместни действия по разследването на Специализираната прокуратура и ГДБОП. По същото време в Англия бяха арестувани други трима британски граждани, свързани с престъпната група, действаща на българска територия. \r\nСъвместните действия на българските и британските полицейски и съдебни органи бяха съгласувани. \r\nПри неутрализирането на групата в България на 17 септември 2019 г. бяха иззети 53 пистолета със заличени номера (повечето от марките „Глок“ и „Макаров“), заглушители за много от тях, над 2000 патрона, бронежилетки, както и около 80 кг хероин в разфасовки от по 500 г. Те били пакетирани в кашони като колетни пратки и задържани от разследващите по време на товаренето им, преди да поемат към Англия. Основният начин на трафика на оръжие и наркотици е бил чрез пратки по куриерски фирми. По време на полицейската операция в Англия също са задържани оръжия и наркотици от предишна пратка. \r\nОсновна насока в по-нататъшното разследване в България ще бъде разкриването на произхода на иззетите оръжия и наркотици.", "date": "2019.09.19", "title": "Специализираният наказателен съд остави в ареста двама от задържаните за трафик на оръжия и наркотици към Англия, третият е под домашен арест"}
{"url": "http://www.focus-news.net/news/2019/09/19/2700393/baseynova-direktsiya-iztochnobelomorski-rayon-organizira-uchenicheska-razhodka-s-uchenitsi-kray-reka-maritsa-v-plovdiv.html", "text": "Басейнова дирекция „Източнобеломорски район“ организира ученическа разходка с ученици край река Марица в Пловдив. Това съобщиха за  Радио „Фокус“ – Пловдив  от Дирекцията. По време на разходката, която ще започне в 13.30 часа от южната страна на Пешеходния мост, ученици от СУ „Св. Патриарх Евтимий“ ще имат възможност да наблюдават птици обитаващи реката през този сезон. \r\nИнициативата е във връзка със Европейската седмица на мобилността, която традиционно се провежда между 16 и 22 септември. През 2019 година темата на кампанията „Безопасно ходене и колоездене“ и мотото „Върви с нас!“ поставят в центъра на вниманието ползите от активните видове транспорт за нашето здраве, околната среда и по-доброто качество на живот. \r\nКомбинирането на знания с разходка ще даде възможност на учениците да придобият не само нови знания, а и да почувстват ползите от придвижване пеша в градска среда.", "date": "2019.09.19", "title": "Басейнова дирекция „Източнобеломорски район“ организира ученическа разходка с ученици край река Марица в Пловдив"}
{"url": "http://www.focus-news.net/news/2019/09/19/2700397/ministar-mladen-marinov-prodalzhava-rabotata-na-balgarskite-sluzhbi-i-angliyskite-im-kolegi-vav-vrazka-s-mashtabnata-operatsiya-sreshtu-prestapnata-grupa-za-trafik-na-orazhie.html", "text": "Продължава работата на българските служби съвместно с английските им колеги във връзка с мащабната операция срещу престъпната група, занимавала се с трафик на оръжие . Това каза във Варна министърът на вътрешните работи Младен Маринов, предаде репортер на  Радио „Фокус“ – Варна . Маринов посочи, че групата е изпращала пистолети, части от автоматични оръжия, боеприпаси и хероин от София до Великобритания. По думите му става въпрос за много сериозен канал, както и солидно количество оръжие, заглушители и за внушителни количества хероин, който е бил предназначен за Обединеното кралство. \r\nДесислава ВАСИЛЕВА", "date": "2019.09.19", "title": "Министър Младен Маринов: Продължава работата на българските служби и английските им колеги във връзка с мащабната операция срещу престъпната група за трафик на оръжие"}
{"url": "http://www.focus-news.net/news/2019/09/19/2700394/filmat-svetitelyat-hirurg-shte-bade-predstaven-v-blagoevgrad.html", "text": "Филмът „Светителят хирург“, отличен с награда в конкурса „Сърце и слово срещу наркотиците“ на Общинския съвет по наркотичните вещества – Благоевград ще бъде представен в града. Това съобщиха за  Радио „Фокус“ – Пирин  от общинския съвет по наркотични вещества. Прожекцията е безплатна и ще се състои от 18.30 часа в зала „Яворов“. Инициативата е на Община Благоевград Общинския съвет по наркотичните вещества  – Благоевград и неслучайно е планирано да бъде излъчен в града в началото на учебната година, за да бъде гледан и от учениците и техните родители. Автор на филма „Светителят хирург“ е журналистът Ангел Бончев. \r\nЛивия НИНОВА", "date": "2019.09.19", "title": "Филмът „Светителят хирург“ ще бъде представен в Благоевград"}
{"url": "http://www.focus-news.net/news/2019/09/19/2700398/28-godishen-mazh-e-postradal-pri-katastrofa-v-plovdivskoto-selo-galabovo.html", "text": "28-годишен мъж е пострадал при катастрофа в село Гълъбово. Това съобщиха за  Радио „Фокус“ – Пловдив  от Областната дирекция на МВР. Сигналът за пътния инцидент е получен към 19.00 часа снощи в сектор „Пътна полиция“. По първоначални данни лек автомобил „Фиат“ с 28-годишен водач блъснал насрещно движещия се лек автомобил „Мерцедес“, управляван от 42-годишен мъж. След преглед в болница за домашно лечение е освободен по-младият участник в произшествието. По случая е взето административно отношение.", "date": "2019.09.19", "title": "28-годишен мъж е пострадал при катастрофа в пловдивското село Гълъбово"}
{"url": "http://www.focus-news.net/news/2019/09/19/2700392/ministar-mladen-marinov-horata-imat-doverie-v-sistemata-112.html", "text": "Системата 112 функционира вече няколко години и хората ѝ имат доверие. Това каза във Варна министърът на вътрешните работи Младен Маринов, предаде репортер на  Радио „Фокус“ – Варна . Министърът посочи, че доказателство за доверието на българите към системата е броят на обажданията и сигналите, които се подават ежедневно към Спешния номер. Младен Маринов заяви, че задачата, която Министерството има поставена към момента е да се разшири функционалността на тази система и допълни, че се разработва концепция, която има за цел тя да обхване всички институции, които имат ангажимент към реакции на даден сигнал. „Идеята е сигналите, информацията и действията да се регулират от едно място“, добави вътрешният министър. Той посочи, че най-важното е гражданите да имат лесен достъп до системата, а оттам нататък, когато системата обедини в себе си повече институции, тя ще функционира и по-добре. \r\nДесислава ВАСИЛЕВА", "date": "2019.09.19", "title": "Министър Младен Маринов: Хората имат доверие в системата 112"}
{"url": "http://www.focus-news.net/news/2019/09/19/2700396/kmetat-na-sofiya-yordanka-fandakova-v-parva-gradska-bolnitsa-samo-tazi-godina-investirahme-nad-600-hilyadi-leva.html", "text": "Във време, в което се говори за закриване на общински болници в страната, ние успяхме да направим така, че нашите болници постепенно да станат конкурентни. Това каза кметът на София Йорданка Фандъкова по време на проверка на реновираната клиника по обща хирургия в Първа градска болница, предаде репортер на  Агенция \"Фокус\" . „В Първа градска болница само тази година инвестирахме над 600 хиляди лева. Инвестираме във всички общински болници, в част от общинските ДКЦ-та“, посочи тя. Йорданка Фандъкова допълни, че са разработили програма за поетапна модернизация. По думите ѝ Първа градска болница е първата общинска университетска болница, която позволява специалистите да се развиват. Фандъкова припомни, че общинската АГ болница „Шейново“ е била санирана цялата. „Почти във всички общински болници сме инвестирали средства“, допълни тя.  \r\nЗорница КОСТАДИНОВА", "date": "2019.09.19", "title": "Кметът на София Йорданка Фандъкова: В Първа градска болница само тази година инвестирахме над 600 хиляди лева"}
{"url": "http://www.focus-news.net/news/2019/09/19/2700385/vzglyad-ruskiyat-gaz-tragva-prez-balgariya-v-obhod-na-ukrayna.html", "text": "България, която преди няколко години се отказа от „Южен поток“, започва строителството на „Балкански поток“. Ден по-рано София заяви, че е невъзможно АЕЦ „Белене“ да бъде построена без Русия. Преди време България спря и двата проекта в собствен ущърб по искане на САЩ. Газопроводът, безспорно, е изгоден за София, а Русия ще получи нови възможности да доставя газ в Южна Европа в обход на Украйна, пише авторитетното руско издание  „Взгляд“  в материал, представен без редакторска намеса. \r\nБългария започва да строи газопровода „Балкански поток“ с руско участие. Това съобщи в сряда българският премиер Бойко Борисов след преговори с министъра на промишлеността и търговията на Русия Денис Мантуров. „След провала на „Южен поток“, на Балканите сега се дава нов шанс да реализират проект за строителство на глобален газопровод“, цитира думите на българския премиер ТАСС. \r\nПо думите на Борисов, „90% от тръбите за „Балкански поток“ вече са доставени в България от Русия и още утре започваме да ги слагаме по трасето“. „Финансирането е осигурено, до края на януари 2020 година ще бъдат построени 308 км от газопровода“, разказа българският премиер.  Борисов, разбира се, не без причина си спомни за провала на „Южен поток“. \r\nПрипомняме, че международният проект за газопровод, който трябваше да мине по дъното на Черно море до българската Варна, бе прекъснат през 2014 година именно по вина на българските власти. Тогавашният премиер Пламен Орешарски след среща с американски бизнесмени заяви, че работата се преустановява „до отстраняване на забележките на Европейската комисия“. След това Москва, както е известно, се ориентира към руско-турски тръбопроводни проекти. От 2017 година с пълен ход върви строителството на „Турски поток“. По-късно Бойко Борисов се извини пред Владимир Путин за провалянето на „Южен поток“ от България и благодари на Москва за това, „че не ни се сърди по този повод“. И този път на срещата с Мантуров българският премиер подчерта: „Никой от нас никога не е имал намерение да разрушава“ руско-българските „исторически и приятелски отношения“. \r\nБорисов, който е министър-председател на България за трети път, нееднократно е говорил за историческото приятелство между двата народа. Например, така беше по време на визитата на Владимир Путин през 2010 година – тогава Борисов подари на руския лидер кученце „от типично българска порода“. Но по-късно Борисов си е позволявал и не съвсем дружески изказвания: конкретно, той е посочвал Русия за сериозна външнополитическа заплаха. В докменти на българския Министерски съвет, под които стои подписа на премиера, се твърди, че действията на Русия са „източник на регионална нестабилност и заплашват свободната и мирна Европа“. \r\nКонфликтни сигнали все още идват от София. От една страна, българската страна уверява: изпълнението на проекта за АЕЦ „Белене“ е невъзможно без участието на Росатом. Български съд отхвърли искове срещу \"Турски поток\", проект с руско участие. От друга страна, официалната София си позволява откровено недружелюбни действия: външното министерство на страната обяви освобождението на европейските държави от Съветския съюз по време на войната с Германия за „съмнителна историческа теза“. Лидерът на движение „Русофили“, бивш депутат в българския парламент Николай Малинов, беше арестуван по обвинение в шпионаж. \r\nОтбелязваме обаче, че ръководителят на Министерството на промишлеността и търговията на Русия Денис Мантуров каза в навечерието, че „шпионският“ скандал няма да повлияе на приятелските и бизнес отношенията на двете страни. „Скандалът не беше в Русия, а в България, не го обсъждахме. Мисля, че българската страна разбира добре ситуацията“, цитира руският министър РИА Новости. В същото време Мантуров отбеляза: „Надявам се, че тези, които обичат Русия и руския език, няма да получават обвинения в шпионаж“. Организацията, която се ръководи от арестувания Малинов, отбелязваме, се занимава с развитието на културните контакти с Русия. \r\n \r\n Пълноценното сътрудничество между Москва и София очевидно се възобновява, казват експертите.  \r\n„В българските училища се изучава руски език, всяка година броят на българските студенти в руските университети се увеличава. Това е добра основа, за да продължим традиционното сътрудничество и новите поколения да се уважават помежду си“, отбеляза Мантуров на срещата с Борисов. \r\nБългарски експерти, намиращи се в опозиция на премиера Борисов, приветстват предприетия от Москва ход - но припомнят двойствеността на позицията на настоящия държавен глава. \r\n„Мисля, че това е истински обрат в отношенията между двете страни, след като преди пет години заради натиск от Вашингтон и Брюксел България спря строителството на „Южен поток“. И съответно спря другия голям проект – строителството на АЕЦ в Белене“, заяви пред „Взгляд“ общественият деец, представител на опозиционната Българска социалистическа партия (БСП) Светлана Шаренкова. Това се случи,  след като в България дойде тогавашният държавен секретар на САЩ Хилари Клинтън, припомни Шаренкова. „Буквално няколко дни след визитата проектът за строителство на АЕЦ в Белене бе замразен от правителството начело със същия Бойко Борисов“. \r\n„Мнозинството от българските граждани подкрепят проекта „Балкански поток“ и ще бъдат изключително доволни, ако той бъде реализиран“, подчертава Шаренкова“. „В същото време трябва да помним, че няколко пъти видяхме началото на строителството и част от„ Южен поток“, и АЕЦ„ Белене“- проекти, които са много важни за българската икономика, но след това тези проекти бяха замразени“, отбеляза българският общественик. \r\n„След срещата на междуправителствената комисия на България и Русия чухме добра новина, че проектът е стартирал. Сега най-важното е, че България да държи на думата си, да не нарушава сроковете на проекта. И от 1 януари руският газ да започне да тече на българска територия“, обобщи Шаренкова. \r\nПрезидентът на Центъра за стратегически комуникации Дмитрий Абзалов припомни третия проект, от който българските власти се отказаха - освен Южен поток и атомната електроцентрала, това е газопроводът Бургас-Александруполис, който трябваше да тръгне от България към Гърция, заобикаляйки турските проливи. Абзалов припомни пред „Взгляд“: \r\n„Всичките три проекта бяха торпилирани именно от Бойко Борисов“. \r\nТова решение на българския премиер, направено в угода на европейските партньори, е предизвикало масови народни протести заради ръста на тарифите  за жилищни и комунални услуги, отбеляза събеседникът на изданието. \r\nСпоред него България е решила да създаде Балканския поток, след изпълнението на проекта „Турски поток“. „От четирите нитки, които „Турски поток“ предполага, две ще бъдат предназначени за потребление от Турция, а останалите ще бъдат насочени към Европейския съюз в две посоки. Първият - северен - трябва да мине през Балканите и да отиде на север от Италия. Вторият - южен - ще премине през Гърция. Съответно бяха сключени споразумения с някои европейски държави, а България беше юридически партньор. И сега България всъщност се е съгласила да изгради този маршрут. Тоест, получи същия „Южен поток“, но при по-неблагоприятни условия. „Балканският поток“ увеличава вероятността от трета и четвърта нитка“, обясни експертът. \r\nСпоред него България се застрахова от възможни рискове с тръбопроводите „Северен поток 1“ и „Северен поток 2“, тъй като енергийните изисквания на ЕС няма да се прилагат за „Балканския поток“ в същата степен, както за руските трансгранични газопроводи. „На фона на трудните отношения с Украйна и спада на производството на газ в ЕС достъпът на България до газ ще бъде доста обещаващ. За България това е добро средство за повишаване на енергийната й сигурност, а за Москва това е удачен партньор за реализирането на европейската част от проекта „Турски поток“, каза Абзалов. \r\nСпоред него, случилото се показва, че българската икономика се обръща към Русия. Достъпният газ ще помогне на страната да понижи производствени разходи и да получи конкурентни предимства на външните пазари; в допълнение, ще има забележим спад в цената на комуналните услуги, каза Абзалов. \r\nЕкспертът посочва и друг сюжет, свързан с „Балкански поток“. Италиано-саудитският консорциум Arkad, който експерти свързват със саудитския, а не италианския капитал, е обявен за победител в конкурса за избор на генерален изпълнител за изграждането на продължението на „Турски поток“ в България. През май друг консорциум, наречен „Газово развитие и разширение в България“ (ГДЕБ), беше определен за изпълнител на строителството на тръбата. ГДЕБ включва компания, която е свързана с Руската тръбна металургична компания (ТМК). \r\nАбзалов не е изненадан от това развитие на събитията. Той отбеляза, че София активно привлича саудитски инвестиции. Освен това Саудитска Арабия активизира усилията си на фона на конкуренцията с Китай за европейския пазар. Така руският газ ще отиде в България през саудитската тръба, казва експертът. „Представители на Близкия изток участват активно като изпълнители. Първоначално саудитите бяха сериозно представени в страната. Фондовете на ОАЕ и Саудитска Арабия са много активни в България“, обобщи Абзалов. \r\n \r\nПревод и редакция:", "date": "2019.09.19", "title": "„Взгляд“: Руският газ тръгва през България в обход на Украйна"}
{"url": "http://www.focus-news.net/news/2019/09/19/2700400/ministarat-na-otbranata-na-sasht-amerika-ne-e-gotova-za-hibridna-voyna-s-rusiya.html", "text": "САЩ не са готови за „хибридна“ война с Русия и във връзка с това имат намерение да коригират плановете за развитие на военното и други ведомства, заяви министърът на отбраната на страната Марк Еспер, цитиран от  РИА Новости . \r\n„Недиректната  война“ или „войната с представителство“ е конфликт, зад чиито непосредствени участници седят по-големи играчи. Примери за такива войни са Корейската и първия етап на Виетнамската. \r\nИзказвайки се на конференция на военновъздушните сили на САЩ, министърът изрази мнение, че Русия през последните години ефективно демонстрира провеждането на „косвени, хибридни бойни и военни операции в сивата зона“. Като пример той посочи събитията в Крим и Украйна, без да уточнява какво има предвид. \r\nКиев и редица западни държави смятат, че Русия се намесва в делата на Украйна и е страна в конфликта в Донбас. Русия отрича това и нарича подобни твърдения недопустими. Москва многократно е заявявала, че не е страна в вътрешноукраинския конфликт и не участва в събитията на югоизток, не подкрепя милиции и не изпраща войски в Донбас, а се интересува от това, Украйна да преодолее политическата и икономическата криза, отбелязва руската агенция. \r\n„Това говори, че те (Русия) знаят, че не искат и не могат да ни противостоят в конвенционална война и затова търсят други начин, за да ни предизвикват, да водят стратегическо съперничество на по-ниско ниво от директния въоръжен конфликт“, заяви Еспер. \r\n„Това е нова форма на бойни действия. Имам предвид. Искам да кажа, че в много отношения тук сме най-слабо подготвени и че трябва да сме готови за това. Ето защо сега изучаваме как се готвят нашите планове за провеждане на кампаниите на различни театри (на военните действия) и се опитваме да излезем на ниво на стратегическо съперничество по-ниско от това равнище“, обясни министърът. \r\nТой подчерта, че това се отнася не само за военните, но и за други ведомства на САЩ, които трябва „да променят тази стратегическа ситуация, като провеждат информационни кампании и други“. \r\n„Добри сме във военните операции, но когато се окажем в тази сива зона, когато излезем от конвенционалния конфликт, това се превръща в изпитание за нас“, резюмира Еспер. \r\n \r\nПревод и редакция:", "date": "2019.09.19", "title": "Министърът на отбраната на САЩ: Америка не е готова за хибридна война с Русия"}
{"url": "http://www.focus-news.net/news/2019/09/19/2700402/tass-okolo-30-dushi-sa-zaginali-pri-vazdushen-udar-v-iztochen-afganistan.html", "text": "Около 30 местни жители са загинали в резултат на въздушен удар, нанесен в сряда в един от районите на източната афганистанска провинция Нангархар, съобщава  TACC , като се позовава на информационната агенция TOLOnews. \r\nСпоред местните власти \"около 30 цивилни са били убити при въздушна атака\", а най-малко 40 души са ранени. Медийни доклади посочват, че нападението е извършено от \"чужди сили\". Какви точно - не се уточнява. \r\n \r\n Тереза Герова", "date": "2019.09.19", "title": "ТАСС: Около 30 души са загинали при въздушен удар в Източен Афганистан"}
{"url": "http://www.focus-news.net/news/2019/09/19/2700403/ministar-mladen-marinov-mvr-obrashta-seriozno-vnimanie-na-bitovata-prestapnost-tova-e-nash-prioritet.html", "text": "МВР обръща сериозно внимание на битовата престъпност, това е наш приоритет. Това каза министърът на вътрешните работи Младен Маринов в отговор на въпрос на журналисти във Варна за увеличаващите се случаи на битови престъпления, предаде репортер на  Радио „Фокус“ – Варна . Маринов посочи, че през последните години е било направено много по отношение на техническото оборудване и закупуването на нови автомобили, които гражданите виждат по улиците на техните градове. „Лично аз и главният секретар държим на бързата и адекватна реакция на служителите“, каза министър Младенов. Той добави, че успоредно с това продължава операцията на жандармерията в малките населени места.  \r\nТой посочи, че тенденцията е към намаляване на битовата престъпност. Данните са на база тригодишни изследвания на Центъра за анализиране на проблемите на битовата престъпност. Към момента данните сочат намаление от порядъка на 2 до 4%  по отношение на структуроопределящите като грабежи, убийства. „Преди време правих статистика за убийствата в периода от 1980 до 1990-та и в днешно време. Мога да Ви кажа, че например 90-та година започваме с 400 убийства, а в момента за три години сме под 100, като разкриваемостта е почти 95 до 99%“, каза още Младен Маринов. Той добави, че престъпността е факт, но с действията, които се предприемат от страна на МВР се цели тя да бъде поддържана в граници, в които да не създават напрежение сред обществото. \r\nДесислава ВАСИЛЕВА", "date": "2019.09.19", "title": "Министър Младен Маринов: МВР обръща сериозно внимание на битовата престъпност, това е наш приоритет"}
{"url": "http://www.focus-news.net/news/2019/09/19/2700404/martin-tsurinski-sdvr-prez-pochivnite-dni-shte-ima-intenzivni-proverki-v-stolitsata-za-spazvane-na-pravilata-za-dvizhenie-po-patishtata.html", "text": "През почивните дни ще има интензивни проверки в столицата за спазване на правилата за движение по пътищата, като ще се следи за нарушения като употреба на алкохол, наркотици и упойващи вещества, ще се следят и скоростните режими. Това съобщи на брифинг Мартин Цурински от Отдел „Пътна полиция“ към СДВР, предаде репортер на  Агенция „Фокус“ . Във връзка с предстоящите празнични и почивни дни Отдел „Пътна полиция“ при СДВР е създадена организация за подпомагане, регулиране и контролиране на движението, като за тази цел е изготвен и одобрен план от началника на отдела, който ще се изпълнява за времето 20 - 23 септември. На 20 септември акцентът ще е върху изхода от столицата, подсигурени са всички входно-изходни магистрали с патрули на Отдел „Пътна полиция“. На 23-ти също ще има засилено присъствие на полицейски служители, които ще подпомагат движението.  \r\nТеодора ПАВЛОВА", "date": "2019.09.19", "title": "Мартин Цурински, СДВР: През почивните дни ще има интензивни проверки в столицата за спазване на правилата за движение по пътищата"}
{"url": "http://www.focus-news.net/news/2019/09/19/2700399/v-obshtina-peshtera-sa-registrirani-17-partii-koalitsii-i-initsiativni-komiteti-za-mestnite-izbori-prez-oktomvri.html", "text": "За участие в местните избори на 27 октомври в община Пещера са се регистрирали общо 17 партии, коалиции, местни коалиции и инициативни комитети. Това съобщиха от  Общинската избирателна комисия . Тя е регистрирала 10 политически партии, 3 коалиции, 2 местни коалиции и 2 инициативни комитета за местния вот. Инициативните комитети са за издигане кандидатури за кметове на двете села в община Пещера – Капитан Димитриево и Радилово.", "date": "2019.09.19", "title": "В община Пещера са регистрирани 17 партии, коалиции и инициативни комитети за местните избори през октомври"}
{"url": "http://www.focus-news.net/news/2019/09/19/2700401/gl-inspektor-damyan-vladinov-mvr-ostava-ogranichenieto-za-dvizhenie-na-mps-s-masa-nad-12-tona-za-pochivnite-dni.html", "text": "Остава ограничението за движение на МПС с техническо допустима маса над 12 тона за превоз на товари, като тази забрана е за времето от 16.00 до 20.00 часа на 20 септември и на 23 септември за времето от 14.00 часа до 20.00 часа, като забраната ще е по всички автомагистрали и участъци от републиканската пътна мрежа. Това съобщи главен инспектор Дамян Владинов, ГДНП, на брифинг във връзка с предприетите мерки за улесняване на трафика през почивните дни, предаде репортер на  Агенция „Фокус“ . С цел осигуряване на безопасността на движението по пътищата за Празника на независимостта на България и свързаните с него почивни дни са предприети мерки от страна на МВР: за времето от 12.00 часа до 20.00 часа на 20 септември и от 08.00 часа до 12.00 часа на 21 септември ще бъде създадена организация на движението за облекчаване на трафика с цел безпроблемно напускане на големите градове с очакван усилен трафик, както и по направленията към граничните пунктове. За времето от 14.00 часа до 20.00 часа на 23 септември ще бъде създадена организация за облекчаване на трафика към основните градове и от граничните пунктове към вътрешността на страната. Екипи на МВР ще осъществяват контрол по участъците от републиканската пътна мрежа: автомагистралите, натоварените участъци от първокласните пътища, както и Околовръстния път на София. Подробна информация за тези участъци е публикувана на сайта на МВР. За времето от 22.00 часа на 21 септември до 02.00 часа на 22 септември и от 22.00 часа на 22 септември до 02.00 часа на 22 септември е разпоредено провеждането на специализирана полицейска акция с главен акцент недопускане управлението на МПС от неправоспособни водачи или водачи, употребили алкохол, наркотични вещества или техни аналози. При осъществяването на контрола на движението по пътищата ще се използват всички налични средства за контрол на скоростта, в това число и автоматизираните средства за контрол. От МВР апелират и за съпричастност към обявения за 26 септември Ден без загинали на пътя.  \r\nТеодора ПАВЛОВА", "date": "2019.09.19", "title": "Гл. инспектор Дамян Владинов, МВР: Остава ограничението за движение на МПС с маса над 12 тона за почивните дни"}
{"url": "http://www.focus-news.net/news/2019/09/19/2700405/prof-ivo-petrov-tryabva-da-rabotim-v-konsensus-za-zdraveto-na-horata.html", "text": "За нас, като страна, не само за здравеопазването, е най-важно да работим в консенсус за здравето на хората. Това каза кардиологът проф. Иво Петров пред журналисти в Първа градска болница, предаде репортер на  Агенция \"Фокус\" . „Ние като лекари правим всичко възможно за нашите пациенти, а когато имаме подкрепа от институциите, се получава още по-ефикасно. Това, което се прави в Първа градска болница е изключително“, посочи той. По думите му има още много какво да се постига, но това ги държи будни. „От години имаме идеи в областта на развитието на здравеопазването и модернизацията. На мен и моите съмишленици ни е мечта отдавна за въвеждане на модерните електронни методики и тази електронна лична здравна карта, за която отдавна се говори“, обясни Петров. Според него с усилието на общината и подкрепата на институциите, това може да бъде постигнато.  \r\nЗорница КОСТАДИНОВА", "date": "2019.09.19", "title": "Проф. Иво Петров: Трябва да работим в консенсус за здравето на хората"}
{"url": "http://www.focus-news.net/news/2019/09/19/2700407/simeon-rusinov-mvr-sofiya-za-praznitsite-shte-bade-sazdadena-reversivna-patna-obstanovka-na-am-hemus-v-tunel-vitinya.html", "text": "За празниците ще бъде създадена реверсивна пътна обстановка на АМ „Хемус“ в тунел „Витиня“. Това каза на брифинг Симеон Русинов от Областната дирекция на МВР-София, предаде репортер на  Агенция „Фокус“ . Изнасянето на пътникопотока ще се извършва през тунела в посока Варна, а на прибиране ще се извършва в посока през главния път в посока София. Създадена е организация, с която да се раздели трафикът, за да няма създаване на тапи. „Изисква се търпимост от водачите. Не можем да пренасочваме движението по каквито и да било други пътища, освен по основните артерии на републиканската пътна мрежа. По АМ „Тракия“ не се очаква да имаме проблематични участъци“, добави Русинов. Друг проблемен участък е пътят София – Калотина, където се извършват ремонтни дейности по строежа на АМ „Калотина“. Акцентът ще попадне върху безпроблемното изтегляне на гражданите от територията на град София и след това трябва да се обезпечи и прибирането им. Очаква се голям пътникопоток и транспортен трафик във връзка с това и, че времето ще бъде хубаво. Създадена е необходимата организация. Изготвен е план, утвърден от директора на Областната дирекция.  \r\n   \r\nТеодора ПАВЛОВА", "date": "2019.09.19", "title": "Симеон Русинов, МВР-София: За празниците ще бъде създадена реверсивна пътна обстановка на АМ „Хемус“ в тунел „Витиня“"}
{"url": "http://www.focus-news.net/news/2019/09/19/2700406/zamestnik-kmetat-rositsa-antonova-shte-bade-vremenno-izpalnyavasht-dlazhnostta-kmet-na-obshtina-shumen-po-vreme-na-mestnite-izbori.html", "text": "Заместник-кметът Росица Антонова ще бъде временно изпълняващ длъжността кмет на Община Шумен по време на местните избори, предаде репортер на  Радио „Фокус“ - Шумен . Решението е взето единодушно с 40 гласа „за“ на последната за мандат 2015-2019 година сесия на Общинския съвет. Това са налага, тъй като кметът Любомир Христов се включва в предизборната кампания за втори мандат. Росица Антонова ще заема поста кмет на Община Шумен до полагане на клетва от новоизбрания кмет. Общинските съветници одобриха и временно изпълняващи длъжността „кмет на кметство“ в 14 села на територията на общината. \r\nИвелина ИВАНОВА", "date": "2019.09.19", "title": "Заместник-кметът Росица Антонова ще бъде временно изпълняващ длъжността кмет на Община Шумен по време на местните избори"}
{"url": "http://www.focus-news.net/news/2019/09/19/2700395/reuters-varhovniyat-sad-na-velikobritaniya-zavarshva-deloto-sreshtu-dzhonsan-za-razpuskaneto-na-parlamenta.html", "text": "Четвъртък е последният, трети ден на делото срещу премиера Борис Джонсън дали е действал законно, когато е спрял дейността на парламента за 5 седмици преди решителната дата за Брекзит на 31 октомври, предава  Reuters . \r\nАко министър-председателят загуби, той ще бъде принуден да свика парламента по-рано от предвиденото, като даде допълнително време на депутатите да дебатират плановете му за излизане на Обединеното кралство от Европейския съюз на 31 октомври, с или без сделка. \r\nРешението на съда обаче се очаква в следващите дни, като 11-членния съдийски състав не е дал никакви сигнали колко дълго ще му трябва, за да отсъди по случая. \r\nПроцеса във Върховния съд бе предизвикан от решението на Джонсън да поиска от кралица Елизабет II да пророгира, или да спре дейността, на парламента от 10 септември до 14 октомври на основание, че се нуждае от това време, за да подготви новия дневен ред на Камарата на общините. \r\nОпонентите на премиера твърдят, че истинската причина за това е била да се предотврати съпротивата на парламентаристите срещу стратегията му за Брекзит и съответно, че той е заблудил суверена със своя съвет. \r\n \r\nПревод и редакция:", "date": "2019.09.19", "title": "Reuters: Върховният съд на Великобритания завършва делото срещу Джонсън за разпускането на парламента"}
{"url": "http://www.focus-news.net/news/2019/09/19/2700408/faktor-makedoniya-milorad-dodik-ne-iska-grazhdanska-bih-zaplashi-s-ottsepvane.html", "text": "Председателят на политическата партия Съюз на независимите социалдемократи (СНСД) Милорад Додик обяви предприемането на нови радикални стъпки в Босна и Херцеговина, където – съгласно думите му, цари хаос и политическа криза, съобщава македонското електронно издание  „Фактор“ . \r\nСтъпката на Додик е в отговор на решението на „Партията на демократичното действие“ да приеме декларация, призоваваща за създаването на Република Босна и Херцеговина като гражданска държава, съставена от региони, а не от отделни ентитети.  \r\nДекларацията на партията на Бакир Изетбегович е призив за окончателно разпадане на Босна и Херцеговина, заяви Додик, който е и един от тримата членове на Председателството на БиХ. \r\n„Това, което правят, е пряк призив за дестабилизиране на БиХ и унищожаване на основните принципи. Всички ние в Република Сръбска отхвърляме всяка възможност БиХ да бъде държана извън рамките на двете общности и трите конституционни народа“, заяви Додик пред RTS. \r\nРеакцията на Република Сръбска ще бъде систематична, като опозицията ще запази властта в БиХ и няма да приеме никакви разговори с бошняците, предупреди Додик.  \r\n„Партията на демократичното действие трябва да се върне към първоначалното Дейтънско споразумение. Всички неправилни решения, които отнемат правомощията на РС, трябва да бъдат анулирани. Република Сръбска ще предприеме всички мерки, за да го защити“, категоричен бе Додик. \r\nПартията на Бакир Изетбегович миналия уикенд прие програмна декларация, която предвижда установяването на три нива на властта в БиХ, със столица Сараево, което е политически, административен, културен и икономически център на страната. \r\n \r\n Тереза Герова", "date": "2019.09.19", "title": "„Фактор“ (Македония): Милорад Додик не иска гражданска БиХ, заплаши с отцепване"}
{"url": "http://www.focus-news.net/news/2019/09/19/2700410/d-r-veselin-milev-tryabva-da-rabotim-v-konsensus-za-zdraveto-na-horata.html", "text": "В момента очакваме 9 ехографа за доболнична помощ в диагностично-консултативни центрове. Това каза председателят на комисията по здравеопазване и социална политика към СОС д-р Веселин Милев пред журналисти в Първа градска болница, предаде репортер на  Агенция \"Фокус\" . Нашият ресор е с един програмен бюджет, парите от който ги влагаме много подходящо, благодарение на съдействието на г-жа Фандъкова, г-н Барбалов и много добрата работа в здравната комисия. Тепърва ще разглеждаме и други неща. Обръщаме внимание на доболничната помощ – за нас това е един много важен приоритет, тъй като хората трябва да получават навременна и адекватна здравна помощ. \r\nЗорница КОСТАДИНОВА", "date": "2019.09.19", "title": "Д-р Веселин Милев: Трябва да работим в консенсус за здравето на хората"}
{"url": "http://www.focus-news.net/news/2019/09/19/2700412/liderat-na-bsp-korneliya-ninova-se-sreshtna-s-vremenno-upravlyavashtiya-posolstvoto-na-sasht-dzhastin-fridman.html", "text": "Председателят на НС на БСП Корнелия Нинова се срещна с временно управляващия посолството на САЩ Джъстин Фридман. Това съобщиха от пресцентъра на  БСП . На срещата, проведена на „Позитано” 20, бяха обсъдени редица въпроси от взаимен интерес и актуалните политически проблеми в страната.  \r\nКорнелия Нинова запозна г-н Фридман с основните програмни приоритети в работата на БСП през новия политически сезон, както и с целите, които партията си поставя в предстоящите местни избори. На срещата бяха обсъдени двустранните отношения между България и САЩ, както и предизвикателствата пред България в национален и международен план.", "date": "2019.09.19", "title": "Лидерът на БСП Корнелия Нинова се срещна с временно управляващия посолството на САЩ Джъстин Фридман"}
{"url": "http://www.focus-news.net/news/2019/09/19/2700411/veselin-stoyanov-zadachata-na-initsiativata-vizhdam-te-vizhdash-me-e-da-predpazim-pone-ot-edna-travma-i-da-spasim-pone-edin-choveshki-zhivot.html", "text": "Задачата на инициативата „Виждам те. Виждаш ме.“ е да предпазим поне от една травма и да спасим поне един човешки живот. Това каза пред журналисти Веселин Стоянов, управител на логистична компания, предаде репортер на  Радио „Фокус“ – Бургас . „Стартирахме тази учебна година за пръв път в Бургас, не случайно в Професионалната гимназия по транспорт, с която ни свързват много спомени и минали събития. Това по същество представлява практично знание, което предаваме на децата – възможността те да погледнат пътната обстановка от гледната точка на водача, така както водачите в нашата компания я виждат“, каза още Стоянов и добави, че наблюдението им показва, че по-малко от 10% от децата са се качвали на голям камион и изобщо нямат представа какво се случва от гледната точка на шофьора. „Всичко това с много забава и приятна подготвителна част им дава възможността да се предпазват на пътя от големите автомобили и от товарните превозни средства. Нашата мисия, благодарение на нашия екип и нашите шофьори, които безвъзмездно го правят, заедно в комбинация със създателите на цялата теоретична част, е да стигнем до повече деца и училища в България и по този начин да способстваме като една компания с кооперативна социално отговорност към това, което се случва на пътя. Безопасността на пътя е едно комплексно мероприятие на много хора – полицията, ние като участници и на всички ни в ролята на родители, които трябва да помагаме в намаляването на щетите по пътя“, заяви Стоянов. По думите му задачата им е да се предпази поне от една травма и да се спаси поне един човешки живот. „Всяко едно от децата ще си вземе нещо, тръгвайки от тук и когато си вземе велосипеда в следващия уикенд, ще може да знае как  бъде по-сигурен на пътя, по този начин да предпази себе си“, коментира той. \r\nДеница ДИМИТРОВА", "date": "2019.09.19", "title": "Веселин Стоянов: Задачата на инициативата „Виждам те. Виждаш ме.“ е да предпазим поне от една травма и да спасим поне един човешки живот"}
{"url": "http://www.focus-news.net/news/2019/09/19/2700409/natsionalniyat-ni-otbor-po-podvoden-ribolov-se-klasira-osmi-na-32-ro-myasto-v-evro-afrikanskoto-parvenstvo.html", "text": "Националният ни отбор по подводен риболов, воден от 9-кратния абсолютен шампион на България – Валентин Люцканов от КПР „Черноморец“ – Бургас се класира осми на 32-ро място Евро-Африканското първенство. Това съобщиха от пресцентъра на  Община Бургас . Шампионатът, поставил своеобразен рекорд от участници, се проведе миналата седмица в Свендборг, Дания. Общо 34 отбора, от които 19 мъжки и за първи път -15 женски влязоха в надпреварата за престижната титла. Националите ни – Валентин Люцканов и Пламен Арабаджиев от „Черноморец“ Бургас,  Анастас Бъчваров от „Марлин“, Приморско и Мирослав Илчев от Несебър, постигнаха целта си. Високият им резултат, извоюва на България квота за участие в Световното първенство по подводен риболов, което ще се проведе в Италия през 2020 година. Резултатът им от първия състезателен ден се оказа финален за Евро-Африканското първенство`2019. Причината е фатален инцидент с един от португалските участници, който остана завинаги в студените води на Балтийско море, по време на втория ден от екстремната надпревара. Сега бургаските национали – Валентин Люцканов и Пламен Арабаджиев, заедно със съотборниците си от КПР „Черноморец“ ще се борят за титла за Бургас. Те се подготвят за предстоящото Държавно първенство, което ще се проведе на 21 и 22 септември, в акваторията между Маслен нос и плаж Оазис. Желанието на бургаските момчета е да запазят отборната и индивидуалната си титли, които завоюваха през 2018.", "date": "2019.09.19", "title": "Националният ни отбор по подводен риболов се класира осми на 32-ро място в Евро-Африканското първенство"}
{"url": "http://www.focus-news.net/news/2019/09/19/2700417/na-tseremoniya-v-stolichna-obshtina-byaha-otlicheni-pobeditelite-v-konkursa-zeleni-resheniya-za-sofiya.html", "text": "На церемония в Столична община бяха отличени победителите в конкурса „Зелени решения за София“, организиран от дирекция „Зелена система“. Това съобщиха от пресцентъра на  Столична община . Целта на конкурса беше да поощри усилията на организации и граждани да се включат в инициативата за облагородяване на пространства към жилищни и бизнес сгради на територията на Столична община със собствено озеленяване. \r\nЙоана Христова, зам.- кмет на Общината поздрави победителите от името на кмета Йорданка Фандъкова. Тя подари на победителите специално подбрани цветя и храсти с пожелание да продължават да правят зелени и цветни терасите на домовете си, да облагородяват междублоковите пространства защото те са част от нашия голям дом София. \r\nХристова представи и Програма „Зелена София“, която подпомага гражданското общество в реализацията на проекти, целящи да подобрят състоянието на зелената система на територията на Столична община. \r\nЗа периода 2011 г. – 2019 г. по Програма „Зелена София“ в районните администрации са подадени 1659 проектни предложения. За същия период с финансиране по Програмата са обновени 890 междублокови пространства, дворни пространства на детски градини и училища. До края на ноември 2019 г. се очаква да бъдат реализирани още 184 проекта. Размерът на средствата за финансиране на проектите за тази година е 550 000 лв.", "date": "2019.09.19", "title": "На церемония в Столична община бяха отличени победителите в конкурса „Зелени решения за София“"}
{"url": "http://www.focus-news.net/news/2019/09/19/2700415/prof-d-r-tsvetomir-dimitrov-obsazhdame-uvelichavane-na-zaplatite-na-meditsinskite-spetsialisti-v-parva-gradska-bolnitsa.html", "text": "За нас най-важно е да вдигнем заплатите на нашите медицински специалисти. В момента обсъждаме с колко и как да стане това. Надяваме се да нараснат с минимум 10%. Това каза директорът на Първа градска болница проф. д-р Цветомир Димитров пред журналисти, предаде репортер на  Агенция „Фокус“ . „Помня каква беше болницата преди, и каква е сега. Учудвам се как сме могли да го постигнем. Всяка година се случва нещо ново в нашата болница“, посочи той. По думите му целта им е да бъдат конкурентна на големите държавни и частни болници и екипно да се работи за пациентите. „Нашата болница имаше 8 милиона задължения и беше трудна борба да си върнем задълженията и да инвестираме в болницата и да задържим колегите“, каза още Димитров.  \r\nЗорница КОСТАДИНОВА", "date": "2019.09.19", "title": "Проф. д-р Цветомир Димитров: Обсъждаме увеличаване на заплатите на медицинските специалисти в Първа градска болница"}
{"url": "http://www.focus-news.net/news/2019/09/19/2700413/debyutniyat-roman-na-nadezhda-dineva-ordenat-na-skorpionite-shte-bade-predstaven-v-burgas.html", "text": "Единственият в Бургас литературен клуб-читалня „Малкият принц“ към Центъра за талантливи деца в града отваря врати за новата учебна година с едно завладяващо събитие – младата авторка Надежда Динева ще представи дебютния си роман „Орденът на скорпионите“ на 20 септември 2019 г. от 11.00 часа. Това съобщиха от пресцентъра на  Община Бургас . \r\nНадежда Динева е завършила Гимназия с преподаване на немски език „Гьоте“ в Бургас. През 2010 година печели олимпиада по немски език към Немската служба за академичен обмен в партньорство с Посолството на ФРГ у нас. Завършва журналистика в Софийски университет „Св. Климент Охридски“ с профил Международна журналистика. В Германия участва в две международни програми за журналисти от редица европейски държави – през 2016 и 2018 година. Живее в София и работи като репортер в онлайн медия. \r\n„Орденът на скорпионите“ е завладяващ роман, който те кара да се гмурнеш в непознатото и носи много послания. Книгата няма аналог, иновативна е със своя сюжет и преплитане на обективната журналистика с фикцията. На фона на централните събития в романа се развива и много красива любовна история, която ни кара да се замислим за истинската свобода, за чистотата на чувствата в нашето съвремие, а в романа думата любов, стоейки в едно изречение с думата тероризъм, вече не звучи налудничаво. Община Бургас всеки ценител на съвременната българска литература на представянето на романа.", "date": "2019.09.19", "title": "Дебютният роман на Надежда Динева „Орденът на скорпионите“ ще бъде представен в Бургас"}
{"url": "http://www.focus-news.net/news/2019/09/19/2700414/zhiveem-zaedno-v-razbiratelstvo-uvazhenie-i-satrudnichestvo-e-mototo-na-praznika-na-religiite-v-sofiya-koyto-shte-se-provede-dnes.html", "text": "“Живеем заедно в разбирателство, уважение и сътрудничество” е мотото на четвъртото издание на Празника на религиите в София, който ще се проведе, съобщиха от пресцентъра на  Столична община .  \r\nВ 17.00 часа в Античен културно-комуникационен комплекс „Сердика” (Ларгото) ще започне концерт с участието на Ваня Костова, Етиен Леви, Хайгашод Агасян, Нели Андреева и Сорина Богомилова. Сред изпълнителите са и детски хорове на различните общности - танцова формация “Царски деца”, даровитата млада пианистка Марина Мравова, изключителният млад ученик на проф. Марио Хосен – цигуларят Ясен Стаменов, както и талантливият народен певец Антонио Симеонов. В празника ще се включат и най-малките представители на фолклорен ансамбъл “Граово” и танцьорите от танцова формация “Асти Денс”. \r\nСлед края на програмата публиката е поканена на организирано посещение на храмовете, разположени в четириъгълника на толерантността в столицата. \r\nПразникът на религиите е с основно послание за толерантност в разнообразието и се организира по инициатива на кмета на Столична община г-жа Йорданка Фандъкова, Софийската света митрополия и Националния съвет на религиозните общности в България (НСРОБ).  \r\nПразникът на религиите е част от Календара на културните събития на Столична община.", "date": "2019.09.19", "title": "“Живеем заедно в разбирателство, уважение и сътрудничество” е мотото на Празника на религиите в София, който ще се проведе днес"}
{"url": "http://www.focus-news.net/news/2019/09/19/2700416/obshtinski-savet-smolyan-glasuva-nagrada-za-tsentar-za-izkustvata-za-rodopite-po-povod-15-godishninata-ot-osnovavaneto-mu.html", "text": "Общински съвет – Смолян гласува награда за Център за изкуствата „За Родопите“ по повод 15-годишнината от основаването му, които се навършват през настоящата година, предаде репортер на  Радио „Фокус“ – Смолян . От създаването си досега Центърът е осъществил 7 собствени театрални продукции за деца и възрастни с над 600 изиграни представления в Смолян, в страната и в над 40 държави в целия свят. Осъществените продукции са носители на многобройни национални и международни награди в пет европейски държави в категории за драматургия, най-добър спектакъл, актьорско майсторство, сценография и костюми и други. \r\nПрез 2012 г. Центърът инициира най-голямото театрално събитие – Международният театрален фестивал за детска и младежка публика „Забранено за възрастни“, което се провежда ежегодно в първата седмица на октомври. Тазгодишното му издание ще бъде от 30 септември до 4 октомври, като участие в него ще вземат 12 професионални трупи от България, Турция, Швеция и Испания. \r\nС взетото решение на Общински съвет – Смолян Центърът за изкуства „За Родопите“ ще получи награда от 500 лв., която ще бъде връчена по време на официалното честване на 15-годишнината от създаването му през октомври т. г. \r\nНели ГЕРГЬОВСКА", "date": "2019.09.19", "title": "Общински съвет – Смолян гласува награда за Център за изкуствата „За Родопите“ по повод 15-годишнината от основаването му"}
{"url": "http://www.focus-news.net/news/2019/09/19/2700420/pregled-na-mezhdunarodnite-novini-do-1300-chasa-agentsiya-fokus.html", "text": "Председателят на политическата партия Съюз на независимите социалдемократи (СНСД) Милорад Додик обяви предприемането на нови радикални стъпки в Босна и Херцеговина, където – съгласно думите му, цари хаос и политическа криза, съобщава македонското електронно издание  „Фактор“ . \r\nСтъпката на Додик е в отговор на решението на „Партията на демократичното действие“ да приеме декларация, призоваваща за създаването на Република Босна и Херцеговина като гражданска държава, съставена от региони, а не от отделни ентитети.  \r\nДекларацията на партията на Бакир Изетбегович е призив за окончателно разпадане на Босна и Херцеговина, заяви Додик, който е и един от тримата членове на Председателството на БиХ. \r\n„Това, което правят, е пряк призив за дестабилизиране на БиХ и унищожаване на основните принципи. Всички ние в Република Сръбска отхвърляме всяка възможност БиХ да бъде държана извън рамките на двете общности и трите конституционни народа“, заяви Додик пред RTS. \r\nРеакцията на Република Сръбска ще бъде систематична, като опозицията ще запази властта в БиХ и няма да приеме никакви разговори с бошняците, предупреди Додик.  \r\n„Партията на демократичното действие трябва да се върне към първоначалното Дейтънско споразумение. Всички неправилни решения, които отнемат правомощията на РС, трябва да бъдат анулирани. Република Сръбска ще предприеме всички мерки, за да го защити“, категоричен бе Додик. \r\nПартията на Бакир Изетбегович миналия уикенд прие програмна декларация, която предвижда установяването на три нива на властта в БиХ, със столица Сараево, което е политически, административен, културен и икономически център на страната. \r\n*** \r\n \r\n  Около 30 местни жители са загинали в резултат на въздушен удар, нанесен в сряда в един от районите на източната афганистанска провинция Нангархар, съобщава  TACC , като се позовава на информационната агенция TOLOnews. \r\nСпоред местните власти \"около 30 цивилни са били убити при въздушна атака\", а най-малко 40 души са ранени. Медийни доклади посочват, че нападението е извършено от \"чужди сили\". Какви точно - не се уточнява. \r\n*** \r\n \r\n Четвъртък е последният, трети ден на делото срещу премиера Борис Джонсън дали е действал законно, когато е спрял дейността на парламента за 5 седмици преди решителната дата за Брекзит на 31 октомври, предава  Reuters . \r\nАко министър-председателят загуби, той ще бъде принуден да свика парламента по-рано от предвиденото, като даде допълнително време на депутатите да дебатират плановете му за излизане на Обединеното кралство от Европейския съюз на 31 октомври, с или без сделка. \r\nРешението на съда обаче се очаква в следващите дни, като 11-членния съдийски състав не е дал никакви сигнали колко дълго ще му трябва, за да отсъди по случая. \r\nПроцеса във Върховния съд бе предизвикан от решението на Джонсън да поиска от кралица Елизабет II да пророгира, или да спре дейността, на парламента от 10 септември до 14 октомври на основание, че се нуждае от това време, за да подготви новия дневен ред на Камарата на общините. \r\nОпонентите на премиера твърдят, че истинската причина за това е била да се предотврати съпротивата на парламентаристите срещу стратегията му за Брекзит и съответно, че той е заблудил суверена със своя съвет. \r\n*** \r\n \r\n Специалният представител на САЩ за Западните Балкани Матю Палмър заяви в интервю пред радио  The Voice of America , че Вашингтон очаква диалога между Сърбия и Косово да бъде възобновен след изборите в последната и че САЩ остават ангажирани със Западните Балкани. \r\n„Ще изкажем ясно очакванията си следващото правителство на Косово да е такова, което подкрепя диалога, да е такова, което ще е готово да отмени вносните мита, които са препятствие пред продължаването на процеса на диалога, което е готово да сглоби преговорен екип с правомощия, който да се срещне със Сърбия на масата за преговори и да има сериозност в намерението си да постигне споразумение за нормализация на отношенията“, заяви дипломатът. \r\nПалмър посочи, че САЩ са го подкрепяли в целия процес, но сега „Косово трябва да вземе контрола над съдбата в собствените си ръце. \r\nПредставителят на Вашингтон се надява също Сърбия да отговори на отмяната на митата със спиране на лобистката кампания за отмяна на признанията за независимостта на Косово. „И с това като основа: отмяна на митата и спиране на кампанията, страните трябва да се върнат на масата за преговори в позитивна атмосфера и с цел да постигнат споразумение“, поясни Палмър. \r\n„Искаме решение, което е взето на местно ниво, което е устойчиво и може да се прокара и от двете страни. Такова, зад което САЩ и другите в европейската общност, могат да застанат“. \r\n*** \r\n \r\n  САЩ не са готови за „хибридна“ война с Русия и във връзка с това имат намерение да коригират плановете за развитие на военното и други ведомства, заяви министърът на отбраната на страната Марк Еспер, цитиран от  РИА Новости . \r\n„Недиректната  война“ или „войната с представителство“ е конфликт, зад чиито непосредствени участници седят по-големи играчи. Примери за такива войни са Корейската и първия етап на Виетнамската. \r\nИзказвайки се на конференция на военновъздушните сили на САЩ, министърът изрази мнение, че Русия през последните години ефективно демонстрира провеждането на „косвени, хибридни бойни и военни операции в сивата зона“. Като пример той посочи събитията в Крим и Украйна, без да уточнява какво има предвид. \r\nКиев и редица западни държави смятат, че Русия се намесва в делата на Украйна и е страна в конфликта в Донбас. Русия отрича това и нарича подобни твърдения недопустими. Москва многократно е заявявала, че не е страна в вътрешноукраинския конфликт и не участва в събитията на югоизток, не подкрепя милиции и не изпраща войски в Донбас, а се интересува от това, Украйна да преодолее политическата и икономическата криза, отбелязва руската агенция. \r\n„Това говори, че те (Русия) знаят, че не искат и не могат да ни противостоят в конвенционална война и затова търсят други начин, за да ни предизвикват, да водят стратегическо съперничество на по-ниско ниво от директния въоръжен конфликт“, заяви Еспер. \r\n„Това е нова форма на бойни действия. Имам предвид. Искам да кажа, че в много отношения тук сме най-слабо подготвени и че трябва да сме готови за това. Ето защо сега изучаваме как се готвят нашите планове за провеждане на кампаниите на различни театри (на военните действия) и се опитваме да излезем на ниво на стратегическо съперничество по-ниско от това равнище“, обясни министърът. \r\nТой подчерта, че това се отнася не само за военните, но и за други ведомства на САЩ, които трябва „да променят тази стратегическа ситуация, като провеждат информационни кампании и други“. \r\n„Добри сме във военните операции, но когато се окажем в тази сива зона, когато излезем от конвенционалния конфликт, това се превръща в изпитание за нас“, резюмира Еспер. \r\n***", "date": "2019.09.19", "title": "Преглед на международните новини до 13:00 часа (Агенция \"Фокус\")"}
{"url": "http://www.focus-news.net/news/2019/09/19/2700419/boyko-ranovski-dai-vav-vsichki-27-oblastni-otdela-na-dai-shte-ima-dezhurni-ekipi-vav-vrazka-s-praznichnite-dni.html", "text": "Във всички 27 областни отдела на ДАИ ще има дежурни екипи във връзка с празничните дни. Това каза на брифинг изпълнителният директор на Изпълнителна агенция „Автомобилна администрация“ Бойко Рановски, предаде репортер на  Агенция „Фокус“ . На 20 усилията на служителите ще са съсредоточени към местата, откъдето тръгва големият пътникопоток: автогари, жп гари и ще бъдат извършвани засилени проверки на автобусите, които превозват пътници. Контролът ще бъде засилен. Проверките ще са насочени към наличието на колани в превозните средства. В следобедните часове от ДАИ ще подпомагат работата на „Пътна полиция“ по спазване на забраната за движение на тежкотоварни автомобили, включително и на 23 септември, когато забраната също важни за времето от 14.00 до 20.00 часа. Забраната не касае превоза на опасни товари, живи животни и бързоразвалящи се храни. Това е последната такава забрана за годината преди коледните и новогодишните празници.  \r\nРановски се спря и върху проверките на училищните автобуси и автобусите, с които училищата имат договори за превоз на деца през новата учебна година: „До момента са проверени 1071 автобуса, има дадени 60 предписания за отстраняване на някои по-дребни нарушения. Актовете са 7. Нямаме съставен акт за необорудван автобус с обезопасителни колани. От началото на годината имаме съставени 9042 акта за установени нарушения. В сравнение със същия период на миналата година са малко по-малко, но санкциите са с 300 000 повече в сравнение с наказателните постановления, издадени за първите осем месеца миналата година“, добави още той.  \r\n   \r\nТеодора ПАВЛОВА", "date": "2019.09.19", "title": "Бойко Рановски, ДАИ: Във всички 27 областни отдела на ДАИ ще има дежурни екипи във връзка с празничните дни"}
{"url": "http://www.focus-news.net/news/2019/09/19/2700421/antichen-festival-serdika-e-moyat-rim-shte-se-provede-v-sofiya-na-21-i-22-septemvri-2019-g.html", "text": "Сдружение за антични реконструкции \"MOS MAIORUM ULPIAE SERDICAE\" организира Първия античен фестивал„Сердика е моят Рим“, който ще се проведе в София на 21 и 22 септември 2019 г., съобщиха от пресцентъра на  Столична община .  \r\nЖеланието на организаторите е да популяризират античното наследство на столицата и да привлекат вниманието към реставрираните антични обекти: „Западна порта на Сердика“ и „Античен културно-комуникационен комплекс Сердика“. \r\nПодготвена е пъстра и богата програма, която ще запознае жителите и гостите на града с ранната история на Сердика във времето около управлението на император Константин Велики. Ще бъдат представени както значими за периода събития свързани със Сердика, така и ежедневният бит, нрави и обичаи на римляните и варварските племена, населявали нашите земи. \r\nСцена на фестивала ще станат реставрираните антични обекти в сърцето на града. Археологическият парк „Западна Порта на Сердика“ ще се превърне във военен лагер, а по улиците на Античен културно-комуникационен комплекс „Сердика“ отново ще се разхождат римски граждани, занаятчии, търговци и магистрати. \r\nФестивалът ще събере над 140 реконструктори от България, Румъния, Унгария, Австрия и Естония. Партньори на \"Сердика е моят Рим“ са Столична община, РИМ София, Кръжок към катедрата по римско право към Юридическия факултет на Софийския университет, Лятна школа по класически езици, реконструкторски клубове от страната и чужбина. \r\nПроектът е финансиран от Програма „Култура” на Столична община.", "date": "2019.09.19", "title": "Античен фестивал „Сердика е моят Рим“ ще се проведе в София на 21 и 22 септември 2019 г."}
{"url": "http://www.focus-news.net/news/2019/09/19/2700425/evropeyski-dni-na-nasledstvoto-sofiya-2019-shte-se-provedat-na-21-i-22-septemvri.html", "text": "Тази година „Европейските дни на наследството“ ще се проведат на 21 и 22 септември под мотото „Изкуства и развлечения“,съобщиха от пресцентъра на  Столична община . Целта на това ежегодно събитие е да насочи общественото внимание към културното наследство, неговите различни измерения и неговото преосмисляне. То да не бъде възприемано като паметник, а като живо наследство, което е неразделна част от нашия живот и с което ние си взаимодействаме. \r\nВ София „Европейските дни на наследството“ се организират от Френски институт в България, Министерство на културата и Столична община в партньорство с Bulgaria ON AIR. Събитието е част от Календара на културните събития на Столична община. \r\nПовече от 35 сгради със забележителна архитектурна стойност в столицата ще отворят врати. Сред тях са:  Министерството на отбраната, Министерство на вътрешните работи, Централния военен клуб, Военната академия „Георги С. Раковски”, Баня Баши джамия, Софийската синагога, Католическия катедрален храм „Св. Йосиф”, Концертен комплекс „България”, Народен театър „Иван Вазов”, Националната галерия - Двореца, Софийската опера и балет, Съдебната палата, Софийския университет „Св. Климент Охридски”, неговите музеи и библиотека, Университетска ботаническа градина, Френския институт в България, Резиденцията на Република Франция, галерия „Oborishte 5“.", "date": "2019.09.19", "title": "Европейски дни на наследството – София 2019 ще се проведат на 21 и 22 септември"}
{"url": "http://www.focus-news.net/news/2019/09/19/2700418/gl-komisar-nikolay-nikolov-vchera-beshe-nay-natovareniyat-den-za-pozharnite-v-stranata-mozhe-bi-za-tsyalata-godina.html", "text": "Вчера беше най-натовареният ден за пожарните в страната, може би за цялата година. Това каза във Варна директорът на ГД „Пожарна безопасност и защита на населението“ главен комисар Николай Николов, по повод обстановката в страната, предаде репортер на  Радио „Фокус“ – Варна . Николай Николов посочи, че времето тази сутрин е чудесно, защото дъждът е дал възможност служителите на пожарната да глътнат малко въздух, предвид натовараемостта от последните дни. Комисар Николай Николов посочи, че пожарникарите са гасили 409 пожара в цялата страна и използва възможността да им благодари за усърдната работа. Той добави, че пожарникарите са издържали повече от 30 дни работа на терен. „Включително и във високите части на Рила, където пожарите се гасят много трудно. Благодаря и на колегите от ВВС, които със свои хеликоптери бързо локализираха пожара на Рила и в момента обстановката е напълно спокойна“, коментира още комисар Николов. \r\nДесислава ВАСИЛЕВА", "date": "2019.09.19", "title": "Гл. комисар Николай Николов: Вчера беше най-натовареният ден за пожарните в страната, може би за цялата година"}
{"url": "http://www.focus-news.net/news/2019/09/19/2700423/organov-kontsert-shte-se-provede-v-sofiya-v-ramkite-na-evropeyskite-dni-na-nasledstvoto.html", "text": "Органов концерт ще се проведе в София в рамките на Европейските дни на наследството. Това съобщиха от пресцентъра на  Столична община . Концертът е на Консорта за старинна музика „Кончерто антико“ с европейска барокова и романтична музика. Събитието ще бъде в Католическата катедрала „Св. Йосиф“ на ул. „Княз Борис І” 146 на 21 септември от 19.30 часа. Входът е свободен. \r\nКонсортът за старинна музика Concerto antico е в състав: Янко Маринов - орган, Деян Иванов - обой, Константин Кожухаров - обой, Сабина Йорданова - фагот, Дона Стоянова - сопрано, Ивайло Донков - тенор и специалното участие на Николай Казаков - кларинет. \r\nВ програмата са включени творби от Ж. Титлуз, С. А. Шерер, Д. Букстехуде, Зеленка А. Вивалди, Й. С. Бах, Г. Фр. Хендел, Ф. Лист, М. Регер. \r\nБароковите творби ще бъдат изпълнени на семплираните регистри на старинния орган от Щрасбург (Австрия, ок. 1740 година), а произведенията от Лист и Регер ще прозвучат на романтични органи от 19 и 20 век.", "date": "2019.09.19", "title": "Органов концерт ще се проведе в София в рамките на Европейските дни на наследството"}
{"url": "http://www.focus-news.net/news/2019/09/19/2700424/dimitar-nikolov-kmet-na-burgas-osnovnata-zadacha-v-noviya-korpus-na-profesionalnata-gimnaziya-po-elektrotehnika-i-elektronika-beshe-da-izgradim-kabineti-na-novite-spetsialnosti.html", "text": "Основната задача в новия корпус на Професионалната гимназия по електротехника и електроника „Константин Фотинов“ беше да изградим нови учебни кабинети на новите специалности. Това каза пред журналисти кметът на Бургас Димитър Николов по време на своето посещение на новия корпус на Професионалната гимназия по електротехника и електроника „Константин Фотинов“, предаде репортер на  Радио „Фокус“ – Бургас . „Радвам се, че всичко това е факт и че тези кабинети са налични. Специалността „Аудиовизуална техника“ вече функционира, обзаведена е с апарати. Това училище дава уникални възможности на бургаските деца и аз съм убеден, че с всяка следваща година интересът към училището ще расте все повече и повече“, добави Николов. По думите му новите специалности, които са изключително актуални в новия технологичен свят са важни и търсени от младите хора и от родителите. „Тук се учи програмиране, аудиовизуална техника, приложно програмиране, роботика и всичко това, което в момента IT фирмите търсят като добре подготвени кадри. Със сигурност можем да кажем, че голяма част от тези деца, ако решат могат веднага да намерят приложение на своите знания в IT фирмите в Бургас“, заяви кметът Димитър Николов.  \r\n„Това, което в момента се вижда, е една прекрасна и съвременна база. Кабинетите са с почти ново оборудване, а цялостната идея възникна, когато отвън откривахме игрището, което беше по трансграничен проект. С общите усилия и на общината ще бъдем все така актуално със съвремието“, каза директорът на училището Коста Папазов. По думите му Бургас е център за обучение на IT специалисти, България е разделена на 4 центъра и Бургас е един от тях.  \r\nКметът Димитър Николов поясни, че гимназията е лицензирана за това обучение и че тук идват деца от Ямбол, Сливен, Шумен, Варна. „Всяка събота и неделя повече от 200 курсисти с преподаватели по програмиране тук в този корпус и това училище се обучават напълно безплатно по тази национална програма“, уточни кметът. \r\nМария КУРТЕВА", "date": "2019.09.19", "title": "Димитър Николов, кмет на Бургас: Основната задача в новия корпус на Професионалната гимназия по електротехника и електроника беше да изградим кабинети на новите специалности"}
{"url": "http://www.focus-news.net/news/2019/09/19/2700427/ofitsialno-shte-bade-otkrit-noviyat-mladezhki-klub-v-kv-dolno-ezerovo-v-burgas.html", "text": "Младежи от кв. „Долно Езерово“ се организират за празнично откриване на новия си квартален клуб. Това съобщиха от пресцентъра на  Община Бургас . Той се помещава в сградата на читалището. Младите от квартала сами поискаха от кмета Димитър Николов да си имат свое място и мечтата им ще стане реалност след броени дни. Тяхната идея е в клуба да се водят занятия по музика, рисуване, танци, както и да празнуват заедно на това място рождени дни. В „Долно Езерово“ е изградена също така нова спортна площадка. Обновен е и паркът, който ще стане много по-зелен догодина напролет. Кварталният празник ще започне от 11.00 часа на 21 септември. В концертната програма ще участват състави от местното читалище, общинският духов оркестър и фолклорен ансамбъл „Странджа“.", "date": "2019.09.19", "title": "Официално ще бъде открит новият младежки клуб в кв. „Долно Езерово“ в Бургас"}
{"url": "http://www.focus-news.net/news/2019/09/19/2700428/s-voenen-ritual-i-bogata-programa-v-sofiya-shte-bade-otbelyazana-111-ata-godishnina-ot-obyavyavaneto-na-nezavisimostta-na-balgariya-na-22-septemvri.html", "text": "С военен ритуал и богата програма в София ще бъде отбелязана 111-ата годишнина от обявяването на Независимостта на България на 22 септември. Това съобщиха от пресцентъра на  Столична община . Тържествата ще започнат от 11.00 часа пред Паметника на Независимостта на пл. „Княз Александър I”.  \r\nВ програмата ще участват Софийският духов оркестър, смесен хор „Света София” с ръководител Валентин Бобевски, квартет „Славей” и актрисата Силвия Лулчева.  \r\nВоенен ритуал ще изпълни Националната гвардейска част.", "date": "2019.09.19", "title": "С военен ритуал и богата програма в София ще бъде отбелязана 111-ата годишнина от обявяването на Независимостта на България на 22 септември"}
{"url": "http://www.focus-news.net/news/2019/09/19/2700422/gl-komisar-nikolay-nikolov-razpolagame-s-3115-dobrovoltsi-koito-sa-uchastvali-v-126-intsidenta.html", "text": "Разполагаме с 3115 доброволци, които са участвали в 126 инцидента. Това каза във Варна директорът на ГД „Пожарна безопасност и защита на населението“ главен комисар Николай Николов, предаде репортер на  Радио „Фокус“ – Варна . Комисар Николов добави, че добави, че до миналата седмица в 126 случая са участвали и доброволци, като на разположение са 3115 доброволеца, които са преминали обучение и са готови за работа с пожарникарите. \r\nКомисар Николай Николов уточни, че за цялата страна е въведено извънредно дежурство. Хората, които са дежурни са извън пожарните служби, по-близко до най-рисковите места, а тези които почиват са в домовете си в готовност да се включат при нужда. По повод мащабният пожар от предния ден край варненското село Каменар, комисар Николов посочи, че на лице е била изключително бърза реакция, която е позволила пожарът да не обхване повече от 60 дка и да няма пострадали или загинали. \r\n \r\nДесислава ВАСИЛЕВА", "date": "2019.09.19", "title": "Гл. комисар Николай Николов: Разполагаме с 3115 доброволци, които са участвали в 126 инцидента"}
{"url": "http://www.focus-news.net/news/2019/09/19/2700429/film-za-hristo-stoichkov-shte-bade-predstaven-v-kulturen-tsentar-morsko-kazino-v-burgas.html", "text": "Филм за феноменалната спортна кариера и бурната житейска съдба на един от най-известните български спортисти по света – Христо Стоичков, ще бъде представен пред бургаска публика от 15.00 часа в зала „Георги Баев“ на Културен център „Морско казино“. Това съобщиха от пресцентъра на  Община Бургас . Входът е свободен. Сценарист на филма е Борислав Колев. Лентата е драматичен документален разказ за триумфите и сривовете на родения победител, за мисията му да бъде лидер и да повежда останалите в съдбоносните мигове, за моментите на националното самочувствие. Филмът е част от Международен фестивал на историческото документално кино. Събитието се реализира съвместно с Община Бургас. Програмата на фестивала продължава с филма „Децата на дружбата“ от 16.30 часа в зала „Георги Баев“ на Културен център „Морско казино“. В експозиционен център „Флора“ излъчването на прожекциите е от 18.00 часа с филма „Папа Франциск: човек на думата си“ и „Случаят на Йохана Лангерфелд“ от 19.30 часа.", "date": "2019.09.19", "title": "Филм за Христо Стоичков ще бъде представен в Културен център „Морско казино“ в Бургас"}
{"url": "http://www.focus-news.net/news/2019/09/19/2700430/bez-problemi-i-izchakvaniya-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчаквания се осъществява преминаването на моторни превозни средства през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на пункта. Трафикът към този час на деня е слаб. Няма образували се колони от чакащи автомобили. \r\nВенцеслав ИЛЧЕВ", "date": "2019.09.19", "title": "Без проблеми и изчаквания се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2019/09/19/2700435/noviyat-komanden-tsentar-za-videonablyudenieto-na-sliven-be-otkrit-dnes.html", "text": "Новият команден център за видеонаблюдението на Сливен бе открит днес, предаде репортер на  Радио „Фокус“ – Сливен . 90 000 лв. струва новото оборудване на залата, а в цялата система са вложени над 1 000 000 лв, заяви на откриването кметът Стефан Радев. Той поясни, че се работи по разширяване и надграждане на  видеонаблюдението. Предстои да бъде обхваната по-голяма част от града, като и изграждане на такава система в малките населени места, в чийто обсег да попада трафика и общинската собственост. \r\nБе отчетено, че използваните модерни технологии дават възможност за своевременно и качествено установяване и проследяване на различни закононарушения и хулигански прояви, чрез едновременено наблюдение от независими един от друг контролни центрове, разположени в различни обекти в града. \r\n„Видеоинформация е от полза, както в решаването на криминални случаи, така и във възможността да се планират  мерките за сигурност” каза директорът на ОДМВР-Сливен ст.комисар Димитър Величков . Той благодари на кмета на града и на общинската администрация за изграждането на този високотехнологичен проект и подчерта, че това е една сериозна инвестиция, която ще даде своите положителни резултати в опазването на обществения ред и гарантиране сигурността на  гражданите. \r\nМВР има непрекъснат достъп до системата, която извършва наблюдение в реално време. Помощта, която оказва видеонаблюдението, в работата на полицията е от голямо значение. Благодарение на досега действащата система са разкрити множество престъпления, решени са различни казуси при пътни произшествия и са планирани редица превантивни мерки по обществен ред и сигурност. \r\nВъзможностите на центъра за видеонаблюдение бяха представени от началника на отдел „Общинска охрана” Петко Чолаков в присъствието на кмета Стефан Радев, председателия на Общинския съвет Иван Митев, заместник областния управите  Камен Костов, представители на общинска администрация и гости. \r\n \r\nЛюдмила ЙОРГОВА", "date": "2019.09.19", "title": "Новият команден център за видеонаблюдението на Сливен бе открит днес"}
{"url": "http://www.focus-news.net/news/2019/09/19/2700432/vecher-makedoniya-posolstvoto-na-sasht-izrazi-zagrizhenost-po-povod-izyavleniyata-na-dodik-za-ottsepvane.html", "text": "Посолството на САЩ в Босна и Херцеговина разпространи съобщение, в което сподели загриженост относно възгледите, изразени в декларацията на „Партията на демократичното действие“ на Бакир Изербегович за конституционните промени и създаването на Република Босна и Херцеговина, като посочват, че Дейтънското споразумение и Основният закон на страната не дават право на отделяне на отделните ентитети, съобщава електронното издание на македонския вестник  „Вечер“ . \r\nСъщо така се оценява, че всяка промяна във вътрешната организация на БиХ трябва да бъде приета в съответствие с процедурите, установени в Конституцията, които изискват подкрепата на всички съставни народи. \r\n \r\n Тереза Герова", "date": "2019.09.19", "title": "„Вечер“ (Македония): Посолството на САЩ изрази „загриженост“ по повод изявленията на Додик за отцепване"}
{"url": "http://www.focus-news.net/news/2019/09/19/2700433/35-godishna-zhena-e-v-bolnitsa-sled-kato-e-bila-prebita-ot-priyatelya-si-vav-vidin.html", "text": "35-годишна жена е в болница, след като е била пребита от приятеля си във Видин. Това съобщиха от  ОДМВР - Видин . На 18 септември в РУ - Видин е образувано досъдебно производство. На 17 септември около 2.00 часа в апартамент в ж.к. „Васил Левски“ и пред жилищния блок, 46-годишен е причинил телесна повреда на живущата с него на семейни начала 35-годишна жена в условията на домашно насилие. След нанесения ѝ побой видинчанката била настанена в МБАЛ „Св. Петка“ в областния град. Медиците подали сигнал в полицията. Случаят е докладван в Районна прокуратура–Видин, работата на разследващите продължава.", "date": "2019.09.19", "title": "35-годишна жена е в болница, след като е била пребита от приятеля си във Видин"}
{"url": "http://www.focus-news.net/news/2019/09/19/2700431/nova-makedoniya-makedoniya-matyu-palmar-se-nadyava-skopie-da-zapochne-pregovori-s-es-prez-oktomvri.html", "text": "Специалният представител на САЩ за Западните Балкани Матю Палмър очаква Македония да започне преговорите за членство с Европейския съюз през октомври, предава електронното издание на вестник  „Нова Македония“ . \r\n„Надяваме се Северна Македония да започне преговорите с Европейския съвет на 16 октомври“, заяви Палмър пред радио The Voice of America. \r\nТой припомни, че ЕК е препоръчвала отваряне на преговорите със Скопие през последните девет или десет години. \r\n„Предадохме ясно позицията си на нашите европейския партньори. Смятаме, че започването на преговорите би било от голяма полза“, посочи Палмър. \r\nТой добави, че Македония, разбира се, може да си помогне в своята кауза, като продължи да следва дневния ред за реформите и прилагане на новия закон за Специализираната прокуратура. \r\n„В Скопие продължават консултативни преговори по този въпрос. Бихме искали да си партнираме с правителството в Северна Македония в подкрепа на програмата за реформи. Бихме искали да помогнем на тази страна да продължи напред“, каза Палмър в интервюто. \r\nСАЩ се надяват, че Македония ще продължи напред по пътя към НАТО и че би било идеално страната да стане 30-ият член на Алианса през декември. \r\n \r\nПревод и редакция:", "date": "2019.09.19", "title": "„Нова Македония“ (Македония): Матю Палмър се надява Скопие да започне преговори с ЕС през октомври"}
{"url": "http://www.focus-news.net/news/2019/09/19/2700437/gl-komisar-nikolay-nikolov-edin-pozharnikar-struva-na-darzhavata-po-40-000-lv-na-godina.html", "text": "Един пожарникар струва на държавата по 40 000 лв. на година. Това каза във Варна директорът на ГД „Пожарна безопасност и защита на населението“ главен комисар Николай Николов, предаде репортер на  Радио „Фокус“ – Варна . Гл. ком. Николов посочи, че ако се извоюва нужният бюджет, няма да е никакъв проблем МВР да проведе конкурс за назначаване на нови служители в пожарната, които да се включат в структурите ѝ по места. По този начин ще се реши и проблемът с недостигът на кадри, като на места броят им е силно ограничен. Комисар Николов добави, че към момента не е решен и проблемът с т.нар. трима души в екип, които са в най-малките служби. Поради това се налага и служителите в най-малките населени места да бъдат по домовете си на повикване в случай на нужда. \r\nДесислава ВАСИЛЕВА", "date": "2019.09.19", "title": "Гл. комисар Николай Николов: Един пожарникар струва на държавата по 40 000 лв. на година"}
{"url": "http://www.focus-news.net/news/2019/09/19/2700438/na-11-iya-evropeyski-kongres-po-robotizirana-hirurgiya-meditsinski-universitet-pleven-shte-realizira-3d-demonstratsiya-na-robot-asistirana-operatsiya.html", "text": "За първи път в България ще се проведе Европейски Конгрес по роботизирана хирургия с организатор Медицински университет – Плевен в периода 26-28 септември 2019 г. Това съобщиха от пресцентъра на  МУ - Плевен . По време на 11-ия Европейски Конгрес по роботизирана хирургия в София Медицински университет – Плевен (МУ-Плевен) ще реализира специална демонстрация на 3D Хирургия на живо. Уникалното излъчване на демонстрацията ще се реализира с обучителна цел по европейски проект BG05M2OP001-1.002-0010-C01 „Център за компетентност по персонализирана медицина, 3D и телемедицина, роботизирана и минимално инвазивна хирургия“, финансиран от Оперативна програма „Наука и образование за интелигентен растеж“. \r\nВ рамките на ХI Европейски Конгрес по роботизирана хирургия в София паралелно ще бъдат представени две операции на живо, излъчвани в 3D формат. Едната ще бъде робот-асистирана операция, която ще извърши екипът на чл.-кор. проф. д-р Григор Горчев, а втората - фокусирана ултразвукова хирургия на живо чрез прилагане на ХАЙФУ технологията от екипа на доц. д-р Добромир Димитров.  \r\nМУ - Плевен спечели домакинството на Европейския конгрес по роботизирана хирургия преди четири години в Париж, Франция след сложна конкурсна процедура. Проф. Славчо Томов, ректор на МУ - Плевен, член за втори мандат на Съвета на Европейската Асоциация по роботизирана гинекологична хирургия SERGS, е председател на научния комитет на форума. Проф. Григор Горчев, почетен ректор на МУ - Плевен, е президент на конгреса в България.  \r\nЕвропейският форум по роботика се провежда под мотото „Отвъд границите“, носещо посланието за разширяване на асоциацията с млади специалисти от Източна Европа, които в бъдеще ще прилагат високите технологии и новите хирургични методи в обучението и клиничната практика.  \r\nКонгресът ще се проведе в най-старата Алма Матер – Софийски университет „Свети Климент Охридски“ в периода 26-28 септември 2019 г. Форумът ще привлече в България цяла плеяда от най-изтъкнатите хирурзи в роботиката от САЩ и Европа, както и китайските партньори на МУ - Плевен, които ще изнесат пленарни доклади, споделяйки своя опит и визия за развитие на новите технологии и роботиката. Очаква се в конгреса да вземат участие над 300 специалисти от Европа и Америка, както и много български лекари и студенти по медицина. За първи път в европейския форум по роботика ще участва т.нар. Световен Отбор (SLS World Team) от топ хирурзи на Световната Лапароскопска Асоциация със специална интерактивна сесия „Хирургически изненади“ в  . Пленарни лекции ще изнесат водещи хирурзи от САЩ и Европа, като Camran Nezhat (САЩ), Pedro Ramirez (САЩ), Robert Holloway (САЩ), Richard Satava (САЩ), Jan Persson (Швеция), Angelo Maggioni (Италия), Rainer Kimmig (Германия) и др.  \r\nПрез 2018 година МУ – Плевен отбеляза 10 години от въвеждането за първи път на роботизираната хирургия в Югоизточна Европа и в България с пионер чл.-кор. проф. д-р Григор Горчев. Отбелязани бяха и 5 години от въвеждането за първи път на понятието „хирургия без скалпел“ или „ултразвукова хирургия“ чрез лечение на солидни тумори с апарат за високоинтензивен фокусиран ултразвук (ХАЙФУ) в България и Югоизточна Европа. Методът намира изключително широко приложение и популярност във водещите световни клинични центрове през последните години. Това е напълно неинвазивна медицинска терапия, при която чрез насочен ултразвуков сигнал и при уникална прецизност се постига аблация (стопяване) на новообразуванието. Терапията е органосъхраняваща, без конвенционална хирургична интервенция - без разрези, без кръвозагуба, с минимален риск от инфекции и липса на оперативен стрес. Ултразвуковата аблация е революционен, радикално нов подход при третирането на новообразувания в човешкото тяло (тумори) - както доброкачествени, така и злокачествени.  \r\nМедицински университет – Плевен се откроява на картата на висшето медицинско образование в България и в Европа със съвременния си облик на водещ образователен и научноизследователски център с приоритети в роботизираната хирургия и телемедицината, привличащ все повече български и чуждестранни студенти. С разположените общо три роботизирани системи на територията на висшето училище и университетските бази МУ – Плевен се утвърждава като център по роботизирана хирургия. Трите роботизираните системи, последната от които da Vinci Xi във високотехнологичната Университетска Болница „Света Марина“ – Плевен, се прилагат успешно и пълноценно в научноизследователската дейност, в клиничната практика и в обучението на студенти по гинекология, хирургия и урология. Към университета функционира уникален за Балканския полуостров Телекомуникационен ендоскопски център с експериментална операционна зала и виртуална зала с тренажори, който е оборудван с високотехнологична апаратура в сферата на ендоскопската хирургия. Една от аудиториите на центъра функционира като модерно 3D студио за демонстрации на Хирургия на живо, където студенти и медицински специалисти имат възможността да се потопят триизмерно в човешката анатомия и да участват в оперативната интервенция през очите на хирурга. Всичко това дава уникална възможност на студенти, докторанти, специализанти и лекари-специалисти за обучение с авангардна апаратура.", "date": "2019.09.19", "title": "На 11-ия Европейски Конгрес по роботизирана хирургия Медицински университет - Плевен ще реализира 3D демонстрация на робот-асистирана операция"}
{"url": "http://www.focus-news.net/news/2019/09/19/2700440/tolonews-okolo-30-tsivilni-zhiteli-sa-zaginali-pri-bombardirovka-v-iztochen-afganistan.html", "text": "Около 30 местни жители са загинали в резултат от авиоудар, нанесен в сряда вечерта в провинция Нангархар, Афганистан, съобщава информационната агенция  TOLONews. \r\nКакто отбелязват местните власти, „при въздушната атка са убити около 30 мирни жители“. Най-малко 40 души са получили нарявания. \r\nУдарът е нанесен по селска местност, където в този момент събират реколтата. Според източниците на изданието, атаката е извършена от „чуждестранни сили“. \r\n \r\nПревод и редакция:", "date": "2019.09.19", "title": "TOLONews: Около 30 цивилни жители са загинали при бомбардировка в Източен Афганистан"}
{"url": "http://www.focus-news.net/news/2019/09/19/2700436/aktsenti-v-predavaneto-dupnitsa-klyuchat-kam-rila-po-radio-fokus-pirin.html", "text": "В предаването „Дупница – ключът към Рила“ на  Радио „Фокус“  ще поставим акцент върху успешната работа на Община Дупница по два важни социални проекта, свързани с деца в риск и техните семейства. Днес се проведе официалната церемония по откриването на ново Преходно жилище за деца от 15 до 18-годишна възраст, изградено по проект „Подай ръка”. Проектът е реализиран по Оперативна програма „Региони в растеж” и е с основна цел гарантиране на правото на всяко дете до достъп до качествена грижа и услуги в общността според индивидуалните му потребности. По темата ще разговаряме с Ели Подгорска, началник на отдел „Социални проекти с европейско и национално финансиране”. Децата в община Дупница на възраст от 0 до 7 години получават шанс за предоставяне на специализирани услуги за ранно детско развитие за още 1 година по проект на Общината финансиран по Оперативна програма „Развитие на човешките ресурси”. Това е и повод да ви срещнем с Десислава Иванова, ръководител на проекта „Алтернатива за ранно детско развитие”. Тази вечер Общински исторически музей – Дупница ще открие своя нова изложба. Тя е посветена на Европейските дни на наследството и носи името „Археологическо наследство на дупнишка околия“. По този повод ще разговаряме с Анелия Геренска, директор на културния институт в града. Изложбена зала „Джамията” ще бъде домакин на юбилейната изложба-живопис на художника Георги Георгиев – Кьосев. Той работи в областта на живописта във всички жанрове – фигурални композиции, натюрморт, портрет и пейзаж, а новото му предизвикателство към ценителите на художественото изкуство носи името „Неръкотворни картини”. Повече за изложбата ще научим от нейния автор – Георги Кьосев. \r\nПредаването „Дупница – ключът към Рила“ се излъчва на честотите на Радио „Фокус“ – Пирин всеки четвъртък от 16.00 до 17.00 часа с водещ Венцеслав Илчев.", "date": "2019.09.19", "title": "Акценти в предаването „Дупница – ключът към Рила“ по Радио „Фокус“ – Пирин"}
{"url": "http://www.focus-news.net/news/2019/09/19/2700434/sport-taybe-yusein-se-klasira-na-14-final-na-svetovnoto.html", "text": "Тайбе Юсеин продължава убедителното си представяне на Световното първенство по борба, което се провежда в Нур-Султан (Казахстан). Защитаващата титлата си българка записа втора победа в категория до 62 кг днес, след като тушира румънката Криста Инце. В първата си схватка 28-годишната Тайбе записа категорична победа с 10:0 точки срещу шампионката на Азия Ксиаожуан Луо (Китай).След новия успех Юсеин се класира за четвъртфиналите, където очаква победителката от схватката между шведката Хена Катерина Йохансон и испанката Лидия Перес Тоурино.", "date": "2019.09.19", "title": "Спорт: Тайбе Юсеин се класира на 1/4-финал на световното"}
{"url": "http://www.focus-news.net/news/2019/09/19/2700441/stefan-radev-kmet-na-sliven-vsichki-vklyucheni-sgradi-v-programata-za-energiyna-efektivnost-v-sliven-shte-badat-sanirani.html", "text": "Проблеми с третата вълна на санирането по програмата за енергийна ефективност в Сливен няма да има. Това каза пред  Радио „Фокус“ – Сливен  кметът Стефан Радев след разговор с ресорния заместник-министър. Процедурата не е приключила за общо четири блока в Сливен, за които се очаква разрешение от МРРБ за начало на строителните дейности. „Няма вероятност тези жилищни сгради да отпаднат от програмата. Вчера имахме разговор с ресорния заместник-министър, който ни увери, че съвсем скоро казусът ще бъде разгледан и ще продължим напред“, заяви Стефан Радев. „Договорът за 21 блок в кв. „Българка“ е подписан, както и за другите, има неща по административната процедура и по размяната на информация между МРРБ и Банката за развитие, които трябва да бъдат разчистени, за да продължи процедурата“, поясни кметът на Сливен. \r\nПо думите му за някои обекти срокът за изпълнение на някои от забавените обекти, ще продължи и след началото на зимния период, но ако метеорологичните условия доведат до спиране на ремонтите, ще бъдат предприети всички мерки, за да няма поражения върху сградите. \r\n„Няма опасност за третата вълна от саниране в Сливен“, добави Стефан Радев. \r\nЛюдмила ЙОРГОВА", "date": "2019.09.19", "title": "Стефан Радев, кмет на Сливен: Всички включени сгради в програмата за енергийна ефективност в Сливен ще бъдат санирани"}
{"url": "http://www.focus-news.net/news/2019/09/19/2700439/komisar-nedelcho-rachev-ohranitelna-politsiya-burgas-s-initsiativata-vizhdam-te-vizhdash-me-prodalzhavame-kampaniyata-za-opasnostite-na-patya-za-velosipedistite.html", "text": "Инициативата „Виждам те. Виждаш ме.“ е една от изключително полезните, с която продължаваме кампанията, която е от една година насам, със съдействието на компаниите, за да покажем опасностите, които могат да се появят на пътя, в случая за велосипедистите и за пешеходците от управляващите водачи на транспортни превозни средства. Това каза пред журналисти комисар Неделчо Рачев, началник на сектор „Охранителна полиция“ към ОДМВР – Бургас, предаде репортер на  Радио „Фокус“ – Бургас . „Тя не случайно е озаглавена „Виждам те. Виждаш ме.“, тъй като активността трябва да бъде от двете страни – велосипедистите и водачите на тези превозни средства, в които кабини се наблюдава намалена видимост от определен участък или периметър от пътното платно“, каза още Рачев. Той добави, че през изминалата година на територията на област Бургас, кампанията е проведена в 10 учебни заведения по същия начин и са проведени редица лекции и обучителни семинари с учениците в различни възрастови групи. „Ползата от тази превенция, както и колегите от „Пътна полиция“, отчитат резултати във все повече припознаване правилата за движение по пътища от участници пешеходци и участници с пътни превозни средства, в случая велосипед“, заяви Рачев. \r\nДеница ДИМИТРОВА", "date": "2019.09.19", "title": "Комисар Неделчо Рачев, „Охранителна полиция“ – Бургас: С инициативата „Виждам те. Виждаш ме.“ продължаваме кампанията за опасностите на пътя за велосипедистите"}
{"url": "http://www.focus-news.net/news/2019/09/19/2700445/romania-journal-savetat-na-es-odobri-kyoveshi-za-glaven-prokuror-na-obshtnostta.html", "text": "Съветът на Европейския съюз одобри румънката Лаура Кодруца Кьовеши за първи Главен прокурор на Общността, съобщава  Romania Journal . \r\nКандидатурата на Кьовеши е събрала достатъчно мнозинство по време на заседание на Комитета на постоянните представители в ЕС на страните членки (КОРЕПЕР-2), обяви Марко Руонала, говорител на финландското ротационно представителство на ЕС. \r\nПредстоят преговори с Европейския парламент, след което кандидатурата на Кьовеши ще  бъде окончателно потвърдена от Съвета. \r\nВ родината си тя бе ръководител на Националната антикорупционна дирекция. Кьовеши обаче не получи подкрепата на официален Букурещ за кандидатурата си, припомня изданието. Предполага се, че президентът на Румъния е помолил лично посланика на страната в ЕС Луминита Одобеску да гласува за Кьовеши, подчертават от редакцията.  \r\nСрещата на КОРЕПЕР-2 се проведе, след като във вторник преговорните екипи на Европейския парламент и Съвета на ЕС проведоха видеоконференция, посветена на въпроса за бъдещия ръководител на Европейската прокуратура.  \r\n \r\n Тереза Герова", "date": "2019.09.19", "title": "Romania Journal: Съветът на ЕС одобри Кьовеши за Главен прокурор на Общността"}
{"url": "http://www.focus-news.net/news/2019/09/19/2700442/ivan-dosev-api-predprieli-sme-deystviya-i-sme-napravili-vsichko-vazmozhno-da-osigurim-olekoten-trafik-za-praznichnite-dni.html", "text": "Предприели сме действия и сме направили всичко възможно да осигурим олекотен трафик за празничните дни. Това каза на брифинг членът на Управителния съвет на АПИ инж. Иван Досев, предаде репортер на  Агенция „Фокус“ . Досев добави, че е предвидено на всички изходни места от София по АМ „Хемус“ да бъде изготвено реверсивно движение и да има две ленти в посока на натовареното движение, посока Варна. Стана ясно и, че мостът след тунел „Витиня“ вече е ремонтиран и там не се очаква затруднение на движението. На АМ „Струма“ също ще се изготви реверсивно движение, за да може да се поеме огромния трафик. „Не очакваме нищо свръхестествено, а само стандартния тежък трафик. Мерките са достатъчни, за да бъде облекчен трафика“, добави още той. Заповедта за ограничаване на тежкотоварното движение е на сайта на АПИ. Тя не е нещо нова, а е стандартна мярка: забрана в последния работен ден на тежкото движение по най-натоварените пътни отсечки. Това са автомагистралите и пътищата, водещи до ГКПП. Забраната важи за последния работен ден от 16.00 до 20.00 часа и последния почивен ден от 14.00 до 20.00 часа. Досев добави, че от водачите се очаква разбиране и толерантност в условията на тежкия трафик. Досев призова водачите да пътуват добре отпочинали, с изравни технически превозни средства и да не са употребили забранени вещества. \r\nТеодора ПАВЛОВА", "date": "2019.09.19", "title": "Иван Досев, АПИ: Предприели сме действия и сме направили всичко възможно да осигурим олекотен трафик за празничните дни"}
{"url": "http://www.focus-news.net/news/2019/09/19/2700446/zadarzhan-e-36-godishen-motorist-blasnal-politseyski-sluzhitel-v-svishtov-pri-opit-da-izbyaga-ot-proverka.html", "text": "Задържан е 36-годишен моторист, блъснал полицейски служител в Свищов при опит да избяга от проверка. Това съобщиха от пресцентъра на  МВР . Вчера сутринта на кръстовище в Свищов патрул подал светлинен сигнал за спиране и проверка към водач, управляващ мотоциклет без регистрационна табела. Той не само не е спрял, но увеличил скоростта и блъснал последователно задната част на патрулния автомобил и полицейския служител, след което е избягал. На местопроизшествието е извършен оглед. След удара полицаят е с охлузвания и навяхване в областта на ръката, а по служебния автомобил са нанесени материални щети. В резултат на предприети действия, водачът - 36-годишен от с. Копривец - е установен и задържан малко по-късно с полицейска мярка до 24 часа. По случая е започнато досъдебно производство.", "date": "2019.09.19", "title": "Задържан е 36-годишен моторист, блъснал полицейски служител в Свищов при опит да избяга от проверка"}
{"url": "http://www.focus-news.net/news/2019/09/19/2700447/16-kg-kanabis-sa-izzeti-ot-politseyski-sluzhiteli-v-harmanli.html", "text": "16 кг канабис са иззети от полицейски служители на РУ - Харманли. Това съобщиха от пресцентъра на  МВР . В местността Новата Курия били спрени за проверка леки автомобили „Субару Форестър“, управляван от 31-годишен мъж, и „Нисан Ванет“, шофиран от 36-годишен, и двамата от Харманли. В багажното отделение на „Нисан“-а били открити опаковани в черни найлонови торби зелена листна маса и съцветия, които при полеви наркотест реагирали на канабис. При проверка на водачите с техническо средство за употреба на наркотични вещества било установено, че пробата на 36-годишния мъж е положителна за канабис и метамфетамин. Двамата са задържани с полицейска мярка за 24 часа. По случая е образувано бързо производство.", "date": "2019.09.19", "title": "16 кг канабис са иззети от полицейски служители в Харманли"}
{"url": "http://www.focus-news.net/news/2019/09/19/2700444/meditsinskiyat-universitet-vav-varna-otkri-moderni-zali-za-simulatsionno-obuchenie-po-dentalna-meditsina.html", "text": "Нови зали за симулационно обучение на студенти по дентална медицина в Медицински университет – Варна бяха открити днес с водосвет за здраве и успех. Това съобщиха от пресцентъра на  МУ - Варна . Лентата прерязаха министърът на образованието и науката на Република България Красимир Вълчев, ректорът на МУ - Варна проф. д-р Красимир Иванов и кметът на град Варна Иван Портних. Инвестицията във високотехнологичните симулатори и оборудване, осигурено от МУ - Варна за обучението на студентите по дентална медицина е над 3 милиона лв. \r\nПроф. Иванов се обърна към присъстващите с думите: „Присъстваме на третия голям етап от развитието на Факултета по дентална медицина. Първият бе построяването на сградата на Факултета, вторият- изграждането на единствения в страната Медико-дентален център, а третият етап е откриването на най-новите зали за симулационно обучение.“ \r\n„Република България се е доверила на МУ - Варна още с акредитирането на направление „Дентална медицина“. Университетът много бързо се утвърди като център за обучение по дентална медицина. Днес можем да кажем, че университетът е напълно конкурентен с много добрата си база. На всички желая да ползвате с удовлетворение новите придобивки, а на университета желая сили за още повече развитие“, каза министър Красимир Вълчев. \r\nКметът на град Варна Иван Портних каза при откриването: „Убеден съм, че не само Варна, а цяла България се гордее с постиженията на МУ-Варна и доказателство за постигнатото, освен материалната база, която всеки сам може да види и оцени, е и броят на чуждестранните студенти, който ежегодно нараства. Благодаря на проф. Иванов и цялото академично ръководство за доброто партньорство и сътрудничество. Община Варна предостави за управление Очна болница на университета и съм убеден, че съвсем скоро тя ще придобие същите вид, работна атмосфера и ниво на оборудване, на което да се учат студентите. В лицето на Общината винаги ще имате един активен партньор. Желая успех!“. \r\nОфициални гости на откриването бяха още областният управител на Област Варна Стоян Пасев и Председателят на Управителния съвет на Български зъболекарски съюз д-р Николай Шарков, както и представители на общински и болнични структури и медии. \r\nНовите зали са оборудвани с 50 модерни дентални симулатора, произведени от водещ световноизвестен немски производител. Симулаторите предлагат големи възможности за съвременно предклинично обучение на студенти и специализанти по дентална медицина в пълен капацитет в областта на по-голяма част от клиничните дентални специалности: протетична дентална медицина, детска дентална медицина, оперативно зъболечение и ендодонтия, пародонтология, дентална имплантология и орална хирургия.  \r\nС помощта на симулаторите студентите по дентална медицина от началните курсове ще имат възможност да овладеят основни манипулации от изброените специалности в обстановка възможно най-близка до реалната клинична работа, при това със съвременни периферни устройства от най-висок клас.   \r\nНовооборудваните симулационни зали са единствени по рода си, както у нас, така и в целия регион. Освен със симулационни юнити, залите са оборудвани със система за модерно дигитално обучение. С помощта на САD - система се контролира и оценява работата на всеки студент, който има възможност на работното си място да изследва и коригира работата си с помощта на триизмерен образи, получени след сканиране на работните му модели.  \r\nЗалите са оборудвани и с интраорални дигитални сканери, с което студентите още в предклиничното си обучение ще бъдат обучени в методите на дигиталната дентална медицина. Симулационните зали разполагат със система за аудиовизуална връзка в реално време с преподавателите провеждащи обучението, без да е необходимо да напуснат работното си място. \r\nНовата придобивка в материалната база на Факултета по дентална медицина дава възможност за концептуални промени в обучението по дентална медицина и модернизирането му до нивото демонстрирано от водещите университети в света. \r\nЗалите ще бъдат използвани и за провеждане на обучение от програмата на следдипломното обучение на лекарите по дентална медицина.", "date": "2019.09.19", "title": "Медицинският университет във Варна откри модерни зали за симулационно обучение по дентална медицина"}
{"url": "http://www.focus-news.net/news/2019/09/19/2700450/tanya-tsaneva-tsik-informatsionno-obsluzhvane-shte-otgovarya-za-kompyutarnata-obrabotka-na-mestnite-izbori.html", "text": "„Информационно обслужване“ ще отговаря за компютърната обработка на местните избори. Това каза говорителят на ЦИК Таня Цанева по време на редове брифинг във връзка с подготовката и провеждането на предстоящите местни избори на 27 октомври, предаде репортер на  Агенция „Фокус“ . ЦИК е приела и решения във връзка с техническата характеристика на бюлетините и методическите указания по отношение на работата на общинските избирателни комисии. Прието е и решение относно процедурата за провеждане на жребий по отношение на поредните номера на партиите и коалициите. Той ще се проведе на 25 септември в 10.00 часа в Източното крило на ЦИК. Цанева припомни, че предварителните списъци на имащите право на глас в местните избори вече са публикувани. За улеснение на избирателите всеки гражданин може да провери дали е в списъка и има ли съответните изборни права. Проверките се правят чрез интернет страницата на ГД ГРАО, чрез СМС или на номер 0800 1 4726.  \r\nТеодора ПАВЛОВА", "date": "2019.09.19", "title": "Таня Цанева, ЦИК: „Информационно обслужване“ ще отговаря за компютърната обработка на местните избори"}
{"url": "http://www.focus-news.net/news/2019/09/19/2700426/finlandskiyat-premier-london-tryabva-da-predstavi-pismeno-predlozhenie-tozi-mesets.html", "text": "Великобритания трябва да представи писмено предложение за алтернатива на сделката за Брекзит между Лондон и Брюксел, за да избегне излизане от Съюза без сделка, заяви говорител на премиера на Финландия Анти Рине пред  AFP  в четвъртък. \r\n„Според премиера Рине, Обединеното кралство трябва да излезе с писмено предложение до края на този месец“, заяви говорителят. \r\n \r\nПревод и редакция:", "date": "2019.09.19", "title": "Финландският премиер: Лондон трябва да представи писмено предложение този месец"}
{"url": "http://www.focus-news.net/news/2019/09/19/2700451/politsiyata-razsledva-sluchay-na-vzriven-garazh-v-stara-zagora.html", "text": "Полицията разследва случай на взривен гараж в Стара Загора. Това съобщиха от пресцентъра на  МВР . Около 2.15 часа тази нощ в полицията е постъпил сигнал възникнал взрив в гаражна клетка. Нанесени са материални щети, няма пострадали и загинали хора. На място е извършен оглед. Продължава работата по изясняване на всички факти и обстоятелства около случая.", "date": "2019.09.19", "title": "Полицията разследва случай на взривен гараж в Стара Загора"}
{"url": "http://www.focus-news.net/news/2019/09/19/2700452/tanya-tsaneva-tsik-prieto-e-stanovishte-po-otnoshenie-na-otpuskite-na-kandidatite-za-kmetove-i-obshtinski-savetnitsi-na-mestnite-izbori.html", "text": "Прието е становище по отношение на отпуските на кандидатите за кметове и общински съветници на местните избори. Това каза говорителят на ЦИК Таня Цанева по време на редовен брифинг във връзка с подготовката и провеждането на предстоящите местни избори на 27 октомври, предаде репортер на  Агенция „Фокус“ . „В случая на кандидатите за действащ кмет, който е отново кандидат за нов мандат, самите те определят със своя заповед един от своите заместници, отговорно лице и задължително излизат в отпуск по свое усмотрение без значение дали ще бъде платен, или неплатен отпуск. Той продължава до полагане на клетва. По отношение на кандидатите за общински съветници, които в момента са кметове, законът е категоричен, че те не излизат в платен отпуск или неплатен, а те излизат само за времето, в което ще участват в предизборната кампания. По отношение на населените места, където няма да се провеждат избори за кмет на кметство, действащите кметове, които не са се регистрирали като кандидати, ще изпълняват задълженията си до изтичане на мандата“, добави още Цанева.  \r\nОт брифинга стана ясно, че към момента в ЦИК са постъпили общо 3 сигнала и 14 жалби, които своевременно се разглеждат и се препращат до ВАС. „Днес отхвърлихме две решения на общинските избирателни комисии, които бяха отказали регистрация на една партия и една коалиция, за ново разглеждане, тъй като решенията на комисията не са били законосъобразни“, добави още тя.  \r\nТеодора ПАВЛОВА", "date": "2019.09.19", "title": "Таня Цанева, ЦИК: Прието е становище по отношение на отпуските на кандидатите за кметове и общински съветници на местните избори"}
{"url": "http://www.focus-news.net/news/2019/09/19/2700448/gd-granichna-politsiya-trafikat-na-gkpp-kapitan-andreevo-i-gkpp-lesovo-e-izklyuchitelno-intenziven-na-izhod-za-tovarni-avtomobili.html", "text": "Трафикът на ГКПП \"Капитан Андреево\" и ГКПП \"Лесово\" на границата с Република Турция е изключително интензивен на изход за товарни автомобили. Във връзка с ремонтни дейности на съпределните гранични пунктове се извършва бавна обработка на преминаващите от страна турските гранични власти. Това съобщиха от  ГД \"Гранична полиция\" . На ГКПП \"Дунав мост-Видин\" и ГКПП \"Дунав мост-Русе\" на границата с Румъния трафикът е интензивен на изход за товарни автомобили.  \r\nОт съображение за безопасност поради ниското ниво на Дунав платформата, обслужваща фериботната връзка Оряхово – Бекет, работи само по светлата част на денонощието – от 08.00 ч. до 22.00 ч. \r\nВъв връзка с извършване на ремонтно-строителни дейности до 14 октомври 2019 г. преминаването през ГКПП \"Златарево\" ще бъде затруднено. \r\nПреминаването през всички контролно-пропускателни пунктове на границите с Гърция, Сърбия и Северна Македония се осъществява нормално.", "date": "2019.09.19", "title": "ГД \"Гранична полиция\":  Трафикът на ГКПП \"Капитан Андреево\" и ГКПП \"Лесово\" е изключително интензивен на изход за товарни автомобили"}
{"url": "http://www.focus-news.net/news/2019/09/19/2700443/regionalniyat-menidzhar-na-chez-za-balgariya-vrachi-nagradite-v-kategoriya-investitsii-i-rabotni-mesta-v-konkursa-kmet-na-godinata.html", "text": "Компаниите от Групата ЧЕЗ в България подкрепиха инициативата на портала на българските общини kmeta.bg „Кмет на годината за мандат 2015-2019 г.“. Това съобщиха от пресцентъра на  ЧЕЗ . Наградата в категория „Инвестиции и работни места“ бе връчена от регионалния мениджър на ЧЕЗ за България Карел Крал. Първото място сред малките общини си поделят кметовете на Костинброд - Трайко Младенов и на Челопеч - Алекси Кесяков. В категория „Средна община“ отличието бе връчено на кмета на Елин Пелин Ивайло Симеонов. За най-добър кмет в осигуряването на инвестиции и работни места в голяма община бе награден кметът на Враца Калин Каменов. \r\n„Благодаря на kmeta.bg за тази чест и удоволствието да връча наградата в такава важна категория, каквато са инвестициите. Знам колко трудно е да се реализира един хубав проект, но и да бъде оценен от хора, които мислят не само за днес, но и за утрешния ден\", заяви още Карел Крал по време на официалната церемония по награждаването, която се проведе на 18 септември. \r\nЧЕЗ традиционно подкрепя инициативата „Кмет на годината“ заради споделяните общи цели - да се отличат и насърчат успешните примери в управлението на общините. Компанията развива дългогодишно и активно сътрудничество с българските общини и поддържа открита и диалогична комуникация. Всяка година преди началото на активния строителен сезон ръководството на групата се среща с кметовете на общини във всеки регион, за да обсъдят заедно плановете и приоритетите, така че да се осигурят по-добри условия за живот и бизнес в българските общини.", "date": "2019.09.19", "title": "Регионалният мениджър на ЧЕЗ за България връчи наградите в категория „Инвестиции и работни места“ в конкурса „Кмет на годината“"}
{"url": "http://www.focus-news.net/news/2019/09/19/2700453/zhivko-yanakiev-byuro-po-truda-burgas-registriranite-bezrabotni-kam-31-avgust-sa-2704.html", "text": "Общият брой на регистрираните безработни в дирекция „Бюро по труда“-Бургас към 31 август 2019 година е 2704 души. Това каза по време на пресконференция директорът на „Бюро по труда“ – Бургас Живко Янакиев, предаде репортер на  Радио „Фокус“-Бургас . По думите му в община Бургас те са 2119, в община Средец – 474, а в община Камено – 111. Спрямо предходния месец е отчетено увеличение с 19 души. В община Бургас увеличението е с 39 лица, в община Средец е отчетено намаление с 20 души, а в община Камено се запазва броят на регистрираните безработни от предходния месец.  \r\n„Равнището на безработица в района на дирекция „Бюро по труда“-Бургас, изчислено като дял на регистрираните безработни към икономически активните лица на 15 – 64 години, установени при преброяване 2011 година за месец август, е 2.34%, което е увеличение с 0.01% спрямо предходния месец. За община Бургас показателят има стойност 1.99%, за община Средец - 9.29%, и за община Камено - 2.95%“, добави Янакиев.  \r\nТой посочи също, че входящият поток в „Бюро по труда“-Бургас през месеца е от 565 безработни, от които 523 са новорегистрирани и 42 - с възстановена регистрация. Новорегистрираните за община Бургас са 451 души, Средец – 60, Камено – 12, а с възстановена регистрация съответно: в Бургас – 39 души, Средец – 3 лица, в Камено  – няма. „Изходящият поток е 546 души, което е намаление спрямо месец юли с 80 души. Основната част от изходящия поток са постъпилите на работа 226 души. Непотвърдилите регистрацията си са 207 души и са отпаднали от регистъра на дирекция „Бюро по труда“-Бургас. Отпадналите по други причини са 113 души“, поясни Живко Янакиев. \r\nТой съобщи също, че заявените работни места на първичния трудов пазар в дирекция „Бюро по труда“ – Бургас за месец август са 469. По думите му през изтеклия месец 39 лица са професионално ориентирани и консултирани, а 128 души са участвали в групови мероприятия за професионално ориентиране, информиране и активно поведение на пазара на труда. Живко Янакиев допълни, че в програми за обучение и заетост по Закона за насърчаване на заетостта са работили 120 лица. Нововключени са 9 лица от тях 5 жени. Изразходените средства са 114 207 лева. „По насърчителните мерки за заетост през месец август са работили 27 лица, от тях 20 лица в субсидирана заетост, а изразходените средства са 9111 лева. По схеми за обучение и заетост от Оперативна програма „Развитие на човешките ресурси“ през месец юли са сключени 4 договора с работодатели за 5 работни места. Работили са 120 лица, от които 6 лица с допълнително споразумение за стимули. Нововключени в заетост са 5 лица“, заяви Янакиев. По думите му по проект „Родители в заетост“ към 31 август 2019 г. стартира етап 2 на новият прием по проекта. Към 31 август 2019 година са подадени 71 заявления, от които 64 са одобрени. Издадени са 16 ваучера. Стартирали са 4 курса с 11 обучаеми лица. Две лица са завършили обучението си. \r\nЖивко Янакиев информира също, че от 17 септември е стартирал приемът на заявления от родители, които желаят да наемат чрез „Бюро по труда“ – Бургас детегледачи за своите деца. „Възможността като възрастова граница за децата е от 0 до 12 години. Като възможности във времето за продължителност на отглеждане и като работно време зависи дали детето ще е от 0 до 5 години, тогава възможността ще е за наемане на детегледачка за 18 месеца на пълно работно време. Ако е до 12 години и са многодетни семейства, там условията е децата да не посещават ясла или градина“, уточни Янакиев. По думите му за многодетни семейства до 12 години е задължително условието да посещават ясла, градина или училище и тогава наемането на детегледачка е за 4 работни часа. „Възможностите са както за заети родители, така и за безработни, разликата е, че при безработните максималният срок е 4 месеца, през които могат да си намерят работа“, поясни Живко Янакиев. \r\nМария КУРТЕВА", "date": "2019.09.19", "title": "Живко Янакиев, Бюро по труда – Бургас: Регистрираните безработни към 31 август са 2704"}
{"url": "http://www.focus-news.net/news/2019/09/19/2700458/st-komisar-atanas-ilkov-odmvr-kardzhali-planirali-sme-da-razpolozhim-ot-20-septemvri-chetiri-avtomobili-s-kameri-po-patya-za-makaza.html", "text": "Камерите, които сме планирали да разположим по пътя за Маказа от 20 септември, са четири, които ще работят на тази отсечка. Това каза на брифинг директорът на Областната дирекция на МВР ст. комисар Атанас Илков, предаде кореспондент на  Радио „Фокус“ . На 21 септември ще има също четири автомобила с камери по същия път, на 22 ще има три автомобила с камери. „В понеделник, когато очакваме да има най-засилен трафик, сме предвидили 5 автомобила с технически средства за скорост. Надявам се тези наши мерки да доведат до положителен ефект с оглед на това да не допуснем тежки пътнотранспортни произшествия и дано да нямаме ранени“, каза старши комисар Атанас Илков.  \r\nТой поясни, че от петък засиленото полицейско присъствие ще бъде съсредоточено основно по главните пътни артерии в областта и по-малките населени места, както и около големите търговските обекти, където ще има концентрация на повече хора и евентуално на лица, които имат намерение да извършват престъпни действия спрямо гражданите. Началникът на полицията в Кърджали посочи, че Дирекцията има организация и готовност там, където би могло да възникне затруднение в трафика да се включи и „Пътна полиция“ с ръчно управление на пътния поток. \r\n„Планираме и още нещо, което няма да скрия от вас, хубаво е да се знае - ще имаме цивилен автомобил който ще се движи по пътната отсечка и служителите, които са в автомобила, установявайки неразумния водачи, които нарушават Закона за движение по пътищата, ще бъдат подавани на екипите по трасетата. Водачът ще бъде изведен до съответното най-близко районно управление, където ще му бъде приложена административна мярка „Предупреждение“. По отношение на битовата престъпност старши комисар Атанас Илков припомни основните мерки за предотвратяването им: да не се оставят пари и ценности в къщи и да се проверява стриктно за сигурността на дома, когато гражданите отсъстват от жилищата си за по-продължително време. \r\nДарина ДЕЕНИЧИНА", "date": "2019.09.19", "title": "Ст. комисар Атанас Илков, ОДМВР - Кърджали: Планирали сме да разположим от 20 септември четири автомобили с камери по пътя за Маказа"}
{"url": "http://www.focus-news.net/news/2019/09/19/2700454/sport-sloun-stivans-i-kiki-bertens-otpadnaha-ot-turnira-v-osaka.html", "text": "Слоун Стивънс и Кики Бертенс отпаднаха от турнира на твърди кортове в японския град Осака. Анастасия Павлюченкова от Русия се наложи над световната номер осем – Бертенс – с 6:1, 7:5 и в следващата фаза на надпреварата ще играе срещу Мисаки Дой. \r\nТретата в схемата Стивънс бе елиминирана от турнира от непоставената Камила Джорджи, която я победи с 6:1, 7:5. Съперница на Джорджи в следващия кръг ще бъде Елиз Мертенс.", "date": "2019.09.19", "title": "Спорт: Слоун Стивънс и Кики Бертенс отпаднаха от турнира в Осака"}
{"url": "http://www.focus-news.net/news/2019/09/19/2700455/api-vazstanoveno-e-dvizhenie-po-am-hemus-pri-km-366-v-posoka-varna.html", "text": "Възстановено е движение по АМ „Хемус“ при км 366 в посока Варна. Това съобщиха от пресцентъра на  Агенция „Пътна инфраструктура“ .", "date": "2019.09.19", "title": "АПИ: Възстановено е движение по АМ „Хемус“ при км 366 в посока Варна"}
{"url": "http://www.focus-news.net/news/2019/09/19/2700461/s-otkrivane-na-izlozhba-za-antarktida-i-prozhektsii-na-filmi-zapochna-ekofestivalat-v-kardzhali.html", "text": "С откриване на изложба за Антарктида и прожекции на филми започна екофестивалът в града, предаде кореспондент на  Радио „Фокус“ . При откриването Бойко Благоев, ръководител отдел „Комуникации“ на Представителството на Европейската комисия в България поздрави участници и съорганизатори и каза, че фестивалът обединява два от приоритетите и темите на Европейската комисия като цяло, а именно борбата с климатичните промени, екологичната тема и управлението на кризи. „И в двете сфери ЕС е лидер, а ние като част от него искаме да популяризираме това, което прави Съюзът в тази посока. Това че сме част от този съюз, може да ни помогне да се справим по-лесно, по-бързо и по-евтино с кризите, пред които неизменно се изправяме, независимо дали те са природни, или причинени от човека. Пожелавам ви страхотни два дни. Бъдете активни, защото от всички нас зависи да се справим с тези проблеми“, посочи той.  \r\nНа събитието присъстваха Веселина Тихомирова, заместник-кмет с ресор „Хуманитарни дейности“ на Общината, адвокат Цветан Цветанов, председател на Съвета на фондацията.  \r\nФестивалът стартира с прожекции на екологични филми за подготовка на населението за реагиране и справяне в критични ситуации, причинени от климатични промени, природни бедствия, аварии и кризи. Излъчен беше документален филм, който показва спасяването на град Отавиано и съседни селища при избухването на вулкана Везувий в Италия от възникналите горски пожари през юли 2017 година на домове на 24 000 души в региона. Филмът запознава с голямото и важно значение за страните членки и за гражданите на Европейския съюз на Механизма за гражданска защита на ЕС, популяризира дейността на Координационния център в Брюксел, Службата за реагиране при извънредни ситуации и структурата e- Geos към Програма „Коперник“ на ЕС за наблюдение на Земята, която предоставя сателитна информация, снимки и изработва карти на района на възникналите извънредни ситуации. Механизмът за гражданска защита на ЕС е задействан 250 пъти за периода 2001 – 2017 година.  \r\nПремиерно беше показан новият документален филм „Полярни изследователи” за 27-ата Българска антарктическа експедиция на Българския антарктически институт с автор Мария Чернева, която бе част от тази експедиция, представя постиженията на българските учени и техните чуждестранни колеги по време на експедицията и по-конкретно  българския принос в изследването на Антарктида.  \r\nОткритa беше и фотоизложбата „Антарктида” на Българския антарктически институт, посветена на 60-ата годишнина от подписването на Договора за Антарктида и 20 години от приемането на България за пълноправен консултативен член на Договора, наред с още 29 страни. Антарктическият договор е подписан във Вашингтон на 1 декември 1959 година. Договорът се прилага за района на юг от 60-ия паралел южна ширина. Документът постановява, че Антарктика трябва да бъде използвана изключително за мирни цели, гарантира свободата на научните изследвания, подпомага международното научно сътрудничество, отхвърля възможността за спорове за териториален суверенитет между страните по договора и забранява ядрените опити и разполагането на ядрени отпадъци. \r\nДо обяд бяха представени и специализирани продукции с образователна и превантивна цел срещу природни бедствия и аварии на водещи европейски и български медии, институции и неправителствени организации, участвали в изданията на Европейския екологичен фестивал „Зелена вълна – 21 век“.  \r\nСледобед проявата продължава с демонстрация в сградата и района на в Професионална гимназия по селско и горско стопанство на специалната презентацията „Планиране и реагиране в административни и образователни институции за защита от терористична заплаха\", както и ще се проведе практическо занятие „Действие на застрашените и на  силите от единната спасителна система при ликвидиране на обгазяване, причинено от терористична дейност“. \r\nДарина ДЕЕНИЧИНА", "date": "2019.09.19", "title": "С откриване на изложба за Антарктида и прожекции на филми започна екофестивалът в Кърджали"}
{"url": "http://www.focus-news.net/news/2019/09/19/2700456/obshtinski-savet-smolyan-dade-saglasie-za-formirane-na-grupa-v-selo-kutela-kam-detskata-gradina-v-momchilovtsi.html", "text": "Общински съвет – Смолян даде по време на заседанието си съгласие за формиране на група в село Кутела към детска градина „Изворче“ – село Момчиловци за учебната 2019 – 2020 г., предаде репортер на  Радио „Фокус“ – Смолян . Решението бе взето единодушно с 19 гласа „за“, без „против“ и „въздържал се“. \r\nСъгласно разпоредба на чл. № 59 от Наредба за финансиране на институции в системата на предучилищното и училищното образование, при недостатъчен брой деца за формиране на група в общинска детска градина, с решение на Общински съвет в населено място може да се формира само една група в детската градина с минимум шест деца, когато групата е единствена за населеното място. В община Смолян е получено писмо от директора на детската градина в село Момчиловци, в което се посочва, че изискването е изпълнено и може да се сформира изнесена група в село Кутела с шест деца. Затова и общинските съветници приеха единодушно предложението за разкриване на групата с шест деца в селото. \r\nНели ГЕРГЬОВСКА", "date": "2019.09.19", "title": "Общински съвет – Смолян даде съгласие за формиране на група в село Кутела към детската градина в Момчиловци"}
{"url": "http://www.focus-news.net/news/2019/09/19/2700459/novoizgradeniyat-most-na-reka-glazne-v-bansko-shte-bade-otkrit-na-20-septemvri.html", "text": "На 20 септември 2019 г. в 11.30 часа ще се състои тържественото откриване на новоизградения мост по проект „Изграждане на пешеходен мост между двата бряга на река Глазне”. Това съобщиха от пресцентъра на  Община Банско . Съоръжението се намира между улиците „Глазне” и  улица „Иконом Чучулайн\".", "date": "2019.09.19", "title": "Новоизграденият мост на река Глазне в Банско ще бъде открит на 20 септември"}
{"url": "http://www.focus-news.net/news/2019/09/19/2700460/arboristi-premahvat-opasni-topoli-v-grobishtniya-park-v-dobrich.html", "text": "Опасни тополи в гробищния парк се премахват в момента от арбористи, ангажирани след проведена процедура. Това предадоха от  пресцентъра на Община Добрич . Предвид средната възраст на дърветата и в съвкупност с разнообразните метеорологични условия, тополите са изключително податливи на пречупване и представляват потенциална опасност. Община Добрич призовава гражданите, посещаващи Гробищният парк за разбиране, с уверението, че след приключване на дейностите засегнатите пространства ще бъдат почистени и приведени в добър вид. Гробищният парк работи без почивен ден. Сметопочистването, окосяването и поддържането на площите към прилежащите парцели се извършва по утвърден график. През последните години са извършени ремонти на двете зали за възпоменания, подменена е дограмата, обновен е тоалетния възел към залата и е освежен вътрешния интериор. Въведен е безплатен вътрешно-гробищен транспорт в почивни и празнични дни и е осигурено видеонаблюдение на възлови места.", "date": "2019.09.19", "title": "Арбористи премахват опасни тополи в гробищния парк в Добрич"}
{"url": "http://www.focus-news.net/news/2019/09/19/2700449/govoritel-na-boris-dzhonsan-obedinenoto-kralstvo-nyama-da-predlaga-resheniya-za-brekzit-v-izkustven-srok.html", "text": "Говорител на премиера на Обединеното кралство Борис Джонсън увери, че Лондон ще представи решение за Брекзит, но не в рамките на „изкуствен срок“, предава  AFP . \r\n„Ще представим официални писмени решения, когато сме готови, а не в изкуствен срок и когато ЕС е категоричен, че ще се ангажира конструктивно с тях\", заяви говорителят на Джонсън. \r\nВеликобритания трябва да представи писмено предложение за алтернатива на сделката за Брекзит между Лондон и Брюксел, за да избегне излизане от Съюза без сделка, заяви говорител на премиера на Финландия Анти Рине по-рано през деня. „Според премиера Рине, Обединеното кралство трябва да излезе с писмено предложение до края на този месец“, заяви говорителят. \r\n Тереза Герова", "date": "2019.09.19", "title": "Говорител на Борис Джонсън: Обединеното кралство няма да предлага решения за Брекзит в „изкуствен срок\""}
{"url": "http://www.focus-news.net/news/2019/09/19/2700457/d-r-atanas-kambitov-kmet-na-blagoevgrad-zaedno-s-obshtinite-simitli-rila-kocherinovo-i-boboshevo-shte-izgradim-edna-ot-nay-modernite-sistemi-za-deponirane-na-otpadatsi-v-balgariya.html", "text": "Благоевград и съседните общини Симитли, Рила, Кочериново и Бобошево ще изградят една от най-модерните системи за депониране на отпадъци в България. Това каза за предаването  „Екологичен резонанс“  на  Радио „Фокус“  д-р Атанас Камбитов, кмет на Община Благоевград. Градоначалникът обясни, че проектът е резултат на 8-годишен труд. „2011 година създадохме сдружението, тръгнахме от нулата 5-те общини и след 8 години с помощта на правителството и лично на премиера, който посети депото, със 100% финансиране от републиканския бюджет – това също трябва да се подчертае – 24 милиона, беше изградено депото. Ние продължаваме напред, надграждаме. Освен откриване на депото, направихме първа копка на изграждане на компостираща и сепарираща инсталация. Средствата са осигурени от Оперативна програма „Околна среда“ – около 13 милиона. И след това, продължаваме с изграждане на анаеробна инсталация за биоразградими отпадъци – около 31-32 милиона. Стойността на проекта достига около 75 милиона“, коментира кметът. На въпрос за изграждането на допълнителната инфраструктура на депото - инсталация за предварително третиране на битови отпадъци и компостираща инсталация за разделно събрани биоразградими и/или зелени отпадъци, кметът отговори, че това ще превърне отпадъка в суровина и краен продукт, което е т.нар. кръгова икономика, която олицетворява екологичния ефект от проекта. Д-р Камбитов обясни, че ако депото не е било изградено е имало реална опасност общините да фалират. „Тъй като нямахме депо, плащахме наказателни санкции. Само че ако това продължаваше, санкциите се увеличават в пъти. И на практика, собствените средства на общината трябваше единствено и само да се насочват към плащане на тези санкции. Ами как да финансираме детски градини, културни институти, официални дейности и т.н.? Така че това е едно много сериозно облекчение на бюджета и ще ни даде възможност тези средства да се насочат към други дейности“, уточни д-р Камбитов.  \r\n \r\nЙоланда ПЕЛОВА", "date": "2019.09.19", "title": "Д-р Атанас Камбитов, кмет на Благоевград: Заедно с общините Симитли, Рила, Кочериново и Бобошево ще изградим една от най-модерните системи за депониране на отпадъци в България"}
{"url": "http://www.focus-news.net/news/2019/09/19/2700463/zapochna-obnovyavane-na-golyamata-zala-za-brakosachetaniya-v-op-obreden-dom-v-dobrich.html", "text": "Започна обновяване на Голямата зала за бракосъчетания в ОП “Обреден дом”. Ремонтът се извършва със средства от общинският бюджет и ще допринесе за още по-приятна атмосфера при провеждане на сватбените ритуали. Това съобщиха от  пресцентъра на Община Добрич . Фирмата, извършваща ремонта е избрана след проведена процедура по ЗОП. Ще се боядисат стените, тавана, изцяло ще се подменят осветителните тела. Предвиден е основен ремонт на санитарните помещения и подновяване на вътрешния интериор. Ремонтните дейности няма да попречат на провеждането на предвидените ритуали. Освежаване на залата не е извършвано от години.  ОП “Обреден дом” си поставя за цел обновяването да продължи  и занапред. До август 2019 г. в Обредния дом на Добрич си си казали „Да“ 305 двойки, от които 217 ритуала „Разписване“, 31 изнесени ритуала в Градски парк „Свети Георги“, по красивото северно Черноморие и градините на ресторантите в града. През тази година има и нови предпочитани места за бракосъчетания, като интересни местности до селата Долище, Гурково, Божурово. Проведен е сватбен ритуал и на стадион „Дружба“ в Добрич. 22-ма чужди граждани са сключили граждански брак в Обредния дом, сред които двойки от Русия, Украйна, Турция, Бразилия и др.  За 2020 година има заявени 25 сватбени ритуала. Най-предпочитана дата е 20.06.2020 г., като изнесеният екип на Обредния дом е ангажиран за 4 сватби.", "date": "2019.09.19", "title": "Започна обновяване на Голямата зала за бракосъчетания в ОП “Обреден дом” в Добрич"}
{"url": "http://www.focus-news.net/news/2019/09/19/2700462/sazdadena-e-organizatsiya-za-zasilen-kontrol-po-patishtata-v-oblast-shumen-prez-praznichnite-dni.html", "text": "Създадена е организация за засилен контрол по пътищата в област Шумен в периода 20-23 септември. На брифинг гл. инсп. Веселин Георгиев, началник на Сектор „Пътна полиция“, и ст. инспектор Десислав Райчинов обявиха мерките, които ОДМВР - Шумен предприема за обезпечаване на сигурността и обществения ред по време на предстоящите почивни дни за Деня на независимостта, предаде репортер на  Радио „Фокус“ - Шумен . На 20 септември, от 14.00 до 20.00 часа, ще бъде спряно движението на товарни автомобили по главен път I-4 и автомагистралите, като полицейски екипи ще следят за спазване на ограничението. В почивните дни, особено в тъмната част на денонощието, ще се провеждат полицейски операции относно шофиране след употреба на алкохол и от неправоспособни водачи. Ще се осъществява и засилен контрол във връзка с ограниченията на скоростта по всички направления.  \r\n„За пореден път призоваваме участниците в движението да бъдат внимателни, когато пътуват. Да не се пазят от нас, а от инциденти“, каза гл. инспектор Веселин Георгиев. Ст. инспектор Десислав Райчинов постави акцент върху препоръките за превенция на битовите кражби и на телефонните измами. „При отсъствие от дома, жилищата да са добре заключени, прозорците и вратите - затворени, особено на по-ниските етажи, до които има лесен достъп. Да помолят близки или хора, на които имат доверие, да наглеждат жилищата им, ако ще отсъстват през празничните дни. Да бъдат бдителни за съмнителни лица на места с присъствие на много хора“, призова ст. инспектор Райчинов.  \r\nТой посочи, че през последните месеци на територията на областта са били регистрирани няколко кражби на вещи, пари и ценности от леки автомобили. „При паркиране, било на паркинг на търговски обект, край исторически обект или там, за където се пътува, нека водачите се уверят, че са заключили добре автомобилите си. Крадците не рядко използват устройства, които заглушават заключването на колите, други действат с груб взлом като чупят стъкло, най-добре е да не се оставят пари, ценности, лаптопи, телефони в колите“, каза ст. инспектор Райчинов. \r\nИвелина ИВАНОВА", "date": "2019.09.19", "title": "Създадена е организация за засилен контрол по пътищата в област Шумен през празничните дни"}
{"url": "http://www.focus-news.net/news/2019/09/19/2700466/", "text": "Специални мерки за осигуряване на обществения ред през предстоящите почивни дни предприема Областна дирекция на МВР. Това стана ясно на брифинг, даден в сградата на местната полиция, предаде репортер на Радио „Фокус“ – Велико Търново. Там ст. инспектор Боян Братолов, начални група „Охрана на обществения ред, териториална полиция и контрол на общоопасните средства“ увери, че всички мероприятия, които са предвидени в празничната програма на Община Велико Търново в дните от 20-ти до 23-ти септември ще са подсигурени с полицейско присъствие. С опазването на обществения ред, за да не се допускат произшествия, ще са ангажирани и служители на частна охранителна фирма. От КАТ „Пътна полиция“ уточниха, че са заложени и различни мероприятия за контрол на движението, като има създадена временна организация. Според нея поетапно, съгласно часовете на събитията, ще бъдат затваряни различни отсечки от града, за да се избегнат пътнотранспортни произшествия. Планът ще бъде разпространен по-късно днес. Красимир Косев, инспектор в КАТ уточни, че ще бъде засилен контролът над водачите на моторни превозни средства. „Ще се следи основно за правоспособност, употреба на алкохол, наркотични вещества. Също така ще е засилен контролът и за ползване на обезопасителни системи като колани“, поясни още инспекторът. За времето от 16.00 до 20.00 часа на 20-ти септември и от 14.00 до 20.00 часа на 23-ти септември ще бъде спряно движението по главен път I 4 и главен път I 5, като ограничението ще е за товарни автомобили над 12 тона.  На срещата стана ясно, че се извършват и проверки за неправомерно спиране на автобусните спирки в старата столица, като вече има и глобени.  \r\nЛуиза ТРАНЧЕВА", "date": "2019.09.19", "title": "Специални мерки за осигуряване на обществения ред в предстоящите почивни дни предприема Областна дирекция на МВР – Велико Търново"}
{"url": "http://www.focus-news.net/news/2019/09/19/2700472/proekt-na-nkiz-dostigna-do-final-v-konkursa-evropeyski-nagradi-za-nasarchavane-na-predpriemachestvoto-2019.html", "text": "Проект на „Национална компания индустриални зони“ е сред финалистите в конкурса Европейски награди за насърчаване на предприемачеството 2019. Това съобщиха от пресцентъра на  НКИЗ . Европейската комисия обяви официално номинираните, сред които е и българската инициатива.  \r\nПроектът „Fast Tracking Success“ на НКИЗ беше отличен от журито в конкурса и ще се състезава за награда в категория „Подобряване на бизнес средата“. Конкуренти ще са му още два проекта от Испания и Чехия. Финалът на конкурса ще се проведе на 26 ноември 2019 г. в Хелзинки, Финландия, по време на ежегодната Асамблея на малки и средни предприятия.  \r\nПрограмата „Fast Tracking Success“ на НКИЗ е насочена към ускорено професионално изграждане на младите кадри от университети и професионални гимназии чрез осигуряване на постоянна заетост и стажове в чуждестранни компании в индустриалните зони.  \r\nИнициативата е започнала през 2017 г. по идея на изпълнителния директор на НКИЗ Антоанета Барес. Чрез проекта се цели преодоляване на проблема с младежката безработица и създаване на благоприятни условия за настоящи и нови инвеститори в държавните индустриални зони. Инициативата предлага решение за едно от най-сериозните предизвикателства пред инвестиционните проекти, а именно недостига на качествени специалисти. Над 100 висококвалифицирани млади професионалисти са постъпили на постоянна работа в компании, които имат производства в зоните на компанията в Русе, Бургас и Божурище.  \r\n„Fast Tracking Success“ благоприятства поддържането на устойчива връзка между академичните среди, бизнеса и публичните органи, като чрез новаторски подход преодолява проблема с търсенето и предлагането на пазара на труда. По този начин младите хора, които завършват висше или професионално средно образование, могат да стартират своята кариера в условията на високи стандарти, каквито поддържат българските и чуждестранни инвеститори в индустриалните зони. \r\nВ рамките на „Fast Tracking Success“ през февруари тази година изпълнителният директор на НКИЗ Антоанета Барес организира кръгла маса на тема „Бизнес и образование – перспективи и предизвикателства“. В дискусиите за професионалната реализация на младите кадри взеха участие 10 университета и професионални гимназии, с които НКИЗ има подписани Меморандуми за сътрудничество.   \r\nВ тазгодишното издание на конкурса Европейски награди за насърчаване на предприемачеството 2019 участват 29 страни от цяла Европа. Сред финалистите в различни категории попадат проекти на Белгия, Дания, Германия, Гърция, Испания, Италия, Кипър, Нидерландия, Португалия, Румъния, Сърбия, Чехия, Швеция. \r\nМного добри отзиви получи и другият български проект Академия за иновации – Иновационен хакатон, реализиран от „Иновейшън Стартър Бокс“ ЕООД. Той се състезава в категорията „Инвестиране в предприемачески умения“.  \r\n Конкурсът Европейски награди за насърчаване на предприемачеството е насочен към всички национални, регионални и местни публични институции, обществени и бизнес организации. Целта на инициативата е да се открият и отличат най-ефективните и оригинални проекти, насърчаващи предприемачеството, предприемаческите умения и подобряването на бизнес средата в Европа и в частност в България, да се привлече фокуса на общественото внимание върху най-успешните политики и практики в областта и да се насърчат и вдъхновят бъдещите предприемачи. За да участват в конкурса, проектите трябва да са реализирани от публични институции или чрез публично-частно партньорство и да имат поне две годишна история .", "date": "2019.09.19", "title": "Проект на НКИЗ достигна до финал в конкурса Европейски награди за насърчаване на предприемачеството 2019"}
{"url": "http://www.focus-news.net/news/2019/09/19/2700465/dzhaz-festivalat-zhaltite-paveta-shte-se-provede-v-burgas-na-13-i-14-oktomvri.html", "text": "Джаз фестивалът „Жълтите павета“ ще се проведе в Бургас на 13 и 14 октомври. Това съобщиха от пресцентъра на  Община Бургас . Селекционер на бургаското издание е Теодосий Спасов. Домакин на събитието е ДТ „Адриана Будевска“. Концертите са от 19.00 часа. \r\nВ първия фестивален ден публиката ще има възможност да се наслади на изпълненията на Тихомир Хойсок- контрабас и Филип Новосел - тамбура, от Република Хърватска, и Дамян Драгичи бенд от Румъния. На 14 октомври програмата включва изпълнения на Теодосий Спасов, Влатко Стефановски от Северна Македония, Хайг Язджиян трио от Гърция. \r\nБилети на касата на ДТ „Адриана Будевска“ и каса „Часовника“.", "date": "2019.09.19", "title": "Джаз фестивалът „Жълтите павета“ ще се проведе в Бургас на 13 и 14 октомври"}
{"url": "http://www.focus-news.net/news/2019/09/19/2700471/d-r-atanas-kambitov-kmet-na-obshtina-blagoevgrad-zapochvame-piloten-proekt-za-montirane-na-prahouloviteli-v-kominite-na-zhilishtnite-sgradi.html", "text": "Започваме пилотен проект за монтиране на специални прахоуловители в комините на жилищните сгради. Това съобщи в предаването  „Екологичен резонанс“  на  Радио „Фокус“  д-р Атанас Камбитов, кмет на Община Благоевград. Той обясни, че действията се предприемат във връзка с подобряване качеството на атмосферния въздух в града, тъй като в Благоевград основният замърсител не е нито автомобилният транспорт, нито индустрията, а битовото отопление. „Винаги имаме пикови замърсявания в зимния отоплителен сезон, защото доста от хората се отопляват на твърдо гориво. И това е основната причина за замърсяването. Друга мярка, която даде резултат, е санирането. В следствие на санирането замърсяването падна между 8 и 10% по простата причина, че хората от твърдо гориво минават на отопление с газ и на отопление с електричество, просто защото са им по-малко разходите“, отбеляза кметът. Той коментира и ландшафтния проект, който започна общината за изграждане на зелени пояси на ключови улици и булеварди, като уточни, че изпълнението му се намира в начален етап тъй като озеленяването трябва да се извърши в началото на октомври с оглед на климатичните условия. „Имаме осигурени средства, така че намеренията ни са до началото на зимния период този проект да бъде изпълнен“, поясни д-р Атанас Камбитов. \r\n \r\nЙоланда ПЕЛОВА", "date": "2019.09.19", "title": "Д-р Атанас Камбитов, кмет на Община Благоевград: Започваме пилотен проект за монтиране на прахоуловители в комините на жилищните сгради"}
{"url": "http://www.focus-news.net/news/2019/09/19/2700470/izlozhba-starite-kashti-na-dobrich-e-predstavena-v-obshtinskiya-mladezhki-tsentar-zahari-stoyanov-v-dobrich.html", "text": "Изложба „Старите къщи на Добрич“ е представена в Общинския младежки център (ОМЦ) „Захари Стоянов“, предаде кореспондент на  Радио „Фокус” – Варна . Изложбата е част от културните събития в афиша на Община град Добрич, посветени на празника на града - 25 септември. Рисунките, чиито автори са възпитаниците на Арт ателие „Палитра“ в Общинския младежки център с ръководител Галина Върбанова, са подредени във фоайето на културната институция и всеки, който прекрачи прага ѝ, има възможност да се пренесе в един друг свят, който представя архитектурен стил, характерен за началото на миналия век. Това посочи Силвия Тодорова, организатор дейности в ОМЦ. Много от къщите са в така наречения „румънски стил“, от времето, когато Южна Добруджа е била в пределите на Румъния. Някои от тези примери на архитектура вече не съществуват. Те са отсъпили място на сгради в съвременен стил. Други от къщите все още са запазени, добър и поддържан вид. Идеята на изложбата е да разкаже за отминали времена и да представи едно културно богатство на добруджанския град, което трябва да бъде съхранено, защото то „разказва“ за бита и културата на предишни поколения. Творбите представят също как тази архитектура е преживяна от младите художници, с тяхното усещане за цветове, композиция и красота. \r\nЖулиета НИКОЛОВА", "date": "2019.09.19", "title": "Изложба „Старите къщи на Добрич“ е представена в Общинския младежки център „Захари Стоянов“ в Добрич"}
{"url": "http://www.focus-news.net/news/2019/09/19/2700467/predstoi-vtoro-izdanie-na-festivala-hlyabat-koyto-ni-svarzva-v-dobrich.html", "text": "На 21 септември от 10.00 часа до 17.00 часа на пл. „Свобода“ гражданите и гостите на Добрич ще имат възможност да се включат във фестивала „Хлябът, който ни свързва“, организиран за втора поредна година от Община град Добрич, Регионален исторически музей – Добрич и Художествена галерия – Добрич. Това съобщиха от пресцентъра на  Общината . Събитието има за цел да представи културното наследство и традициите в Добруджа като част от българската национална идентичност. Чрез реализацията на проекта ще бъдат визуализирани по един нетрадиционен и атрактивен начин отделни епохи от европейската цивилизация. Предвидените експериментални работилници представляват обособени места, където ще бъдат представени мястото и функцията на хляба през различните исторически епохи – Праистория, Античност, Средновековие, Възраждане, Съвремие. Чрез подходящ декор и театрално симулирана историческа среда с помощта на посредник аниматор ще оживеят най-емблематичните за съответната епоха културни пейзажи, разкриващи отношението към хляба. Всеки посетител ще чуе разказа на аниматора за ролята и функцията на хляба, ще наблюдава различни демонстрации и възстановки на ежедневни или празнични ритуали и обреди и ще има възможност да участва в тях.   \r\nФолклорният концерт, в който ще участват Фолклорен танцов ансамбъл „Добротица“ и Танцова студия „Добрич“ при Младежки център – Добрич с гл. худ. ръководител Александър Александров и пом.-хореограф Юрий Митев и Фолклорен ансамбъл „Златна Добруджа“ с гл. худ. ръководител Коста Георгиев, ще допълни художествената картина на събитието.", "date": "2019.09.19", "title": "Предстои второ издание на фестивала „Хлябът, който ни свързва“ в Добрич"}
{"url": "http://www.focus-news.net/news/2019/09/19/2700468/komisar-nedelcho-rachev-ohranitelna-politsiya-burgas-patnotransportnite-proizshestviya-s-velosipedi-tazi-godina-ne-sa-svarzani-s-konflikt-s-motorno-prevozno-sredstvo.html", "text": "=Пътнотранспортните произшествия, настъпили с велосипеди през тази година, не са свързани с конфликта моторно превозно средство и велосипед. Това каза пред журналисти комисар Неделчо Рачев, началник на сектор „Охранителна полиция“ към ОДМВР – Бургас, предаде репортер на  Радио „Фокус“ – Бургас . „Основните произшествия, които са допуснати с велосипеди, са във велозони, много голяма част от тях са допуснати и от т. н. триколки. Другите допуснати произшествия са за това, че в определени моменти не се спазват правилата за движение по пътищата, отворени за обществено ползване, особено извън населените места, където водачите на пътни превозни средства – велосипеди, трябва да бъдат ясно видими на пътя“, уточни той. Комисар Рачев обясни, че при намалена видимост и особено нощем, те трябва да бъдат със светлоотразителни жилетки и да се движат плътно в дясно по посока на движението по пътищата, отворени за обществено ползване, като особена опасност се създава в участъците извън населените места.  \r\n„В градски условия велосипедът трябва да бъде оборудван съгласно правилника със светлоотразители, бяла светлина отпред, стоп отзад, а при липса на стоп се допуска осветително тяло със светеща лампа за обозначение на задната червена светлина на велосипеда“, заяви комисар Рачев и препоръча пресичането на пътното платно от велосипедисти да става изключително в съответствие с правилника за движение по пътищата, а именно - на пешеходните пътеки и на зелен сигнал на светофарите, като велосипедите трябва да се избутват, защото така се предотвратява възможността за рязко и внезапно навлизане в потока на движение. „За радост през последната година все повече се наблюдава спазване на това правило“, коментира комисар Неделчо Рачев. По думите му това дава възможност на останалите участници в движението да видят водача и предотвратят инцидент. \r\nДеница ДИМИТРОВА", "date": "2019.09.19", "title": "Комисар Неделчо Рачев, „Охранителна полиция“ – Бургас: Пътнотранспортните произшествия с велосипеди тази година не са свързани с конфликт с моторно превозно средство"}
{"url": "http://www.focus-news.net/news/2019/09/19/2700476/starozagorska-detska-gradina-se-sdobi-s-unikalna-po-roda-si-lyulka.html", "text": "„Новата учебна година за Детска градина „Светлина“ в Стара Загора започва с нови придобивки. В градината бе монтирана уникална и единствена в детско заведение в страната, люлка“, каза директорката Йоанна Димитрова. Ръчно плетеното съоръжение е за катерене и игри, и в него на няколко нива могат едновременно да се забавляват 15-17 деца, съобщиха от  пресцентъра на Общината . То е изработено от българска фирма. В „Светлина” има вече електронен дневник и облачно пространство. За родителите ще бъде оформен и раздаден Културен календар с дейностите всеки отделен месец. С приказно начало посрещнаха първия учебен ден  197 деца в детската градина. Всички малчугани бяха посрещнати от Пепеляшка, която ги поведе по различни пътечки към голямата Книга на „Светлина”, в която се отваря /символично/ нова страница от приказка, наречена „нова учебна 2019/2020 г. Мери Попинз поръсваше с вълшебства. След това малчугани и родители стигнаха до Пощата, където ги очакваха Снежанка и Червената шапчица. Там всеки един родител можеше да напише пожелание към своето дете за този ден и съответно получи по едно пожелание от Детската градина. Всяка една от 6 групи имаше свой облик в този специален ден. Най-малките бяха герои в приказна гора с масички-гъбки, хралупи и разни други тайнства. Преподавателките им пък бяха Горски феи. В стаята на най-малките имаше светещи камъчето, по които да влязат вътре. В двора на градината бе разположено и специално Фото /до Горската Библиотека/, където малките приказни герои си направиха снимки за спомен с костюмите на принцеси и принцове. В тържеството се включиха и актьори от Държавен куклен театър Стара Загора. Пет приказни герои от различни театрални постановки участваха в музикални игри с всички малчугани от градината.", "date": "2019.09.19", "title": "Старозагорска детска градина се сдоби с уникална по рода си люлка"}
{"url": "http://www.focus-news.net/news/2019/09/19/2700474/brifing-vav-vrazka-s-izvarsheno-prestaplenie-shte-se-provede-pred-detskata-gradina-v-selo-karnalovo.html", "text": "От 17.00 часа на брифинг пред детската градина в село Кърналово ще бъде предоставена информация във връзка с извършено престъпление на 17 септември. Това съобщиха от пресцентъра на  ОДМВР – Благоевград .", "date": "2019.09.19", "title": "Брифинг във връзка с извършено престъпление ще се проведе пред детската градина в село Кърналово"}
{"url": "http://www.focus-news.net/news/2019/09/19/2700475/spetsializiranata-prokuratura-protestira-izmenenieto-na-myarkata-za-neotklonenie-na-marinela-arabadzhieva.html", "text": "Специализираната прокуратура протестира изменението на мярката за неотклонение на Маринела Арабаджиева. Това съобщиха от пресцентъра на  Апелативна специализирана прокуратура . На 18 септември 2019 г. Специализираният наказателен съд измени в закрито заседание мярката за неотклонение от „Задържане под стража“ в „Домашен арест“ на обвинената за участие в организирана престъпна група за данъчни престъпления и пране на пари Маринела Арабаджиева. \r\nСъдебният състав прие, че е налице обосновано предположение Арабаджиева да е извършила престъпленията, за които са й предявени обвинения, както и, че опасностите да се укрие и да извърши друго престъпление са налице. Определението си за изменение на мярката първоинстанционният съд мотивира единствено с влошеното ѝ здравословно състояние. \r\nДнес Специализираната прокуратура внесе в съда протест срещу въпросното определение. Мотивите на прокуратурата за това са два. \r\nРезултатите от последната съдебно-медицинска експертиза за здравословното състояние на Арабаджиева сочат, че тя може да пребивава в условията на следствения арест. \r\nВъв връзка с констатираните й заболявания, с постановление от 28 юли 2019 г., наблюдаващият прокурар е разпоредил Арабаджиева да бъде настанена за терапия в болница „Лозенец“ (бившата Правителствена болница) с оглед адекватното й лечение. Тя обаче е отказала в собственоръчно написана декларация.", "date": "2019.09.19", "title": "Специализираната прокуратура протестира изменението на мярката за неотклонение на Маринела Арабаджиева"}
{"url": "http://www.focus-news.net/news/2019/09/19/2700477/liderat-na-bsp-sofiya-kaloyan-pargov-osnovnoto-na-koeto-zalagame-e-che-nie-sme-zaedno-i-obedineni-za-korenna-promyana-v-upravlenieto-na-stolichna-obshtina.html", "text": "Основното, на което залагаме, е, че ние сме заедно и обединени за коренна промяна в управлението на Столична община. Това каза на среща между ръководството на БСП - София и кандидата за кмет на Столична община Мая Манолова лидерът на БСП – София Калоян Паргов, предаде репортер на  Агенция „Фокус“ . „Тази среща беше доста очаквана. Аз искам да благодаря на кандидата за кмет на София, издигнат от инициативен комитет, Мая Манолова, затова че прие нашата подкрепа на лявоцентристките сили. Тук сме да обсъдим нашата визия за развитието на София, която се съдържа в нашето споразумение, което ние обсъдихме и ще връчим на Манолова, като то залегне в нейната предизборна платформа“, каза той. „Като представители на нашите политически сили, както и Манолова като граждански кандидат, подкрепен от нашите политически сили, ние си поставяме за цел да превърнем София в една модерна европейска столица, в един чист, зелен, умен, безопасен и свързан град с открито, прозрачно и почтено управление със широко участие на гражданите. Прозрачността, професионализма и умението да общуваш със софиянци е ключово за успеха на всяко едно управление“, каза още Паргов.  \r\n \r\nТеодора ПАТРОНОВА", "date": "2019.09.19", "title": "Лидерът на БСП - София Калоян Паргов: Основното, на което залагаме, е, че ние сме заедно и обединени за коренна промяна в управлението на Столична община"}
{"url": "http://www.focus-news.net/news/2019/09/19/2700473/pred-sgradata-na-odmvr-stara-zagora-shte-se-sastoi-brifing-po-povod-razkrito-kriminalno-prestaplenie.html", "text": "Пред сградата на ОДМВР - Стара Загора ще се състои брифинг по повод разкрито криминално престъпление. Това съобщиха от пресцентъра на  Апелативна прокуратура - Пловдив . Събитието ще се проведе в 15.30 часа пред сградата на ОДМВР - Стара Загора на ул. „Граф Игнатиев“ 16. По повод извършено криминално престъпление, изявление пред журналисти ще направят Дичо Атанасов, окръжен прокурор на Стара Загора, и старши комисар Стоян Стоянов, директор на ОДМВР - Стара Загора.", "date": "2019.09.19", "title": "Пред сградата на ОДМВР - Стара Загора ще се състои брифинг по повод разкрито криминално престъпление"}
{"url": "http://www.focus-news.net/news/2019/09/19/2700464/tass-es-e-poluchil-ot-velikobritaniya-dokumentite-po-brekzit-sadarzhashti-poslednite-predlozheniya-na-london.html", "text": "Европейският съюз е получил документи от властите на Обединеното кралство, за които се твърди, че съдържат предложенията на Лондон за споразумение за условията на Лондон да напусне съюза, пише  TACC . \r\nТова съобщи в четвъртък на пресконференция в Брюксел представителката на Европейската комисия (ЕК) Мина Андреева. \r\n\"Мога да потвърдя, че сме получили документи от Великобритания и ще ги проучим. Днес и утре ще проведем технически дискусии\", каза тя. \r\nАндреева също потвърди, че преговорите между британския министър по Брекзит Стивън Баркли и главния преговарящ за ЕС Мишел Барние ще се състоят на 20 септември. \r\nПо-рано \"Ройтерс\", позовавайки се на източник в британското правителство, заяви, че Лондон е изпратил редица писмени предложения до Европейския съюз, които биха могли да позволят на Лондон и Брюксел да се договорят. \r\n \r\n : Теодор Пенев", "date": "2019.09.19", "title": "ТАСС: ЕС е получил от Великобритания документите по Брекзит, съдържащи последните предложения на Лондон"}
{"url": "http://www.focus-news.net/news/2019/09/19/2700469/afp-beni-gants-zayavi-che-toy-tryabva-da-rakovodi-obedineno-pravitelstvo-s-upravlyavashtata-partiya.html", "text": "Опозиционният лидер Бени Ганц, главният политически опонент на действащият министър-председател на Израел Бенямин Нетаняху заяви, че в случай, че се формира коалиция между неговата партия и управляващата „Ликуд“, той трябва да поеме поста на премиер, съобщава  AFP . \r\nТой заяви това пред журналисти, малко след като Нетаняху призова за общо широко правителство между своята партия и опозицията, водена от Ганц. Вотът от изборите в Израел показва, че нито една от тях не е ясен фаворит за формиране на правителство. \r\nЦентристката партия „Синьо и Бяло“ на Ганц все пак ще има две места повече в парламента на Израел.  \r\n \r\n : Теодор Пенев", "date": "2019.09.19", "title": "AFP: Бени Ганц заяви, че той трябва да ръководи обединено правителство с управляващата партия"}
{"url": "http://www.focus-news.net/news/2019/09/19/2700478/komisar-nedelcho-rachev-ohranitelna-politsiya-burgas-v-predstoyashtite-pochivni-dni-sa-planirani-reditsa-prevantivni-i-kontrolni-merki-v-oblastta.html", "text": "В предстоящите три почивни дни Министерството на вътрешните работи, Главна дирекция „Национална полиция“ и ОДМВР-Бургас са планирали редица превантивни и контролни мерки с цел запазване на живота и здравето на гражданите и гостите на област Бургас. Това каза пред журналисти комисар Неделчо Рачев, началник на сектор „Охранителна полиция“ към ОДМВР-Бургас, предаде репортер на  Радио „Фокус“-Бургас . „Ще има засилено полицейско присъствие на възловите кръстовища, по пътищата от първа и втора категория, както и ще има засилен контрол по участъка от магистралата в областта“, уточни комисар Рачев.  \r\nПо думите му около заведенията също ще има засилено полицейско присъствие, като конкретно и през тези почивни дни ще се проведат специализирани контролни действия за контрол на водачи, употребили алкохол, наркотици както и неправоспособни. „Усилено ще се следи контролът на скоростта. Ние апелираме към гражданите и гостите да се движат с безопасна скорост, с цел да се предотвратят тежки инциденти, пътнотранспортни произшествия и задължително да не си позволяват да управляват превозни средства след употреба на алкохол и наркотици. Предупреждаваме, че особено строго ще следим за неправоспособни водачи на МПС“, заяви комисар Неделчо Рачев. \r\nДеница ДИМИТРОВА", "date": "2019.09.19", "title": "Комисар Неделчо Рачев, „Охранителна полиция“ – Бургас: В предстоящите почивни дни са планирани редица превантивни и контролни мерки в областта"}
{"url": "http://www.focus-news.net/news/2019/09/19/2700481/", "text": "За четвърта поредна година по инициатива на Европейската мрежа на службите на Пътна полиция – ТИСПОЛ, в рамките на Европейската седмица на мобилността сред страните-членки и нейните партньори се осъществява проекта EDWARD. Това съобщават от пресцентъра на  Областна дирекция на МВР – Велико Търново . Той е подкрепен от Европейската комисия, като през 2019 г. е планирано да се проведе на 26 септември, а целта е в този ден да няма загинали при пътни инциденти. \r\nТази година в България операцията ще се проведе под мотото „Обичам семейството си! Да го пазим на пътя!“ Идеята е в дните преди операцията всички участници в движението да помислят, дори само за няколко минути за рисковете, с които се сблъскват, за рисковете, на които могат да изложат останалите участници в движението и за това, как самите те могат да допринесат за намаляване на рисковете по пътя. \r\nВ този ден пътните полицаи ще засилят контролната дейност в максимална степен. В цялата област на 26 септември ще се проведе 24-часов контрол на движението по пътищата, предвижда се и в максимален размер респектиращо полицейско присъствие по магистрали, главни пътища, основни пътни артерии, водещи към по-големи населени места, както и в самите населени места. Засилено полицейско присъствие се предвижда и в малките населени места. \r\nВсички налични технически средства и автоматизираните технически средства за контрол на скоростта ще се използват при пълна натовареност. Ще се прилага нулева толерантност към нарушителите на Закона за движение по пътищата- пешеходци, пътници, водачи, работници на пътното платно. \r\nНа 26 септември 2019 г. служебните автомобили на Областната дирекция с отличителни знаци и сигнални лампи ще се движат с включен светлинен сигнал. В 12,00 ч. ще бъде направено символично сигнално оповестяване на операцията, в рамките на една минута, чрез използване едновременно на светлинните и звукови сигнали на служебните автомобили, които ще бъдат позиционирани на публични места.", "date": "2019.09.19", "title": "Специализирана операция за превенция жертвите на пътя стартира във Великотърновска област"}
{"url": "http://www.focus-news.net/news/2019/09/19/2700484/atleti-ot-7-darzhavi-shte-se-boryat-za-svetovnata-kupa-po-striyt-fitnes.html", "text": "Голям международен турнир за Световната купа (СК) по стрийт фитнес ще отбележи края на София ърбан зона спорт 2019, организирана от „София – европейска столица на спорта“ и Столична община, съобщиха от пресцентъра на  Общината . В България пристигнаха едни от най-добрите майстори на уличния фитнес, които са подготвили уникални изпълнения. Ще участва атлети от Русия, Украйна, Франция, Израел, Гърция и Сърбия. Наред с тях ще се представят най-добрите 15 български състезатели според класирането на последното държавно първенство. 10 от тях са над 16-годишна възраст, 5 са под 16 години. Победителят в турнира ще получи право да участва във финала за Световната купа през декември в Хонг Конг. Турнирът за СК утре ще бъде открит в 12.00 ч. в присъствието на легендарния гимнастик Йордан Йовчев, четирикратен олимпийски медалист и организатор на турнири по стрийт фитнес и градски паркур. Изпълненията на виртуозите са придружени с музика и много настроение на специално изграден сет в Княжеска градина срещу Софийски университет. Стрийт фитнесът набира все по-голяма популярност по цял свят и чака в близко бъдеще прием в олимпийската програма. България записа напоследък впечатляващия успехи – Цвети Станева спечели световна титла в лека категория, а Даниел Христов е световен шампион в средна категория. Имаме и още трима медалисти от първенства на планетата. \r\nТурнирът започва от 12.00 ч. на 20 септември в Княжеска градина срещу Софийски университет.", "date": "2019.09.19", "title": "Атлети от 7 държави ще се борят за Световната купа по стрийт фитнес"}
{"url": "http://www.focus-news.net/news/2019/09/19/2700480/ria-novosti-ataki-ot-strana-na-riyad-ili-vashington-sreshtu-iran-shte-dovedat-do-voyna-zayavi-zarif.html", "text": "Външният министър на Иран Мохамед Джавад Зариф заяви, че последствията от военни удари на САЩ или Саудитска Арабия срещу Иран ще доведат до война, предава  РИА Новости . \r\nПо-рано държавният секретар на САЩ Майк Помпео заяви, че САЩ няма да толерират \"заплашителното поведение на Иран\", който представителите на Вашингтон и Рияд обвиняват за нападенията на нефтените съоръжения на кралството по-рано. \r\nВ интервю за CNN, на въпроса какво ще последва от евентуалните удари на Рияд или Вашингтон върху Иран, Зариф заяви, че това ще доведе до пълномащабна война. \r\n\"Правя много сериозно изявление относно защитата на страната ни. Правя много сериозно изявление, че не искаме да влизаме във военна конфронтация\", заяви Зариф. \r\nТой отново отрече, че Техеран стои зад ударите в Саудитска Арабия и заяви, че удари по ирански цели ще причинят \"голям брой жертви и пострадали.\" \r\n„Но ние ще защитим нашата страна, без съмнение“, добави Зариф. \r\nУдарите срещу съоръженията на „Сауди Арамко“ причиниха сериозен спад в износа на преработен петрол на Саудитска Арабия. Според официално изявление на властите в Рияд износът на страната на нефт е намалял наполовина. Отговорност за атаките поеха подкрепяните от Техеран шиитски бунтовници в Йемен, но Вашингтон заяви, че няма доказателства ударите да са дошли оттам. \r\n \r\n : Теодор Пенев", "date": "2019.09.19", "title": "РИА Новости: Атаки от страна на Рияд или Вашингтон срещу Иран ще доведат до война, заяви Зариф"}
{"url": "http://www.focus-news.net/news/2019/09/19/2700483/tatyana-doncheva-dvizhenie-21-v-kandidaturata-na-maya-manolova-vizhdam-vazmozhnost-drug-da-postigne-onova-koeto-az-ne-uspyah-predi-15-godini.html", "text": "В кандидатирането на Мая Манолова за кмет на София съзирам възможност друг да постигне онова, което аз не успях да постигна преди 15 години – отстраняването на корупцията в общината като фактор за вземане на ключови решения. Това каза председателят на \"Движение 21\" Татяна Дончева на среща между кандидата за кмет Мая Манолова и ръководството на БСП - София, предаде репортер на  Агенция \"Фокус\" .\"Тогава срещнах упрек, че  не е възможно корупцията да бъде отстранена. След това тя стана основна тема в държавата и е вярно, че ние изпитваме на гърба си вече много години влиянието на фактора корупция при взимане на решения за обществени поръчки, за организация на градския транспорт, за липса на завод за боклук, липса на паркинги на етажи, липса на модерна визия на столицата\", допълни тя. Дончева каза още, че искрено  пожелава на Манолова да успее, защото в нейно лице, в нейния успех тя ще види реализация на своите някогашни мечти. \"Нашата подкрепа за Мая Манолова извън технократичните неща, които ние сме изписали на пет страници и които могат да се обобщят като коренна промяна в управлението на София, нашата подкрепа означава решаване на един важен за кандидата за кмет Мая Манолова въпрос – как като спечели изборите за кмет ще управлява Столичния съвет като няма листа със съветници. Подкрепата на няколко политически сили, които имат възможност да вкарат в Общинския съвет съветници и предварителният им ангажимент, че тези съветници ще работят съгласувано в тази посока, с тези цели, означава, че ние практически решаваме въпроса ще има ли подкрепа на кмета Мая Манолова една група съветници, които ще стигат за едно добро управление и в самия столичен съвет\", каза още Дончева.  \r\n \r\nТеодора ПАТРОНОВА", "date": "2019.09.19", "title": "Татяна Дончева, \"Движение 21\":  В кандидатурата на Мая Манолова виждам възможност друг да постигне онова, което аз не успях  преди 15 години"}
{"url": "http://www.focus-news.net/news/2019/09/19/2700479/nad-200-arheologicheski-nahodki-vrashta-ministar-boil-banov-ot-germaniya.html", "text": "Точно 202 ценни археологически находки връща в България министърът на културата Боил Банов. Това съобщиха от пресцентъра на  Министерство на културата . Той прие ценните предмети на специална церемония в българското посолство в Берлин днес, в присъствието на представители на държавния министър по въпросите на културата и медиите на Германия и българското Министерство на културата, дипломати и представители на службите на двете страни. \r\nКултурните ценности са задържани при опит да бъдат продадени на пазара на антики, благодарение на ефективното сътрудничество между Федералното министерство на финансите, Главната митническа служба в Берлин, Баварската държавна служба за криминални разследвания и българските институции - Националния археологически институт и посолството на страната ни в германската столица. \r\n„Благодаря на германските и на българските служби, на Федералното правителство и на българското посолство за техния професионализъм и работа по превенцията на трафика на културни ценности. Мисля, че заедно даваме един ясен знак към всички, които имат намерение да вършат подобни престъпления и незаконна търговия с антики. Ако случаите занапред стават по-редки, то ще означава, че сме успели в целите, които сме си поставили“, каза министърът на културата при получаването на артефактите. „Мястото на културното наследство е в музеите и в галериите, достъпно за учените и публиката“, допълни министър Боил Банов. Той изрази надежда, че институциите на европейско ниво ще продължат да работят заедно и за предотвратяването и разкриването и на други подобни престъпления с цел опазване на общото историческо наследство. \r\n„Този акт съответства напълно с целите на Закона за защита на културните ценности, който влезе в сила през 2016 г.: Германия не трябва да предлага пазар на обекти, които са напуснали нелегално страните си на произход“, каза в приветствие от името на държавния министър по въпросите на културата и медиите проф. Моника Грютерс, д-р Ян Оле Пюшел, директор на Дирекция „Филм, медии и международна дейност“. Той подчерта огромното значение на диалога не само между германските и българските власти, но и на равнище ЕС за защита на културните ценности, включително по време на Българското председателство на Съвета на ЕС и по неотдавна приетия регламент за ефективни правила за внос и защита на културните ценности от трети страни.  \r\nПо време на работното посещение в Германия министърът на културата Боил Банов ще се срещне и със сенатора по културните и европейските въпроси на провинция Берлин д-р Клаус Ледерер. Предстои двамата да обсъдят не само престъпленията с културни ценности, но и възможностите за разширяване на двустранния обмен във всички области на изкуството и културата.", "date": "2019.09.19", "title": "Над 200 археологически находки връща министър Боил Банов от Германия"}
{"url": "http://www.focus-news.net/news/2019/09/19/2700487/ministar-nikolina-angelkova-shte-provede-rabotni-sreshti-s-kontrolnite-organi-i-biznesa-vav-varna-i-burgas-za-obobshtavane-na-letniya-sezon-po-chernomorieto.html", "text": "Министърът на туризма Николина Ангелкова ще проведе работни срещи с контролните органи, местната власт и бизнеса на 20 септември 2019 г. във Варна и Бургас. Това съобщиха от пресцентъра на  Министерството . По време на дискусиите ще бъде обобщен летния сезон по Северното и Южното Черноморие и постигнатите резултати. Участие ще вземат представители на МВР, Комисия за защита на потребителите, Агенцията по заетостта, Регионалните здравни инспекции, РИОСВ, Българската агенция по безопасност на храните, Морска администрация, представители на морските летища и други.  \r\nСрещата във Варна ще се проведе в „Юнашки салон“, бул. Христо Ботев №1. Дискусията в Бургас ще се състои в сградата на общината. \r\nЗа представителите на медиите са предвидени брифинги, съответно около 12:30 часа във Варна и 16:30 часа в Бургас.", "date": "2019.09.19", "title": "Министър Николина Ангелкова ще проведе работни срещи с контролните органи и бизнеса във Варна и Бургас за обобщаване на летния сезон по Черноморието"}
{"url": "http://www.focus-news.net/news/2019/09/19/2700488/aktsenti-v-predavaneto-asenovgrad-bogoizbran-pred-portite-na-rodopite-po-radio-fokus-plovdiv.html", "text": "В предаването  „Асеновград – Богоизбран пред портите на Родопите“  на  Радио „Фокус“ – Пловдив  тази седмица отново ще насочим вниманието ви към важните и актуални теми от Асеновград и региона. Продължава културната програма на Есенните празници на изкуствата в Асеновград, посветени на 100-годишнината от рождението на Николай Хайтов. В предаването ще отделим специални минути на три от събитията в богатия афиш. \r\nОт днес заседателната зала в стария съвет на ул. „Цар Иван Асен II” се превръща в дом на „Кино за пътешенственици”. От 18.30 часа тази вечер програмата на филмовия фестивал ще започне с прожекция на аржентинския филм „Огнена земя: земя на патагонците”. „Кино за пътешественици” включва в своята програма 10 филма, които ще се прожектират всеки четвъртък до 21 ноември. Повече за фестивала ще ни разкаже един от организаторите с богат опит в тази сфера – Ангел Маринов. \r\nИсторическият музей в Асеновград ще отвори врати до полунощ този петък  за „Есенна нощ в музея”, която се провежда в рамките на Европейските дни на наследството. Жителите и гостите на града ще могат да видят интересни изложби и да се насладят на концерти. С подготвената програма по повод „Есенна нощ в музея“ ще ни запознае Иван Дуков, историк и директор на Историческия музей в Асеновград. \r\nНа 22 септември, когато се отбелязва Денят на независимостта на България, Асеновград ще празнува с фолклорния фестивал „Маврудово хоро”. По традиция събитието се открива с дефиле на участниците, което започва от паметника на бащата на станимашката малага – Аристи Чорбаджака и преминава през централната улица до площад „Акад.Николай Хайтов“, където започва надиграването на участващите състави. Повече за програмата на фестивала ще ни рзкаже Боян Алексиев, ръководител на Клуб за танцово изкуство „Везеница“ – организатор на събитието съвместно с Община Асеновград. От Боян Алексиев ще научим повече за бъдещето на любовта към фолклора, както и за навършването на седмата годишнина от основаването на „Везеница“. \r\n \r\n Предаването „Асеновград – Богоизбран пред портите на Родопите“ се излъчва всеки четвъртък, между 16.00 и 17.00 часа. Водещ е Тони Михайлов.", "date": "2019.09.19", "title": "Акценти в предаването „Асеновград – Богоизбран пред портите на Родопите“ по Радио „Фокус” – Пловдив"}
{"url": "http://www.focus-news.net/news/2019/09/19/2700486/sport-bayern-myunhen-pobedi-s-30-otborat-na-tsarvena-zvezda-v-parviya-si-mach-ot-grupovata-faza-na-shampionskata-liga.html", "text": "Футбол: Байерн Мюнхен победи с 3:0 отборът на Цървена Звезда в първия си мач от груповата фаза на Шампионската лига. Головете за германският отбор отбелязаха Кингсли Коман в 34-ата минута, Роберт Левандовски в 80-ата и Томас Мюлер в самия край на мача. Така Байерн оглавява класирането в групата си, след като в другия мач Олимпиакос и Тотнъм завършиха наравно 2:2.", "date": "2019.09.19", "title": "Спорт: Байерн Мюнхен победи с 3:0 отборът на Цървена Звезда в първия си мач от груповата фаза на Шампионската лига."}
{"url": "http://www.focus-news.net/news/2019/09/19/2700485/sastoyanieto-na-sgradniya-fond-na-uchilishta-i-detski-gradini-na-teritoriyata-na-obshtina-belovo-e-mnogo-dobro.html", "text": "Състоянието на сградния фонд на училища и детски градини на територията на община Белово е много добро, каза за  Радио „Фокус“ – Пазарджик  Ирина Искрова, главен специалист в отдел „Управление на собствеността и хуманитарна политика“ в Община Белово. Тя обясни, че вече са приключили текущите ремонти на сградите. „Приключва и големия ремонт на Детска градина „Щурче“ в Белово. Там остава да бъде доставено новото оборудване за кухненския блок и пералните помещения. Освен това ще бъде доставено и ново цялостно оборудване за групите и учителската стай“, коментира Искрова. Тя уточни, че децата в детските градини на територията на община Белово са около 165, а учениците в училищата са около 520. „По-голямата част от тях се учат в Средно училище „Александър Иванов-Чапай“ в град Белово“, допълни Искрова. \r\nВаня НИКОЛОВА", "date": "2019.09.19", "title": "Състоянието на сградния фонд на училища и детски градини на територията на община Белово е много добро"}
{"url": "http://www.focus-news.net/news/2019/09/19/2700489/emil-kalo-abv-podkrepata-ni-za-maya-manolova-ne-e-spontanna-a-e-rezultat-na-sreshti-razgovori-i-vnimatelno-obmislyane-na-neynata-platforma.html", "text": "Подкрепата ни за кандидатурата на Мая Манолова не е спонтанна, тя е резултат на срещи и на разговори и внимателно обмисляне на нейната платформа. Това каза председателят на АБВ – София Емил Кало на срещата между БСП – София и кандидатът за кмет Мая Манолова, предаде репортер на  Агенция „Фокус“ . „Предполагам се досещате, че не за първи път се срещаме и поотделно и заедно“, допълни той. „Присъединявам се и към споразумението, имайки съответно някои по-скоро нюансови забележки, доколкото политическа партия АБВ, чиито софийски председател съм аз, една партия с ярко изразена лява идеология. Госпожа Манолова, при срещата Ви с десноориентираните партии същото споразумение ли е предложено, със същото съдържание ли е, защото Вашата програма е една?“, обърна се той към кандидатa за кмет Мая Манолова. Тя му отговори с думите, че осъзнава огромната отговорност и надеждата на столичани за промяна, с които е натоварена нейната кандидатура за кмет. „Уверявам ви, че вложа цялата си енергия, за да представя програмата, която гражданите в многобройните срещи, неправителствените организации предложиха, предложенията на партиите от левия и десния спектър и в крайна сметка на база тези идеи да спечеля изборите, да стана кмет на София. Заедно с всички, които ме подкрепиха, и леви, и десни, и граждански организации, да направим промяната. Да сменим модела на управление на  столицата. Важна е тази подкрепа, важна е подкрепата на всяка партия, организация, на всеки столичанин и това, което обединява и леви, и десни в подкрепата им за моята кандидатура, е желанието за промяна“, каза Манолова.   \r\nНа срещата присъства и председателят на партия „ Български социалдемократи“ Марияна Николова, която заяви, че София заслужава в лицето на г-жа Манолова да има такъв кмет, който да работи с ума, таланта на всички софиянци, независимо то тяхното политическо пристрастие, образование, религия и социално положение. Тя подчерта и, че като партия, която е на 128 години и член от 126 години на Социалистически интернационал, заявяват, че с оглед на наблюденията на действията на Mая Манолова като омбудсман, смятат, че тя олицетворява девиза на един от основателите на българските социалдемократи Янко Сакъзов: България трябва да се управлява с ума, таланта и сръчните ръце на всеки българин. \r\n \r\nТеодора ПАТРОНОВА", "date": "2019.09.19", "title": "Емил Кало, АБВ: Подкрепата ни за Мая Манолова не е спонтанна, а е резултат на срещи, разговори и внимателно обмисляне на нейната платформа"}
{"url": "http://www.focus-news.net/news/2019/09/19/2700490/", "text": "Безплатен пешеходен тур организира Регионалният исторически музей във Велико Търново на 22 септември. Темата на похода  е „По стъпките на българската държавност“ и е свързана със 111-ата годишнина от обявяването на Независимостта на България. Това съобщават за  Радио „Фокус“ – Велико Търново  от културната институция. Екскурзоводската обиколка, придружена с беседи, ще мине през местата свързани с историческия акт в квартал „Асенов“ и на крепостта Царевец.Началото  е в 14.00 часа от църквата-музей „Св. Димитър Солунски”. Маршрутът продължава през храмовете „Св. 40 мъченици“ и „Св.св. Петър и Павел”, малката порта на Архитектурно-музеен резерват „Царевец“ и приключва на паметника-пирамида на крепостта.  Екскурзоводи ще са Магдалена Русева и Петко Петкански. Желаещите могат да се включат в пешеходния тур във всеки един от етапите.Освен това през целия ден отворени за безплатни посещение от 8.00 до 18.00 часа ще са църквата-музей „Св. 40 мъченици“ и Архитектурно-музеен резерват „Царевец“, който ще работи до 16.00 часа.  \r\n \r\nЛуиза ТРАНЧЕВА", "date": "2019.09.19", "title": "Безплатен пешеходен тур организира Регионалният исторически музей във Велико Търново на 22 септември"}
{"url": "http://www.focus-news.net/news/2019/09/19/2700492/ministar-nikolina-angelkova-v-silistra-pokazvame-po-malko-poznatite-mesta-v-balgariya-s-bogato-kulturno-istorichesko-nasledstvo.html", "text": "Искаме да покажем по-малко познатите прекрасни места в България, които имаме за пътувания, особено в сферата на културно-историческия туризъм. Това е целта на този форум, организиран със съдействието на община Силистра. Това заяви министърът на туризма Николина Ангелкова при откриването на българо-руски бизнес форум в крайдунавския град, съобщиха от  Министерството на туризма . \"Още през месец май, когато бях тук, поех ангажимент пред всички граждани, че следващата дискусия на тема културно-исторически туризъм ще се проведе в Силистра. Сега ще обсъдим с представители на местния бизнес и с общината възможностите за общи туристически пакети. Поканили сме да присъстват и областния управител на Търговище и представители от Шумен, защото смятам, че ще бъде важно, ако се обединят трите области – Силистра, Шумен и Търговище, за да покажат повече от богатството си\", поясни министърът. И добави, че  по този начин ще имаме възможност да удължим предстоя на чуждестранните туристи. Министърът каза още, че в комбинация с прекрасната кухня и храна и винопроизводството ще успеем да направим нещо по-дългосрочно и по-устойчиво, а именно да представим община Силистра и възможностите за развитие на отрасъла в региона, както и да дадем шанс на представителите на българските туроператори и на сектора да създадат необходимите контакти. \"Участваме в различни форуми и събития, включително и в момента подготвяме нашето участие в есенните международни изложения на територията на Руската федерация\", поясни министър Ангелкова. Тя поздрави кмета на община Силистра Юлиян Найденов за усилията, които полага да направи града по-привлекателен за туристите. И каза, че културно-историческото наследство и фестивалите са един от инструментите, чрез които могат да се разширят крилата на сезона, за да се превърне България в целогодишна туристическа дестинация.", "date": "2019.09.19", "title": "Министър Николина Ангелкова в Силистра: Показваме по-малко познатите места в България с богато културно-историческо наследство"}
{"url": "http://www.focus-news.net/news/2019/09/19/2700496/obshtina-grad-dobrich-i-futbolen-klub-dobrudzha-shte-otbelezhat-tarzhestveno-100-godishninata-na-otbora.html", "text": "Община град Добрич и ФК „Добруджа“ организират празнично честване на 100-годишнината от създаването на отбора. Това съобщиха от пресцентъра на  Общината . Тържественото отбелязване на годишнината ще започне с представяне на книгата „100 години футбол в Добрич” с автори краеведът, журналист, публицист и спортен деятел Илия Кишишев и Петър Петров – главен редактор на Медийна група „Добруджа”. Събитието е с начален час 13.00 ч. на 24 септември (вторник) и ще се проведе в Огледална зала „Нели Божкова“. Празникът ще продължи от 17.00 ч. на стадион „Дружба“, където ще бъдат наградени ветерани, заслужили деятели и ръководители на ФК „Добруджа”. Заключителната и най-атрактивна част от тържествата ще бъде изиграването на демонстративен футболен мач между ветерани на „Добруджа” и звезди на българския футбол, който ще започне в 17.30 ч.  \r\nОбщина град Добрич кани всички свои жители и гости заедно да отбележим тържествата по случай 100-годишнината на отбора и по този начин да го подкрепим по пътя му към нови спортни успехи!", "date": "2019.09.19", "title": "Община град Добрич и Футболен клуб „Добруджа“ ще отбележат тържествено 100-годишнината на отбора"}
{"url": "http://www.focus-news.net/news/2019/09/19/2700497/zam-predsedatelyat-na-abv-lyubomira-gancheva-vliza-v-bitkata-za-plovdiv-s-ambitsiya-za-promyana.html", "text": "Политическа партия АБВ влиза самостоятелно в битката за кмет на община Пловдив.  Изборът е Любомира Ганчева, която  в момента е заместник-председател  в  националното ръководство на партията. Това съобщиха от  пресцентъра на ПП АБВ . Кандидатурата ѝ беше представена от нейния колега и областен координатор на АБВ Владимир Маринов. По думите му Пловдив заслужава да получи кмет, който е поставен високо в йерархията на една политическа сила. „Любомира е изключителен човек, доказала своята ангажираност към града. Тя е единственият различен кандидат за кмет на Пловдив. Ако направим един анализ на това, което ни се предлага  днес има ли нов и различен кандидат”, попита риторично Владимир Маринов, заместник-председател на ПП АБВ и областен координатор на партията. Младата жена е родом от Пловдив, завършила е Английската  гимназия и има висше образование по макроикономика. „За мен Пловдив е роден град, но и кауза. Не мога да се примиря, че вторият по големина град в България, който е Европейска столица на културата е на шесто място по доходи в страната, изпреварен от градове като Габрово, Стара Загора и Варна”, коментира кандидатът за кмет от ПП АБВ Любомира Ганчева. Тя подкрепи думите си с конкретни данни. Ганчева поясни, че средната брутна заплата в града  е 1069 лева, което означава, че една чиста заплата е не повече от 880 лева. „От тези две цифри всеки може да си направи извод колко добре живеят хората във втория по големина град в България”. Според нея градът е застинал в периода  от началото на 21 век. ”Цинично е хората, които управляват от 15 години, пак да поставят като приоритет същите проблеми,  които не са могли да решат  за това време. В Пловдив няма битка на идеи, а битка на хотелиери. Няма сблъсък на политики, а на интереси, а това обезверява хората и те не отиват да гласуват”.  Затова една от целите на ПП АБВ в битката за Пловдив е да вдъхнат надежда и да накарат хората да отидат до урните на 27 октомври. „Когато отказваме да упражним правото си на вот не наказваме статуквото. Наказанието е да се избере промяната. Пловдив заслужава промяна, а аз мога да бъда лице на тази промяна”. Кандидатът за кмет на ПП АБВ очерта и първите три основни проблема на града, с които има амбицията да се справи. Тя е категорична, че  Пловдив е единственият голям град със съсипан градски транспорт, в който няма общинско предприятие. „ В Пловдив трябва да има обществен транспорт, който да е безплатен за ученици, студенти и пенсионери”. Хаосът в строителството и презастрояването, унищожаването на зелени площи и чистотата на въздуха са другите теми, които трябва да реши спешно новия кмет на града. Лидерът на АБВ Румен Петков бе в Пловдив, за да подкрепи лично Ганчева. Той определи като смело решението Любомира Ганчева да влезе в битката. „Искам да кажа на пловдивчани да излязат и да гласуват. Политическата атмосфера в Пловдив е отровена. Няма реален сблъсък на политики и идеи. Включително бюджетите на общинският съвет се гласуват с впечатляващо мнозинство.На тази отровена атмосфера нашият кандидат за кмет и общинските съветници ще сложат край. Затова предизвикателството е голямо, но шансът за Пловдив също. Пловдив трябва да каже стоп на отровената политическа атмосфера, стоп на зависимостите, трябва да избере с гражданите си, със съвест и достойнство бъдещето си“, каза още той.", "date": "2019.09.19", "title": "Зам.-председателят на АБВ Любомира Ганчева влиза в битката за Пловдив с амбиция за промяна"}
{"url": "http://www.focus-news.net/news/2019/09/19/2700493/liderat-na-abv-rumen-petkov-sopot-ne-mozhe-da-bade-nishto-drugo-osven-golemiya-duh-na-balgariya.html", "text": "Политическата обстановка в Асеновград се нуждае от радикална промяна. Твърдението е на лидера на ПП АБВ Румен Петков, съобщиха от пресцентъра на  партията . Той подкрепи думите си с факта, че преди преди две години, когато  кметът на града д-р Емил Караиванов и главният архитект в общината бяха арестувани единствената защита,която двамата са получили е от страна на ПП АБВ. Казусът се повтаря и след катов цялата Пловдивска област представители на БСП бяха обвинени за купуване на гласове. „За съжаление тогава структурата на БСП в Асеновград запази мълчание. Отношение не взе и националното ръководство на партията. Това показва, че БСП не вярват на своя кмет и имат сериозни съмнения за дейността му.” Той определи като „подло” мълчанието на БСП към кмета и техния депутат. \r\nПо думите на Румен Петков тази среда не е добра за хората. „Очевидно един малък кръг от хора се замерят с разни неща, не вярват един на друг, а целта им е да се подредят някак си.”  \r\nАБВ участваше в управлението на общината със собствен заместник-кмет. По думите на Румен Петков през последните четири Димчо темелков, който отговаря за общиснката собственост в Асеновград  е успял да спре редица „безчинства” в общината и опитите за предоговяране в ущърб на общината. Пример за това са минералната вода и концесията за нея и разпределянето на спирките. \r\n„Трябва да дадем на Асеновград друга форма на управление, да  върнем доверието на хората.” \r\nЗатова от ПП АБВ влизат в битката за Асеновград в коалиция с партия „Воля”. До дни ще бъде представен кандидатът им за кмет и листата за общински съветници, която по думите на лидера на ПП АБВ е „равнопоставена”.", "date": "2019.09.19", "title": "Лидерът на АБВ Румен Петков: БСП в Асеновград не вярва на кмета си"}
{"url": "http://www.focus-news.net/news/2019/09/19/2700482/the-jerusalem-post-amerikanskiyat-predstavitel-v-izrael-dzheysan-griynblat-shte-razgovarya-s-netanyahu-i-gants-za-sdelkata-na-veka.html", "text": "Представителят на САЩ в Израел Джейсън Грийнблат ще пристигне в Израел за среща с настоящият премиер на страната Бенямин Нетаняху и опозиционния лидер на партия „Синьо и Бяло“ Бени Ганц, пише вестник  The Jerusalem Times . \r\nНетаняху заяви по-рано по време предизборната си кампания, че предложеното от президентът на САЩ Доналд Тръмп мирно споразумение с палестинците ще бъде представено няколко дни след изборите. Според данни на вестника обаче, има информация, че сделката ще стане публична едва след като бъде формирано правителство. \r\nБелият дом заяви по-рано, че Грийнблат ще се оттегли от поста си след като планът бъде представен. Той загатна обаче, че може да остане на поста си като медиатор между Тел Авив и Палестинската автономия дори след това. \r\n„Въпреки че обявих напускането си, опитвам се да остана докато планът бъде осъществен“, заяви Грийнблат. \r\n„Ако той бъде представен скоро, аз ще остана. Ако планът бъде осъществен и всичко върви добре, надявам се ще остана по-дълго“, добави той. \r\n \r\n : Теодор Пенев", "date": "2019.09.19", "title": "The Jerusalem Post: Американският представител в Израел Джейсън Грийнблат ще разговаря с Нетаняху и Ганц за „сделката на века“"}
{"url": "http://www.focus-news.net/news/2019/09/19/2700498/api-nyama-monopol-pri-dostavchitsite-na-tol-uslugi.html", "text": "Не отговаря на истината твърдението за монопол при доставчиците на тол услуги. Това съобщиха от  пресцентъра на Агенция „Пътна инфраструктура“  (АПИ) във връзка с постъпили запитвания от медии заради публикация във в. „Сега“. АПИ е сключила при Общи условия, еднакви за всички кандидати, договори за предоставяне на услуга за електронно събиране на пътни такси с три доставчика. И трите дружества желаят да предлагат електронни винетки и да предоставят услуга по събиране на тол такси. Оперативна съвместимост с електронната система за събиране на пътни такси на база време (електронна винетка) са постигнали две от дружествата и чрез своите партньори в търговската мрежа продават електронни винетки. Системата за събиране на пътни такси на база изминато разстояние – ТОЛ, ще бъде отворена за оперативно интегриране на националните доставчици на услуги след промяна на Общите условия на база синхронизираната с промените в Закона за пътищата (обн. ДВ, бр. 60 от 30.07.2019 г.) нормативна уредба. До момента нито един от трите национални доставчика, които имат договори с АПИ и за предоставяне на тол услуги, не е преминал процедура за доказване на оперативна съвместимост с електронната система за събиране на тол такси. Не отговаря на истината и твърдението, че доставчиците на услуги ще изчисляват дължимата тол такса на тежкотоварните автомобили с обща технически допустима максимална маса над 3,5 тона. Това ще се прави от Националното тол управление към Агенция „Пътна инфраструктура“. През месец юни на пресконференция бяха показани т.нар. елки на тола, които ще изчисляват дължимите тол такси. Доставчиците на декларирани (GPS) данни ще предават на националните доставчици на услуги данни за географското позициониране на своите клиенти, като националните доставчици само ще ги обработват със съответния софтуер и ще ги превръщат в т.нар. тол декларации. Тол декларациите (информация по кои точно тол сегменти от пътя се е движило съответното превозно средство) ще се подават на Националното тол управление (НТУ), което ще пресметне дължимата тол такса и ще върне информация със сметката на доставчика на услуги. Регистрацията на доставчици на декларирани (GPS) данни е обвързана със синхронизиране на нормативната уредба с промените в Закона за пътищата. По повод „поредният парадокс е какво ще правят над 900 служители, които ще бъдат наети „поетапно“ в Националното тол звено, след като системата е електронна“ и „по какъв начин „контрольорите“ ще се включат в проверките за платена тол такса на камионите“, уточняваме, че към 19.09.2019 г. в НТУ са назначени 677 служители, от които 597 в сектор „Контрол и правоприлагане“. На база на контролната функция, която тези служители осъществяват ежедневно, са събрани 3 734 153, 43 лв. от компенсаторни такси. Продадените до момента електронни винетки са на стойност 326 079 369 лв. Дейността на Националното тол управление се фокусира върху контролната функция на държавата по отношение на събирането на пътни такси и оперирането на Електронната система за събиране на пътни такси. НТУ осъществява систематичен контрол не само над потребителите на пътя, но и върху доставчиците на услуги по събиране на пътни такси. Те ще бъдат задължени до два часа след засичане на съответното превозно средство от контролните рамки да предоставят на НТУ т.нар. тол декларации. НТУ има последваща контролна функция да я валидира и да изчисли дължимата тол такса. Дейността на доставчиците на услуги ще бъде контролирана на база на обективни критерии, които ще бъдат заложени в Общите условия. Ако в продължение на определен период от време, доставчик на услуга по събиране на пътни такси има лоши показатели за обслужване, се предвижда АПИ да има право да го дерегистрира от регистъра на националните или европейски доставчици на услуги. Ще бъде дадено достатъчно време на неговите клиенти да изберат други форми на таксуване.", "date": "2019.09.19", "title": "АПИ: Няма монопол при доставчиците на тол услуги"}
{"url": "http://www.focus-news.net/news/2019/09/19/2700499/spetsializiraniyat-nakazatelen-sad-ostavi-v-aresta-trima-obvineni-za-trafik-na-zheni-v-balgariya-germaniya-i-avstriya.html", "text": "Специализираният наказателен съд определи най-тежката мярка за неотклонение \"Задържане под стража\" на трима обвинени за участие в организирана престъпна група за трафик на жени с цел сексуална експлоатация в България, Германия и Австрия. Това съобщиха от  Специализираната прокуратура . \r\nСъдът прие, че от събраните по делото доказателства може да се направи обосновано предположение, че са извършили престъпленията, за които са привлечени като обвиняеми, както и че могат да се укрият или да повлияят на разследването. \r\nОбвинените за участие в групата бяха задържани на 16 септември 2019 г. при съвместни действия по разследването на Специализираната прокуратура и ГДБОП в Бургаско, Ямболско, Силистра и София. \r\nПри извършените претърсвания и лични обиски бяха намерени и иззети пари и злато за над 500 000 лева, осем луксозни автомобила на обща стойност над \r\n1,5 милиона лева, платежни нареждания, както и други документи, доказващи престъпнта дейност на групата.", "date": "2019.09.19", "title": "Специализираният наказателен съд остави в ареста трима обвинени за трафик на жени в България, Германия и Австрия"}
{"url": "http://www.focus-news.net/news/2019/09/19/2700494/tass-netanyahu-e-razocharovan-che-opozitsionniyat-lider-beni-gants-e-otkazal-da-obsadi-edinno-pravitelstvo.html", "text": "Министър-председателят на Израел и ръководител на управляващата партия „Ликуд“ Бенямин Нетаняху заяви, че е „изненадан и разочарован“ от отказа на опозиционният лидер на центристкия блок „Синьо и Бяло“ Бени Ганц да се срещнат и да обсъдят формирането на широко единно правителство след изборите от 17 септември, предава  TACC . \r\n\"Изненадан съм и разочарован, че Ганц все още отказва да отговори на призива ми за среща. Президентът призова за единство, а без среща на двамата главни партийни лидери не може да се сформира правителство на единството\", написа Нетаняху в „Туитър“. \r\n\"Държавата Израел се нуждае от широко правителство на единството, а не от повторни изобори и, разбира се, не от правителство, което разчита на антиизраелски партии\", добави премиерът. \r\nПо-рано Ганц, по време на реч на пресконференция в Тел Авив, обеща да сформира и ръководи широко правителство след изборите на 17 септември.  \r\n\"Блокът „Синьо и Бяло“ спечели изборите. Според последното броене получаваме 33 места в парламента и това е първото място. Нетаняху не можа да доведе десния си блок към победа\", заяви Ганц. \r\nПо-късно той отхвърли призива на Нетаняху да се срещнат възможно най-скоро за да обсъдят формиране на общо правителство.  \r\n„Хората очакват да работим заедно. Няма причина да се провеждат трети избори“, добави премиерът в съобщението си. \r\n \r\n : Теодор Пенев", "date": "2019.09.19", "title": "TAСС: Нетаняху е разочарован, че опозиционният лидер Бени Ганц е отказал да обсъди единно правителство"}
{"url": "http://www.focus-news.net/news/2019/09/19/2700491/the-guardian-es-tryabva-da-poeme-riskove-s-irlandskata-granitsa-ako-iska-da-postigne-sdelka-s-london-smyata-barkli.html", "text": "Британският секретар за Брекзит Стивън Барки заяви, че Европейският съюз ще се наложи да „поеме рискове“ с ирландската граница, ако иска да постигне сделка с Лондон, малко преди правителството на премиера Борис Джонсън да представи новият си план за алтернатива на клаузата за границата между Северна и Република Ирландия, пише вестник  The Guardian . \r\nПо-рано правителството обяви, че Баркли ще посети Брюксел за да поднови разговорите с главният преговарящ за Брекзит от страна на ЕС Мишел Барние. Баркли заяви, че Европейската комисия трябва да се откаже от твърдата си позиция, ако иска сделка. \r\nНеговите коментари дойдоха и след като Великобритания заяви, че е споделила различни документи с ЕС, които представят идеите й за Брекзит. Лондон обяви, че „ще представи формални писмени решения, когато сме готови, а не в съответствие с изкуствената крайна дата, и когато е сигурна, че ЕС ще преговаря конструктивно за заместването на клаузата за ирландската граница“. \r\nНа посещение в Мадрид, Баркли заяви,че Лондон е решен да извоюва сделка и ще споделя евентуалните си предложения. \r\n„Но те трябва да са в духа на пластичните преговори и с преговарящ партньор, който да е готов на компромиси“, добави той. \r\n„Големите политически лидери винаги са уважавали нуждата да поемат рискове. Генерал Дьо Гол е казал, че истинския държавник винаги е готов да поема рискове.“, добави Баркли. \r\n„Въпреки това отказ от страна на комисията да приеме рисковете ще бъде провал в държавничеството и ще постави под съмнение бъдещите взаимоотношения между Великобритания и ЕС заради липсата на пластичност, креативност и прагматизъм. Лидерството представлява нещо повече от това да стоиш на сигурно“, завърши той. \r\nПо-рано председателят на Европейската комисия Жан Клод Юнкер заяви, че „няма емоционална връзка с клаузата за ирландската граница“, но застава зад нейните цели. \r\nИменно тази клауза беше спънката, която правителството на Джонсън искаше да премахне преди да постигне споразумение с Брюксел.  \r\nДвете страни в преговорите имат съвсем различни виждания за това какво трябва да представлява договорът за оттеглянето на Великобритания от ЕС и какво ирландският протокол трябва да гарантира.  \r\nБрюксел иска сделка, която ще осигури безпроблемна търговия на остров Ирландия, за да се запази статуквото там, докато Обединеното кралство представи план, в който ще има проверки по границите.  \r\nБаркли описа подходът на ЕС като „пуристки“ в стремежа си Брекзит „да няма влияние върху икономиката на остров Ирландия или търговията север-юг“. \r\n„Това може да бъде постигнато чрез обединеният пазар и митническият съюз“, заяви той, като добави, че проверки по границата ще са необходими.  \r\nВеликобритания предлага Северна Ирландия, субект на кралството, да остане в безмитния съюз на ЕС по отношение на някои стоки, но като цяло да бъдат установени две регулаторни зони на острова.  \r\nБаркли продължи като заяви, че подходящото време за тестване на това как точно ще работи новата система, подпомагана от технологии и нова митническа система е точно по време на транзитният период, след като Великобритания е напуснала ЕС.  \r\nБрюксел настоява за гранции, че митницата на остров Ирландия ще остане отворена, преди да се споразумее с Лондон, но Баркли заяви, че ЕС трябва да се запознае с „политическата реалност във Великобритания“. \r\n„Алтернатива на клаузата за ирландската граница няма да е нужна до края на транзитният период, който е декември 2020 г.“. \r\n„Накратко, защо да рискуваме да изясняваме незадоволителен резултат този ноември, когато и двете страни могат да работят заедно до декември 2020 г.“, добави Баркли.  \r\nДо този момент правителството отказваше да представи писмени предложения на алтернативите си за ирландската граница от страх, че те ще бъдат веднага отказани като неприложими. \r\nМинистър-председателят на Финландия, Анти Рине, след преговори в Париж с френския президент Еманюел Макрон, заяви, че Великобритания трябва да подчертае плановете си за Брекзит до края на септември, за да може преговорите да са ползотворни.  \r\nБаркли загатна, че правителството може да се справи с тази крайна дата, но няма особен смисъл в провеждането на такива преговори, освен ако Брюксел не промени позицията си. \r\nКлаузата за ирландската граница ще задържи Северна Ирландия в единния пазар на ЕС, както и цяла Великобритания в общ митнически съюз, докато бъдеща търговска сделка не е договорена, която ще премахне нуждата от проверки по границата. \r\n„ЕС рискува да продължи да настоява за нещо, което Великобритания не може да изпълни, а парламента вече е гласувал неуспешно три пъти“, каза още Баркли. \r\nТой настоя, че въпреки решението на парламента, което задължава Борис Джонсън да моли Брюксел за отсрочка за Брекзит, ако не успее да постигне сделка със съюза до 31 октомври, това не е „опция за неговото правителство“. \r\nСлед речта на Баркли, правителствен говорител заяви, че някои анализи на Великобритания за предизвикателствата, пред които са изправени, сега са в ръцете на преговарящите от ЕС и че писмените предложения ще бъдат внесени своевременно. \r\n \r\n : Теодор Пенев", "date": "2019.09.19", "title": "The Guardian: ЕС трябва да поеме рискове с ирландската граница, ако иска да постигне сделка с Лондон, смята Баркли"}
{"url": "http://www.focus-news.net/news/2019/09/19/2700505/kaloyan-pargov-bsp-gerb-s-upravlenieto-si-v-sofiya-i-gospozha-manolova-s-yarkata-si-grazhdanska-pozitsiya-i-rolyata-si-kato-ombudsman-napraviha-nevazmozhnoto-da-obedinyat-neobedinimoto.html", "text": "Политическа партия ГЕРБ със своето управление в София и госпожа Манолова със своята ярка гражданска позиция и ролята си като омбудсман досега, направиха невъзможното да обединят необединимото. Това каза на среща между представители на левите политически сили с участието на ръководството на БСП-София и кандидата за кмет на Столична община Мая Манолова председателят на БСП – София Калоян Паргов, предаде репортер на  Агенция „Фокус“ . „Много отдавна лявото не е било толкова консолидирано и единно, както се явява в София в лицето на представителите на четирите партии и, разбира се, присъствието и на партии от десния спектър, които искат промяна също в утвърждение на това, което казах в началото. Това раздробяване и разделение започна в рамките на този общинския съвет втората година насам“, допълни той.  \r\n„Искаме коренна промяна за София, която се изразява в това мутрите да напуснат Общината, да се справим тежкото наследство на сделките, които докараха смехотворните ремонти в София да се точат в години в полза на едни същи фирми“, заяви по време на срещата председателят на „Движение 21“ Татяна Дончева. „Пробив в София означава пробив в страната. Тези избори имат този залог и това натоварване. Така че, нашето разбиране е за необходимост от коренна промяна. Тази коренна промяна изисква да си подадат ръка и хора, които не са се твърде много обикнали, твърде много прегърнали и твърде много консолидирали. Надяваме се, че това е стъпката в тази правилна насока, докато решим проблема национално“, каза още тя.    \r\nТеодора ПАТРОНОВА", "date": "2019.09.19", "title": "Калоян Паргов, БСП: ГЕРБ с управлението си в София и госпожа Манолова с ярката си гражданска позиция и ролята си като омбудсман направиха невъзможното да обединят необединимото"}
{"url": "http://www.focus-news.net/news/2019/09/19/2700500/vladimir-marinov-abv-bsp-v-mnogo-obshtini-v-plovdiv-rabotyat-za-gerb.html", "text": "В немалко общини в Пловдивска област БСП работи за най-големия си опонент – ГЕРБ. Думите са на Владимир Маринов, заместник-председател на ПП АБВ и координатор на областно ниво на партията, съобщиха от пресцентъра на  ПП АБВ . Изводите са след месец и половина преговори и разговори с левицата. „Това го правят откровено, явно и даже без да се замислят. Такава е истината, за съжаление ми се случи пред  очите, което преля чашата. Ние няма как да бъдем съучастници в авантьорите на този или онзи без значение защо и как.” \r\nВладимир Маринов се върна назад по време на изборите през 2015 и 2011 година. „Считате ли, че кметовете и изборите в Пловдив тогава не са получили подкрепата на БСП.” Той изрази лично мнение, че именно двата мандата на Иван Тотев са били спечелени с помощта на левицата.  \r\nТой коментира и предизбирната ситуация в Пловдив. Тази предизборна ситуация беше предизвестена от нежеланието на  доаена на БСП в Пловдв другаря Гергов да седнем очи в очи , за да разговаряме. След като на десет , десет пъти отсъства от града и няма възможност да се срещнем , аз не виждам с кого трябва да разговарям”. \r\nПо думите на Маринов, там където има ясно разбиране за възможността двете леви формации да работят заедно и няма тесни политически интереси, резултатите на изборите ще бъдат категорични в полза на БСП и ПП АБВ. Пример за това са общините Родопи и Перущица, където се е постигнал изключително добър коалиционен формат.  \r\n„Излишно е да обяснявам какво ми е коствало в личен план да отстъпя това, което съм постигнал в политиката за последните седем години  в Родопи и  и да преглътна обидите, които получих от БСП. Но в името на това да отстраним ГЕРБ от власт аз приех да не съм кандидат за кмет,  приех всички условия на БСП само да бъдем заедно,за да успеем да махнем това ужасяващо  управление в общината.”  \r\nМаринов изрази съжаление, че никъде в страната по време на  целия преговорен процес не е  имало подобно поведение от страна на БСП. Той каза, че в 32 общини двете леви партии са успели да постигнат консенсус за общо участие във вота на 27 октомври.", "date": "2019.09.19", "title": "Владимир Маринов, АБВ: БСП в много общини в Пловдив работят за ГЕРБ"}
{"url": "http://www.focus-news.net/news/2019/09/19/2700503/miloslava-mihaylova-riosv-plovdiv-na-22-septemvri-bul-maritsa-shte-bade-zatvoren-avtomobilite-shte-otstapyat-myasto-na-horata.html", "text": "На 22 септември бул. „Марица“ в Пловдив ще бъде затворен – автомобилите ще отстъпят място на хората, а пътното платно ще се превърне в зона за спорт, танци и други забавления. Това каза за предаването  „Екологичен резонанс“  на  Радио „Фокус“  Милослава Михайлова от РИОСВ-Пловдив по повод Европейската седмицата на мобилността, която тази година е на тема „Безопасно ходене и колоездене“, а мотото е „Върви с нас“. „Целта е да се покаже ценността на екологичното придвижване, темите за околната среда и градските пространства. Програмата на Община Пловдив е особено богата и колоритна по повод Европейската седмица на мобилността. По-сериозната организация е на 21 септември, когато ще се проведе любителско бягане на Гребната база от 10.00 часа сутринта. Тогава стартира и държавният отборен шампионат по гребане на гребния канал, а в събота на същото място ще има Световна купа по авиомоделизъм в клас F3U – радиоуправляеми дронове. Кулминацията на цялата седмица е 22 септември – неделя. Това е денят, който е обявен от Европейската комисия за „Ден без автомобили“. Община Пловдив със съдействието на много партньори, включително и РИОСВ-Пловдив, организира събитие, което се нарича Ден на отворените улици. То ще премине под мотото „Преоткрий улицата“. Това е една чудесна възможност за всички пловдивчани и гости на града да слязат от колите и да преоткрият улицата, както и ползите, които носи това да се откажем от тях“, коментира Михайлова. Тя разказа и един интересен факт, а именно, че Главната на Пловдив е най-дългата пешеходна улица в Европа. „Отсечката е дълга 1750 м, а на второ място се нарежда улица в Копенхаген. При наличната инфраструктура смятам, че е добре да променим мисленето си и да слезем от автомобилите, за да живеем в една по-комфортна и здрава среда“, отбеляза тя и допълни, че РИОСВ-Пловдив активно участва в седмицата на мобилността, като уточни, че на 20 септември, петък ще има Ден на отворените врати на Центъра за управление на трафика в град Пловдив. „Във връзка със седмицата на мобилността РИОСВ-Пловдив обяви литературен конкурс на тема: „Пеша до края на града“. Бяха приканени хора от всякаква възраст, с интерес в областта на литературата и околната среда, да дадат воля на твореца в себе си и да споделят своя лична история, въображаема ситуация или свои размисли, които са вдъхновени от Европейската седмица на мобилността и по конкретно ходенето пеша, здравословните, екологичните, социалните и емоционалните ползи от това. На 20 септември ще обявим победителите. Творбите, които получихме са вдъхновяващи и ще бъде доста трудно да отличим трите най-добри произведения“, каза още Милослава Михайлова от РИОСВ-Пловдив. \r\nЙоланда ПЕЛОВА", "date": "2019.09.19", "title": "Милослава Михайлова, РИОСВ-Пловдив: На 22 септември бул. „Марица“ ще бъде затворен – автомобилите ще отстъпят място на хората"}
{"url": "http://www.focus-news.net/news/2019/09/19/2700502/", "text": "Първият у нас часовник, направен от живи цветя, краси центъра на старата столица. Механизмът на съоръжението вече е доставен и монтиран в градинката пред Факултета по изобразително изкуство. Растенията около него засадени, съобщи за  Радио „Фокус“- Велико Търново  Кольо Дамянов, пас-президент на Ротари клуб – Велико Търново, които са инициатори на проявата. Подкрепа с осигуряването на цветята осигурява Община Велико Търново. Идеята е взаимствана от Женева, където има подобен голям цветен часовник. „На финала сме на реализацията на проекта, тоест най-красивото предстои да се случи. Механизмът все още не е включен. Парков или цветен часовник – това не е новост за ландшафтния дизайн, новост е за нас. По информация на фирмата, която е единствена и се занимава с монтаж на подобни съоръжения в градска среда, у нас няма друг такъв часовник. Циферблатът е с диаметър 5.20 метра. Конструкцията е механична. Дължината на стрелката за минутите е 2.40 метра, а тази за часовете с 80 см. по-къса“, допълни Кольо Дамянов.  \r\nУстройството е оборудвано с GPS връзка и ако токът спре, това ще му помогне да догони времето. Иначе часовникът ще се сверява сам на всеки две седмици, сам ще минава и от лятно на зимно часово време, и обратното.  \r\nЦветята около него ще се сменят два пъти в годината – за есенно-зимния и пролетно-летния сезон. Има идея за различните национални празници да се правят специални композиции. Цената на съоръжението е около 10 000 лв., които са събрани от лични дарения на членовете на клуба. Те от своя страна призовата търновци и гостите на града да го пазят.  \r\nЧасовникът ще заработи официално на 22 септември.  \r\nЛуиза ТРАНЧЕВА", "date": "2019.09.19", "title": "Уникален цветен часовник поставиха в центъра на Велико Търново"}
{"url": "http://www.focus-news.net/news/2019/09/19/2700507/147-kg-marihuana-sa-otkriti-pri-politseyska-operatsiya-v-narkooranzheriya-v-selo-doyrentsi.html", "text": "В хода на проведена специализирана полицейска операция на 18 септември в наркооранжерия в село Дойренци служители на Районно управление на МВР–Ловеч са открили 147 кг марихуана във вид на зелена листна маса, съобщиха от пресцентъра на  МВР . В имота полицаите са установили инсталация и солидна оранжерия от дървена конструкция, покрита с полиетилен и мрежа от всичките страни. При проверка в нея се установени 46 растения от рода на конопа с различна височина, варираща от 160 см до 240 см. Всяко растение е било обградено от метална скара и с изградена вентилация и капково-поливна система, свързана с кладенец извън имота. В къщата е открита стая - сушилня с изградени дървени стелажи, с остатъци от суха зелена тревиста маса по тях, а в друго помещение е установен мобилен гардероб - инкубатор, оборудван с отоплителна и вентилационна система, пригоден за отглеждане на култивиран разсад. В имота, в момент на полагане на грижи за насажденията, е установен 64-годишен мъж, който е задържан за срок от 24 часа и предстои привличането му в качеството на обвиняем и налагане на 72-часова мярка \"задържане под стража\". Работата по случая продължава под ръководството на Районна прокуратура - Ловеч.", "date": "2019.09.19", "title": "147 кг марихуана са открити при полицейска операция в наркооранжерия в село Дойренци"}
{"url": "http://www.focus-news.net/news/2019/09/19/2700508/", "text": "Мюзикълът „Зех ть, Радке! Зех ть!” е новото премиерно заглавие на Музикално-драматичен театър „Константин Кисимов” във Велико Търново. Това съобщи за  Радио \"Фокус\" - Велико Търново  директорът Васил Вълчев. Постановката е по комедията „Михал Мишкоед” на Сава Доброплодни и музика на Димитър Вълчев, а текстът на песните е на Миряна Башева. Търновският храм на Мелпомена е първият в България, който поставя „Зех ть, Радке! Зех ть!” като мюзикъл, след популярния през 70-те години на миналия век телевизионен вариант на Хачо Бояджиев. За режисьор е поканен Гълъб Бочуков, директор на Театрално-музикален център „Димитър Димов” в Кърджали, който е автор и на сценичния вариант на заглавието. Диригент-постановчик е Игор Богданов, диригент Васил Вълчев, над сценографията работи Лидия Къркеланова, хореографията е на Катя Богданова, а хормайстор – Яница Брънзелова. Ролите изпълняват Иван Митев, Милен Иванов, Стефка Златкова, Силвия Шекилова, Полина Петкова, Виктор Терзийски, Стефка Петрова, Валерия Пейчева, Стефан Методиев, Йордан Чейреков и др. „За всеки театър е истинско предизвикателство, когато се появи такова заглавие, но когато влезе в репертоара на МДТ „Константин Кисимов” вече е събитие”, поясни гост-режисьорът Гълъб Бочуков, който работи за втори път с екипа. Той е категоричен, че търновският театър е най-подходящото място за поставянето на такъв класически български мюзикъл. „Тук всички задължителни звена работят в завиден синхрон –симфоничен оркестър, прекрасен актьорски състав, хор и балет, а това позволява да видим този спектакъл в истинския му блясък”, каза г-н Бочуков. „Михал Мишкоед” на Сава Доброплодни е първият български драматургичен текст, създаден през 1853 г. Три години по късно в Шумен - на 15 август 1856 г., комедията за първи път е поставена на сцена. С тази премиера се поставя началото на българския театър, разказа режисьорът. По думите му текстът носи характера на българщината, а той самият се е постарал да го представи като комедия на нравите и страстите. Надявам се да се получи зрелищно представление, което да носи и образователен характер“, сподели още Бочуков. \r\nТелевизионният мюзикъл е създаден през 1976 г., а от тогава никой не е посягал към него. „С голям труд успяхме да открием музикалния материал в личния архив на Димитър Вълчев. Той се съхранява от неговата сестра, която ни предостави оригиналните ръкописи на автора”, обясни диригент-постановчикът Игор Богданов. След „Криворазбраната цивилизация” и „Вражалец”, „Зех ть, Радке! Зех ть!” е третият мюзикъл, познат от телевизионния екран, който великотърновският театър за първи път представя на сцена. „Първите две заглавия се ползват с голям успех сред българската публика заради типично българската сатира, която продължава да е актуална и днес. Наред със заглавията в оперетния жанр, този вид мюзикълни спектакли лежат прекрасно на нашия солистичен и актьорски състав. Затова се приемат с огромна радост и бурни аплодисменти от публиката в цялата страна”, посочи директорът на МДТ „Константин Кисимов” Васил Вълчев. \r\nПремиерата ще бъде е днес, от 19.00 часа, в голяма зала на МДТ. \r\nЛуиза ТРАНЧЕВА", "date": "2019.09.19", "title": "Мюзикълът „Зех ть, Радке! Зех ть!” представя за пръв път в България великотърновският театър"}
{"url": "http://www.focus-news.net/news/2019/09/19/2700506/n1-bosna-i-hertsegovina-dodik-shte-poiska-da-bade-premahnat-varhovniyat-predstavitel-v-bosna-i-hertsegovina.html", "text": "Лидерът на босненските сърби Милорад Додик обяви, че ще се срещне с лидерите на всички партии в субекта на Босна и Херцеговина, Република Сръбска, както и с президента на Сърбия Александър Вучич и ще дискутират дали да поискат премахването на институцията на Върховният представител в Сараево, съобщава босненската медия  N1 . \r\n„Вярваме, че Сърбия, като подписала Дейтънското споразумение, трябва да поиска информация от Върховният представител за неговата работа и да прецени дали тя е в съответствие с Дейтънските споразумения и Конституцията на Босна и Херцеговина“, заяви Додик. \r\n„Трябва да реагираме на това, което ще бъде решено днес, в частност ще попитаме подписалите Дейтънското споразумение да се дистанцират от Върховният представител и да поискат премахването на неговата институция“, добави Додик. \r\nИзявлението идва след като главната партия на бошняците в страната, „Партията на Демократичното действие“, прие декларация за своите дългосрочни планове. В нея се отбелязва, че тя ще цели приемането на „босненски език“ като официален за всички граждани на Босна. \r\n Според Додик това е директно нарушение на Дейтънските споразумения от 1995 г., които прекратиха войната в Босна и Херцеговина.  \r\n \r\n : Теодор Пенев", "date": "2019.09.19", "title": "N1 (Босна и Херцеговина): Додик ще поиска да бъде премахнат Върховният представител в Босна и Херцеговина"}
{"url": "http://www.focus-news.net/news/2019/09/19/2700509/ministar-angelkova-obyavi-start-na-chetvartite-godishni-nagradi-v-turizma-2019-godina.html", "text": "Министърът на туризма Николина Ангелкова обяви начало на Годишните награди в туризма за 2019 г. Това ще е четвъртото издание на наградите, които за това време се  утвърдиха като признание за прилаганите добри практики и усилена работа за туризма през последните 12 месеца, съобщиха от пресцентъра на  Министерството на туризма .  \r\n„Очакваме тази година състезанието да е още по-оспорвано, така ще откроим най-добрите в сектора и ще отдадем вниманието, което заслужават“, коментира министърът. \r\nКандидатури се подават онлайн на платформата  . Там са описани подробно и всички условия, на които е необходимо да отговарят участниците.  \r\nСрокът, в който всички желаещи могат да изпратят предложенията си, е 20 октомври 2019 г. Претендентите, които отговарят на критериите, ще бъдат обявени на сайта на наградите и за тях ще започне онлайн гласуването.  \r\nИ тази година надпреварата ще се проведе в 16 категории, от които 6 професионални, 5 художествени и 4 специално предназначени за българските общини. Голямата награда в категория „Изборът на българите“ традиционно ще бъде  определена сред всички туристически обекти, включени  в „100-те национални“ и „50-те малко познати места“.  \r\nКатегория „Туристическа атракция/обект“ е допълнена и надградена. Наименованието ѝ се променя в „Туристическа атракция/обект и устойчивост на инвестицията“. Така обхватът й се разширява, като се включват критерии за устойчивост в работата и управлението на обектите.  \r\nВ художествените категории - за публикации на тема туризъм, всяка медия може да участва само с един материал или свой представител в една категория. При получаване на повече от едно предложение от дадена медия в една категория  ще бъде излъчен един участник спрямо критериите и методологията на конкурса.  \r\nПрипомняме, че медиите - печатни, телевизии или радиа, които имат и онлайн сайтове, могат да участват и в категорията „Журналистически материал на тема туризъм в България в онлайн медия“ с материал, който е бил поместен на сайта, но той трябва да е различен от материала, с който кандидатстват за основната си категория.    \r\nОнлайн вот ще определи носителите на награди във всяка категория. Всеки може да гласува еднократно за един участник в рамките на една категория (отчита се едно гласуване от всеки IP адрес), като може да се подкрепи кандидат от всяка категория.  \r\nЕкспертите ще следят внимателно да не се допуска манипулиране и нерегламентирано генериране на гласове. Тази година контролът ще бъде завишен, предвидени са допълнителни мерки, с които да се минимизират възможности за промяна на електронния вот. Опити за намеса ще бъдат своевременно отчитани и ще повлияят негативно за класирането на съответния кандидат.  \r\nНаградените ще бъдат обявени на официална церемония в София на 16 декември 2019 г.   \r\nКатегориите, за които може да се подават заявления за участие, са: \r\n-         „Туристическа атракция/обект и устойчивост на инвестицията“; \r\n-         „Туристическо събитие“; \r\n-         „Духът на България“; \r\n-         „Специализиран туризъм“; \r\n-         „Туристическа дестинация“; \r\n-         „Иновация“; \r\n-         „Журналистически материал на тема туризъм в България в печатна медия“; \r\n-         „Журналистически материал на тема туризъм в България в онлайн медия“; \r\n-         „Журналистически материал на тема туризъм в България в интернет блог“; \r\n-       „Журналистически материал на тема туризъм в България в радио“; \r\n-       „Журналистически материал на тема туризъм в България в телевизия“; \r\n-       „Община за планински туризъм“; \r\n-       „Община за морски туризъм“; \r\n-       „Община за балнео- и СПА туризъм“; \r\n-       „Община за културно-исторически туризъм“.", "date": "2019.09.19", "title": "Министър Ангелкова обяви старт на четвъртите Годишни награди в туризма - 2019 година"}
{"url": "http://www.focus-news.net/news/2019/09/19/2700510/shte-se-provede-mezhdunarodna-konferentsiya-za-edinni-balkani-v-sotsialna-evropa.html", "text": "На 20 септември ще се проведе международна конференция “За единни Балкани в социална Европа“ с участието на кметовете на Тирана, Охрид, Ресен и Крайова. Това съобщиха от  пресцентъра на БСП-София . Лидерът на БСП – София Калоян Паргов ще открие събитието. В работа на форума ще се включат и заместник-председателят на Народното събрание Кристиан Вигенин, бившият заместник-министър на имиграционната политика на Гърция Ангелос Толкас, Костадинка Кунева – синдикален лидер и бивш евродепутат от Гърция, председателят на Форум за балкански транспорт и инфраструктура Петър Мутафчиев и други. Организатори на конференцията са Градският съвет на БСП – София и Националната асоциация за международни отношения (НАМО).  Събитието ще се състои от 10.00 часа, в Бална зала на хотел „Интерконтинентал“ (пл. „Народно събрание“ №4). От 13.30 часа, в зала „Опера“ ще се проведе пресконференция.", "date": "2019.09.19", "title": "Ще се проведе международна конференция “За единни Балкани в социална Европа“"}
{"url": "http://www.focus-news.net/news/2019/09/19/2700511/dnes-e-chetvartoto-izdanie-na-praznika-na-religiite.html", "text": "Празничен концерт посветен на разбирателството, уважението и сътрудничеството между шестте аврамични религиозни общности ще се състои от 17 ч в Столичното Ларго, предаде репортер на  Агенция \"Фокус\" . Ще бъде  организирано посещение на храмовете разположени в четириъгълника на толерантността в нашия град. „Живеем заедно в разбирателство, уважение и сътрудничество” е мотото на четвъртото издание на Празника на религиите. Събитието, с основно послание за толерантност в разнообразието се организира по инициатива на кмета на Столична община  Йорданка Фандъкова, Софийска Света Митрополия и Националният съвет на религиозните общности в България. Шестте основни религиозни общности ще представят културна програма в рамките на празничен концерт с най-талантливите си деца и артисти звезди  пространството под купола на Столичното ларго. След края на програмата публиката е поканена на организирано посещение на храмовете разположени в четириъгълника на толерантността в нашия град. Вход свободен. Празникът на религиите е част от Календара на културните събития на Столична община.  \r\nНикола ПЕТКОВ", "date": "2019.09.19", "title": "Днес е четвъртото издание на Празника на религиите"}
{"url": "http://www.focus-news.net/news/2019/09/19/2700514/evropeyskite-deputati-otkazaha-da-poiskat-ot-evropeyskata-komisiya-da-vnese-otnovo-predlozheniyata-za-paket-mobilnost.html", "text": "Депутатите в Европейският парламент отказаха да поискат от Европейската комисия да внесе отново предложенията по пакет \"Мобилност\". Това се съобщава на официалният сайт на Европарламента. \r\nПри гласуването дали Парламентът трябва да поиска от Европейската комисия да внесе отново трите предложения по пакетите за мобилност, членовете на ЕП от комисиите по транспорт и по туризъм гласуваха против отправянето на искането с 30 гласа „против“ срещу 19 гласа „за“. \r\nКомисиите ще гласуват на 24 септември за това дали да започнат преговори с Европейския съвет въз основа на позицията, приета през април. \r\nПакетът за мобилност включва законодателни предложения относно правилата за каботаж (вътрешно превозване на стоки от страна на чуждестранни водачи), статута на шофьорите, както и периодите за почивка на водачите. \r\n \r\n : Теодор Пенев", "date": "2019.09.19", "title": "Европейските депутати отказаха да поискат от Европейската комисия да внесе отново предложенията за пакет \"Мобилност\""}
{"url": "http://www.focus-news.net/news/2019/09/19/2700512/korneliya-ninova-bsp-uspeh-na-laura-kyoveshi-v-bitkata-za-spravedlivost.html", "text": "Успех на Лаура Кьовеши в битката за справедливост. Това каза лидерът на БСП във връзка с одобрението на Кьовеши за главен прокурор на съвета на ЕС, съобщиха от пресцентъра на  партията . \"Лаура Кьовеши е одобрена за главен прокурор на ЕС. Винаги съм я харесвала и подкрепяла кандидатурата й, дори когато някои я отхвърляха и когато беше подложена на натиск и обвинения. Поздравявам я и й желая успех в битката за справедливост\", каза Нинова. \"Напомням,че предстои избор на двама европейски прокурори, делегирани за България.  Много е важно да бъдат избрани чисти, почтени и твърди хора. Колкото пъти поставяхме въпроса - управляващите мълчат. Другата седмица внасяме в НС предложения за начина им на избор, критерии и правила. Да не допуснем тихомълком да бъдат излъчени \"подходящите\", допълни още лидерът на БСП.", "date": "2019.09.19", "title": "Корнелия Нинова, БСП: Успех на Лаура Кьовеши в битката за справедливост"}
{"url": "http://www.focus-news.net/news/2019/09/19/2700513/montiran-e-zhelezen-kamerton-mezhdu-sgradite-na-obshtinska-administratsiya-i-chitalishte-nikola-vaptsarovv-bansko.html", "text": "В зелените площи, между сградите на Общинска администрация и читалище „Никола Вапцаров”, бе монтиран железен камертон, достигащ три и половина метра височина. това съобщиха от пресцентъра на  Общината . Уникалният музикален инструмент бе изработен в открита автентична ковачница, по време на тазгодишното издание на Джаз феста. Железните момчета от „Айрън Брадърс” и гостите им, сред които бяха най-добрите ковачи в света, му дадоха името „Зараждане”, в знак на зародилото се приятелсво и общите им интереси. Подаръкът им за Банско, в чиято изработка се включи и кметът Георги Икономов, олицетворява неостаряващото минало и твърдите като желязо корени на този „ковящ” духа си град.", "date": "2019.09.19", "title": "Монтиран е железен камертон между сградите на Общинска администрация и читалище „Никола Вапцаров”в Банско"}
{"url": "http://www.focus-news.net/news/2019/09/19/2700515/sport-manchestar-yunayted-zapochva-uchastieto-s-v-liga-evropa-s-domakinstvo-na-kazahstanskiya-otbor-astana.html", "text": "Футбол: Манчестър Юнайтед започва участието си в Лига Европа с домакинство на казахстанския отбор Астана. \r\nДомакините няма да могат да разчитат на Ерик Бейли, Люк Шоу и Пол Погба, които страдат от контузии. От отбора на Астана мачът ще пропусне Зарко Томашевич, който е наказан заради получен червен картон. Другите опоненти, които английският отбор ще срещне в група „L“ са сръбският Партизан Белград и холандският АЗ Алкмаар.", "date": "2019.09.19", "title": "Спорт: Манчестър Юнайтед започва участието с в Лига Европа с домакинство на казахстанския отбор Астана."}
{"url": "http://www.focus-news.net/news/2019/09/19/2700517/iliyana-yotova-shte-uchastva-v-chestvaneto-na-mezhdunarodniya-den-na-mira-pred-pametnika-na-neznayniya-voin-na-20-septemvri.html", "text": "На 20 септември, от 11.00 часа вицепрезидентът Илияна Йотова ще участва в честването на Международния ден на мира пред Паметника на Незнайния воин на пл. „Свети Александър Невски“ в София. Това съобщиха от  прессекретариата на държавния глава .    \r\nОт 15.30 часа, в Дома на Европа (ул. „Г. С. Раковски“ 124), Илияна Йотова ще бъде гост на представянето на уебсайта EURACTIV България. EURACTIV е общоевропейска медийна мрежа със седалище в Брюксел, специализирана в политиките на Европейския съюз.", "date": "2019.09.19", "title": "Илияна Йотова ще участва в честването на Международния ден на мира пред Паметника на Незнайния воин на 20 септември"}
{"url": "http://www.focus-news.net/news/2019/09/19/2700516/sem-predpriema-deystviya-za-nakazatelna-otgovornost-na-bnr-predstavlyavano-ot-generalniya-direktor-svetoslav-kostov-zaradi-spiraneto-na-programa-horizont.html", "text": "Съветът за електронни медии (СЕМ) ще предприеме необходимите действия по реда на надзора, като ангажира административнонаказателната отговорност на Българското национално радио (БНР), представлявано от генералния директор Светослав Костов, за нарушение на разпоредбите на Закона за радиото и телевизията и издадената индивидуална лицензия за радиодейност. Това се посочва в  становище на СЕМ  по повод преустановеното разпространение на програма \"Хоризонт\" на БНР \r\nСъветът за електронни медии извърши проверка по повод преустановеното разпространение на програма \"Хоризонт\" на Българското национално радио на 13 септември 2019 г. и прие следното: Българското национално радио (БНР) е национален обществен доставчик на радиоуслуги, който притежава индивидуални лицензии за създаване и предоставяне за разпространение чрез електронни съобщителни мрежи за наземно аналогово радиоразпръскване за две програми с национален териториален обхват и девет с регионален. Съгласно Индивидуална лицензия № 1-063-01-01, програма \"Хоризонт\" е с общ (политематичен) профил, 24 часова продължителност и национален териториален обхват на разпространение. Експертите на Съвета са установили, че на 13 септември 2019 г. на честота 103.0 MHz за територията на гр. София не се предоставя за разпространение програма \"Хоризонт\". Констатацията е направена чрез Интегрираната система за мониторинг на СЕМ. Липса на сигнал се установява от 06:00:12 ч. до 10:34:11 ч. и от 10:38:08 ч. до 10:41:48 ч. Съветът е изискал с писмо от 13.09.2019 г. становище от генералния директор на БНР. В отговор, г-н Костов предоставя информация за възникнал технически проблем в оптичната връзка между БНР и предавателите, което наложило спиране на програма \"Хоризонт\" на 13.09.2019 г. от 06:00 ч. до отстраняване на проблема. Твърди, че извършени в периода 02-09.09.2019 г. от дирекция „Техника” мониторинг и технически измервания са установили проблем, който наложил спиране и профилактиране на различни предаватели, както от страна на БНР, така и от страна на НУРТС. Посочва, че профилактиката на предавателите не е прецедент, като само в рамките на м. август 2019 г. всички програми на националния оператор са спирани в три последователни дни за по 5 часа (не се уточнява кои са дните и последователността на спирането на програмите). Съветът е изискал и информация от Комисията за регулиране на съобщенията (КРС). В отговор Комисията сочи, че не е уведомявана за планирана техническа профилактика на предавателите за програма \"Хоризонт\", както и за спиране излъчването ѝ на територията на цялата страна. По информация от „НУРТС България” ЕАД на 13.09.2019 г. годишна профилактика е планирана само за три РРТС. На 16.09.2019 г. СЕМ инициира среща с КРС и управителния съвет на БНР. На срещата председателят на КРС потвърди, че от тях е извършена проверка на място в Българското национално радио и в „НУРТС България” ЕАД. Установено е, че от 60 предавателя, осигуряващи предаването на програма \"Хоризонт\", само три са били в профилактика, т.е. проблемът не е в предавателната мрежа, а в БНР. Генералният директор на БНР г-н Костов потвърди, че всъщност не е извършвана профилактика на самите предаватели (както първоначално е информирал Съвета), а се е наложило прекъсване на сигнала поради проблеми в оптичната връзка между БНР и предавателите. На отправените от членовете на СЕМ въпроси генералният директор не можа да даде категоричен отговор за причините, довели до спиране излъчването на програмата и до невъзможността своевременно да се осигури друг технически начин за нейното разпространение. Съветът изиска предоставяне на допълнителна информация по въпроса. С писмо от 16.09.2019 г. от БНР се предоставят документи (бюлетини, установяващи прекъсвания на сигналите на отделни програми на различни предаватели). Липсват отново 2 доказателства за действителен технически проблем, довел до спиране сигнала на \"Хоризонт\" на 13 септември 2019 г. В информация, разпространена от Върховна касационна прокуратура по повод направена от нея проверка, категорично се отбелязва, че не е извършвана каквато и да е профилактика на студийния комплекс на програма \"Хоризонт\"; че не е съществувал какъвто и да е технически проблем, налагащ профилактиране на студийния комплекс на програма \"Хоризонт\"; че не са съществували и проблеми с преноса на сигнал от студията на БНР до Централната апаратна; че не е съществувал технически или друг проблем за предаването на сигнала от Централната апаратна до входната точка на НУРТС. Съветът като взе предвид, че: Законът за радиото и телевизията (ЗРТ) е устройствен за националните обществени доставчици на медийни услуги БНР и БНТ. Нормите му уреждат специфичните програмни ангажименти, които следва да изпълняват двете медии, както и избора и правомощията на органите им на управление. С оглед особения статут на БНР и БНТ, законът предвижда те да осъществяват дейност въз основа на лицензии, издадени без конкурс (чл. 105, ал. 3). Съгласно чл. 44, ал. 1 и ал. 2 от ЗРТ, разпространението на радио- и телевизионните програми на БНР и БНТ се извършва чрез електронни съобщителни мрежи и/или съоръжения за наземно аналогово радиоразпръскване, които са собственост на БНР и БНТ, или въз основа на договор с предприятие, предоставящо електронни съобщителни услуги, като държавата взема необходимите мерки за гарантиране разпространението на програмите на двата доставчика на цялата територия на страната. Компетентен орган, който регулира обществените отношения в областта на електронните съобщения, вкл., но не само относно издаването на разрешения за ползване на индивидуално определен ограничен ресурс и осъществяването на контрол за спазването им, е Комисията за регулиране на съобщенията. Съветът за електронни медии осъществява надзор върху дейността на БНР само за спазване разпоредбите на ЗРТ и издадените индивидуални лицензии за радиодейност. Законът не предвижда задължение, както и няма утвърдена практика, при необходимост от профилактика на някои от предавателите, чрез които се разпространява сигнала на програмите на националното радио, да се уведомява органът по съдържанието – СЕМ. От събраните писмени документи, от обясненията на генералния директор по време на изслушването му и от констатациите на Върховна касационна прокуратура безспорно се установява, че профилактика на предаватели не е реализирана (с изключение на три РРТС), както и, че не е налице какъвто и да е технически проблем в студийния комплекс, препятстващ предоставянето за разпространение на \"Хоризонт\". Съветът отчита като безпрецедентна липсата на предоставена за разпространение чрез мрежи за наземно аналогово радиоразпръскване на територията на цялата страна програма \"Хоризонт\". Съветът намира, че Българското национално радио е нарушило условията на Индивидуална лицензия № 1-063-01-01, съгласно която се задължава да доставя радиоуслугата ежедневно, с продължителност 24 часа. Продължителността на часовия отрязък – почти 5 часа, в който слушателската аудитория не е имала достъп до програма \"Хоризонт\", разпространявана ефирно (УКВ), създава предпоставки, в случай на възникнала необходимост, населението да не бъде своевременно уведомено, което пряко рефлектира върху задължението на БНР по чл. 51 от ЗРТ. Независимо от това и с оглед статута на БНР като национален обществен доставчик на радиоуслуги, липсата на предоставяна за разпространение програма нарушава и основен принцип по чл. 10 от ЗРТ – гарантиране правото на информация. Предвид всичко изложено, Съветът за електронни медии ще предприеме необходимите действия по реда на надзора, като ангажира административнонаказателната отговорност на Българското национално радио, представлявано от генералния директор Светослав Костов, за нарушение на разпоредбите на Закона за радиото и телевизията и издадената индивидуална лицензия за радиодейност.", "date": "2019.09.19", "title": "СЕМ предприема действия за наказателна отговорност на БНР, представлявано от генералния директор Светослав Костов, заради спирането на програма \"Хоризонт\""}
{"url": "http://www.focus-news.net/news/2019/09/19/2700518/rakovoditelite-na-natsionalnite-statisticheski-instituti-na-balgariya-gruziya-i-armeniya-s-visoka-otsenka-za-veliko-tarnovo.html", "text": "Висока оценка за Велико Търново дадоха ръководителите на националните статистически институти на България, Грузия и Армения. Това съобщиха от пресцентъра на  Общината . Сергей Цветарски, Гогита Тодрадзе и Стефан Мнатсаканян гостуваха в града и бяха посрещнати от председателя на Великотърновски общински съвет Венцислав Спирдонов.  \r\nСлед кратък разказ за славното историческо минало на Търновград Венцислав Спирдонов запозна гостите със съвременното развитие на града, икономическия профил на общината и стратегическите проекти за следващите няколко години.  \r\nВенцислав Спирдонов подчерта, че статистиката е сред петте най-важни за всяка държава институции. Той посочи, проучванията и резултатите от тях са реална оценка за развитието на даден град, регион и държава, за целесъобразността на провежданите политики, за общественото мнение и нагласи. \r\nСилно положително впечатление на гостите направиха съвременните тенденции във Велико Търново – увеличаването на населението, високата раждаемост, ръстът на инвестициите и туристическия интерес. Грижата за старините и богатото културно-историческо наследство също бяха оценени като фактори, благоприятстващи развитието на Велико Търново.", "date": "2019.09.19", "title": "Ръководителите на националните статистически институти на България, Грузия и Армения с висока оценка за Велико Търново"}
{"url": "http://www.focus-news.net/news/2019/09/19/2700519/predstavitel-na-patna-politsiya-shte-dade-kratak-brifing-za-predprietite-merki-vav-vrazka-s-predstoyashtite-pochivni-dni-na-bul-tsarigradsko-shose-166-v-sofiya.html", "text": "От 07.30 часа на 20 септември на бул. „Цариградско шосе“ №166 (уширението до Инфинити) представител на „Пътна полиция“ ще даде кратък брифинг за предприетите мерки във връзка с предстоящите почивни дни. Това съобщиха от пресцентъра на  МВР .", "date": "2019.09.19", "title": "Представител на „Пътна полиция“ ще даде кратък брифинг за предприетите мерки във връзка с предстоящите почивни дни на бул. „Цариградско шосе“ №166 в София"}
{"url": "http://www.focus-news.net/news/2019/09/19/2700522/kmetat-na-sofiya-yordanka-fandakova-shte-prisastva-na-predstavyane-na-telemeditsinska-sistema-za-distantsionno-monitorirane-na-detskite-sardechni-tonove-pri-bremenni.html", "text": "На 20 септември от 11.00 часа кметът на София Йорданка Фандъкова ще присъства в АГ болница „Майчин дом“ на представяне на телемедицинска система за дистанционно мониториране на детските сърдечни тонове при бременни. Това съобщиха от пресцентъра на  Столична община . Системата се въвежда за пръв път в България", "date": "2019.09.19", "title": "Кметът на София Йорданка Фандъкова ще присъства на представяне на телемедицинска система за дистанционно мониториране на детските сърдечни тонове при бременни"}
{"url": "http://www.focus-news.net/news/2019/09/19/2700524/proektat-improvizatsiya-i-tokata-120-godini-ot-rozhdenieto-na-pancho-vladigerov-shte-bade-predstaven-v-literaturno-hudozhestven-muzey-chudomir-v-kazanlak.html", "text": "Проектът „Импровизация и Токата - 120 години от рождението на Панчо Владигеров” ще бъде представен в Литературно-художествен музей (ЛМХ) „Чудомир” каза за  Радио „Фокус” директорът  директорът на музея Добрина Матова. Тя поясни, че проектът е на Фондация „Консонанс”. \r\nМатова подчерта, че проектът \"Импровизация и Токата\" има за цел да представи творчеството на големия български класик Панчо Владигеров в юбилейната му година - 2019 -та както в България, така и в българските културни центрове на европейските столици, с които композиторът е бил тясно свързан в своя житейски и творчески път. \r\nВ проекта е включена концертна програма с емблематични и рядко изпълнявани творби на композитора за пиано, цигулка, виолончело и кларинет, представени от млади български дарования, както и представяне на ново издание на книгата “Панчо Владигеров” от Евгени Павлов Клостерман. \r\nВ концертната част на проекта, ще вземат участие младите пианисти Емануил Иванов, Георги Василев, Петър Дюлгеров, Теодора Маркова и Виктория Влахова, цигуларката Мая Димитрова, виолончелистите Наума Найман и Сион Найман, кларинетистът Лазар Мицов и акордеонистът Мариан Минчев. \r\nВиктория Влахова и Мая Димитрова са младите таланти от Казанлък. \r\nКонцертът в ЛХМ „Чудомир” ще се състои в 18.00 часа. \r\nСлавяна ГАЙДАРОВА", "date": "2019.09.19", "title": "Проектът „Импровизация и Токата - 120 години от рождението на Панчо Владигеров” ще бъде представен в Литературно-художествен музей „Чудомир” в Казанлък"}
{"url": "http://www.focus-news.net/news/2019/09/19/2700501/rtk-kosovo-germaniya-shte-dari-na-silite-za-sigurnost-na-kosovo-polovin-milion-evro.html", "text": "Германия ще дари на силите за сигурност на Косово 500 хил. евро, които ще се използват за покупка на помощно снаряжение, съобщава  “Радио и телевизия на Косово“ . \r\nПарите ще бъдат предадени на Министерството на отбраната в Прищина и ще бъдат използвани за закупуването на медицинско оборудване. \r\nМинистърът на отбраната на Косово, Фарук Геци благодари на посланикът на Германия в страната Кристиян Хелт, който донесе документите за дарението, като заяви, че парите ще спомогнат за формирането на силите за сигурност на Косово. \r\n \r\n : Теодор Пенев", "date": "2019.09.19", "title": "RTK (Косово): Германия ще дари на силите за сигурност на Косово половин милион евро"}
{"url": "http://www.focus-news.net/news/2019/09/19/2700520/reditsa-postanovki-v-ramkite-na-evropeyski-proekti-realizira-obshtinski-teatar-lyubomir-kabakchiev-v-kazanlak.html", "text": "Редица постановки в рамките на европейски проекти реализира Общински театър „Любомир Кабакчиев”, каза за  Радио „Фокус”  директорът на театъра Димитър Кабаков. Той поясни, че един от тях е спектакъл по стиховета на Шарл Бодлер „Цветя на злото”. „Играят четирима млади актьори, един спектакъл с много музика и танц, разбира се, не само по стиховете на Бодлер, а и негови писма, спомени на негови съвременници”, каза той.  \r\nСпектакълът се реализира в сътрудничество с Художествената галерия, където ще бъде игран. Директорът на театър поясни, че това е едно пространство, което театралният екип иска да използва отдавна, като спектаклите ще бъдат представяни на различните нива в галерията.  \r\nКъм края на месец ноември ще бъде премиерата на комедия, която е по мотиви от няколко руски автори, с обобщеното заглавие „Ах, този Иванич”. По думите на Кабаков, това е типична руска история с много хумор, на места черен хумор: „Няма да поднасяме само сериозна тематика на зрителите на Казанлък и на нашите зрители в страната, така че ще имаме и комедия. Тя няма да бъде за Чудомировите празници, за тях Ованес Торосян ще постави историята от един италиански филм. Това ще бъде нашата изненада за зрителите догодина през март месец.” \r\nСледващото зъглавие в афиша на театъра в Казанлък за настоящия творчески сезон е спектакъл по „Ромео и Жулиета” с младия режисьор Благой Бойчев, който преди два сезона постави на българска сцена „Задочни репортажи за България - Одисеята” на Георги Марков. Театърът подготвя и още два камерни спектакъла, както и детски спектакли. \r\nКабаков поясни, че част от изброените спектакли се осъществяват в сътрудничество с частни формации и с подкрепа на Министерство на културата. „Нощта преди Албена” и „Цветя на злото” са реализирани по Комуникационната стратегия на Европейския съюз - европейска програма, с бенефициент Министерство на културата. Спектакълът на Стефан Цанев „Заговорът на Калигула” има подкрепата както от Министерство на културата - т.нар. Целева програма, така и от частни дарители. „ Благодарение на Община Казанлък театърът разполага със своите заплати и с малка издръжка, но оттам- нататък ние трябва да се погрижим за останалото”, каза директорът на театър „Любомир Кабакчиев”. \r\nПо отношение на участието на казанлъшкия театър във фестивали Кабаков поясни, че след броени дни театърът ще играе за първи път в един от най – старите международни фестивали за куклено изкуство за възрастни в Стара Загора „Пиеро”, където ще се представи със спектакъла „Самодива”: „Самото отиване там, поканата към нас да участва нашият театър със спектакъла „Самодива”, е огромна чест и радост. Няма значение дали той ще бъде отличен с някаква награда, присъствието ни там е оценка за работата на казанлъшките актьори. \r\nОсвен това театърът подготвя и сътрудничество с театър от Германия.  \r\nСлавяна ГАЙДАРОВА", "date": "2019.09.19", "title": "Редица постановки в рамките на европейски проекти реализира Общински театър „Любомир Кабакчиев” в Казанлък"}
{"url": "http://www.focus-news.net/news/2019/09/19/2700525/kontsert-den-na-nezavisimost-shte-se-provede-na-22-septemvri-v-zalata-na-natsionalnata-muzikalna-akademiya-prof-pancho-vladigerov.html", "text": "Концертът е под почетния патронаж на посолството на Република Армения в Република България и е посветен на 21 септември, Ден на независимостта на Армения и на 22 септември, Ден на независимостта на България.  \r\nСъбитието ще се проведе на 22 септември (неделя) от 17.00 часа, в залата на Националната музикална академия „Проф. Панчо Владигеров“ (бул. „Евлоги Георгиев“ №94). Диригент е Левон Манукян. В програмата са включени творби на Комитас, Моцарт и Пиацола. Специални гост-солисти ще бъдат Саркис Закарян – пиано и Стоян Караиванов – баян, бандонеон. \r\nВход свободен. \r\nКонцертите на AGBU София са част от Календара на културните събития на Столична община за 2019 г.", "date": "2019.09.19", "title": "Концерт „Ден на независимост” ще се проведе на 22 септември в залата на Националната музикална академия „Проф. Панчо Владигеров“"}
{"url": "http://www.focus-news.net/news/2019/09/19/2700523/sport-germaniya-pobedi-slovakiya-s-30-i-prodalzhava-kam-osminafinalite-na-evropeyskoto-parvenstvo-po-voleybol.html", "text": "Волейбол: Германия победи Словакия с 3:0 и продължава към осминафиналите на Европейското първенство по волейбол. \r\nГерманците спечелиха и трита гейма с 25-23, 30-28 и 25-19. Мачът се игра в белгийската зала „Лото Арена“ в Антверп.  \r\nТака германският отбор се класира на трето място в групата си с актив от седем точки и продължава в следващият етап на турнира.", "date": "2019.09.19", "title": "Спорт: Германия победи Словакия с 3:0 и продължава към осминафиналите на Европейското първенство по волейбол."}
{"url": "http://www.focus-news.net/news/2019/09/19/2700526/kmetat-daniel-panov-kam-obshtinskiya-savet-dobrite-novini-za-veliko-tarnovo-preobladavaha-vyarvam-v-tova-i-zanapred.html", "text": "Общински съвет-Велико Търново проведе последното си заседание за мандат 2015-2019. Кметът на града Даниел Панов се обърна с благодарствени думи към целия състав на местния парламент, към Председателския съвет, а също към кметовете и кметските наместници на населените места в общината и към общинската администрация. Това съобщиха от пресцентъра на  Общината . \r\n„Добрите новини за Старата столица преобладаваха и вярвам, че така ще бъде и занапред“, подчерта Даниел Панов. Той оцени като успешна съвместната работа през четирите години на мандата на местния парламент и я посочи като пример за екипност.  \r\n„Благодаря ви за това, че бяхме заедно, за решенията в полза на старопрестолния град и общината, за мотивираните предложения, за градивната критика, за решаването на редица въпроси, казуси и проблеми на хората. Наскоро чествахме 134-годишнината от Съединението. След три дни е 111-годишнината от Независимостта на България. Историята ни учи, че щом сме обединени, тогава сме силни. Това са непреходните завети на нашите предци. Каузата Велико Търново и общината да са с все по-добро настояще и бъдеще, да работим в името на великотърновци, на децата и младите хора – това действително ни обедини“, обърна се към Даниел Панов към колегите си от местния парламент и местната власт. \r\nВ края на заседанието всеки общински съветник, кмет и кметски наместник получи специална грамота. Връчиха ги кметът Даниел Панов и председателят на местния парламент Венцислав Спирдонов. С грамоти бяха удостоени и Панов, и Спирдонов, и заместник-кметовете на Старата столица Снежана Данева-Иванова, проф. Георги Камарашев и Ганчо Карабаджаков.", "date": "2019.09.19", "title": "Кметът Даниел Панов към Общинския съвет: Добрите новини за Велико Търново преобладаваха, вярвам в това и занапред"}
{"url": "http://www.focus-news.net/news/2019/09/19/2700532/pregled-na-mezhdunarodnite-novini-do-1800-chasa-agentsiya-fokus.html", "text": "Върховният съд във Великобритания ще обяви решението си следващта седмица във връзка с това дали прекъснатите парламентарни заседания, инициирани от премиера Борис Джонсън са законни, предава  AFP . \r\n“Знаем, че това дело трябва да бъде решено възможно най-бързо и се надяваме да можем да публикуваме нашето решение рано следащата седмица“, заяви съдия Бренда Хейл в третия и последен ден от прослушванията по делото. \r\nДжонсън обяви, че парламентът ще прекрати дейността си за пет седмици, като депутатите ще се завърнат в пленарната зала на 14 октомври, малко преди обявената от правителството дата за Брекзит. \r\nКонсервативният лидер Джонсън настоява, че това е процедура, която ще даде възможност на правителството му да започне нова законодателна програма следващия месец. \r\nКритиците на правителството го обвиниха в това, че се опитва да заглуши опозиционните депутати във важно време, в което трябва да бъдат обсъдени условията по евентуална сделка между Лондон  и Брюксел \r\n „Трябва да повторя, че това дело не е за това кога и при какви условия Великобритания ще напусне Европейският съюз. Резултатите от това дело няма да определят това“, заяви още Хейл в края на делото. \r\n„Ние сме много притеснени за законността на решението на премиера да посъветва нейно величество (Кралица Елизабет II) да прекъсне временно заседанията на парлманета в тези конкретни дати“. \r\n„Както чухме, това не е прост въпрос и ние ще обмислим внимателно всички твърдения, които ни бяха представени“, добави съдията. \r\nДжонсън настоява, че Обединеното кралство трябва да напусне ЕС със или без сделка, но депутатите по-рано взеха решение, с което ще го задължат да поиска от съюза отсрочка за датата на Брекзит, в случай, че не бъде постигната сделка. \r\n \r\n*** \r\n \r\n  Германия ще дари на силите за сигурност на Косово 500 хил. евро, които ще се използват за покупка на помощно снаряжение, съобщава  “Радио и телевизия на Косово“ . \r\nПарите ще бъдат предадени на Министерството на отбраната в Прищина и ще бъдат използвани за закупуването на медицинско оборудване. \r\nМинистърът на отбраната на Косово, Фарук Геци благодари на посланикът на Германия в страната Кристиян Хелт, който донесе документите за дарението, като заяви, че парите ще спомогнат за формирането на силите за сигурност на Косово. \r\n \r\n \r\n*** \r\n \r\n  Външният министър на Иран Мохамед Джавад Зариф заяви, че последствията от военни удари на САЩ или Саудитска Арабия срещу Иран ще доведат до война, предава  РИА Новости . \r\nПо-рано държавният секретар на САЩ Майк Помпео заяви, че САЩ няма да толерират \"заплашителното поведение на Иран\", който представителите на Вашингтон и Рияд обвиняват за нападенията на нефтените съоръжения на кралството по-рано. \r\nВ интервю за CNN, на въпроса какво ще последва от евентуалните удари на Рияд или Вашингтон върху Иран, Зариф заяви, че това ще доведе до пълномащабна война. \r\n\"Правя много сериозно изявление относно защитата на страната ни. Правя много сериозно изявление, че не искаме да влизаме във военна конфронтация\", заяви Зариф. \r\nТой отново отрече, че Техеран стои зад ударите в Саудитска Арабия и заяви, че удари по ирански цели ще причинят \"голям брой жертви и пострадали.\" \r\n„Но ние ще защитим нашата страна, без съмнение“, добави Зариф. \r\nУдарите срещу съоръженията на „Сауди Арамко“ причиниха сериозен спад в износа на преработен петрол на Саудитска Арабия. Според официално изявление на властите в Рияд износът на страната на нефт е намалял наполовина. Отговорност за атаките поеха подкрепяните от Техеран шиитски бунтовници в Йемен, но Вашингтон заяви, че няма доказателства ударите да са дошли оттам. \r\n \r\n \r\n*** \r\n \r\n Съветът на Европейския съюз одобри румънката Лаура Кодруца Кьовеши за първи Главен прокурор на Общността, съобщава  Romania Journal . \r\nКандидатурата на Кьовеши е събрала достатъчно мнозинство по време на заседание на Комитета на постоянните представители в ЕС на страните членки (КОРЕПЕР-2), обяви Марко Руонала, говорител на финландското ротационно представителство на ЕС. \r\nПредстоят преговори с Европейския парламент, след което кандидатурата на Кьовеши ще  бъде окончателно потвърдена от Съвета. \r\nВ родината си тя бе ръководител на Националната антикорупционна дирекция. Кьовеши обаче не получи подкрепата на официален Букурещ за кандидатурата си, припомня изданието. Предполага се, че президентът на Румъния е помолил лично посланика на страната в ЕС Луминита Одобеску да гласува за Кьовеши, подчертават от редакцията.  \r\nСрещата на КОРЕПЕР-2 се проведе, след като във вторник преговорните екипи на Европейския парламент и Съвета на ЕС проведоха видеоконференция, посветена на въпроса за бъдещия ръководител на Европейската прокуратура.  \r\n \r\n \r\n*** \r\n \r\n  Говорител на премиера на Обединеното кралство Борис Джонсън увери, че Лондон ще представи решение за Брекзит, но не в рамките на „изкуствен срок“, предава  AFP . \r\n„Ще представим официални писмени решения, когато сме готови, а не в изкуствен срок и когато ЕС е категоричен, че ще се ангажира конструктивно с тях\", заяви говорителят на Джонсън. \r\nВеликобритания трябва да представи писмено предложение за алтернатива на сделката за Брекзит между Лондон и Брюксел, за да избегне излизане от Съюза без сделка, заяви говорител на премиера на Финландия Анти Рине по-рано през деня. „Според премиера Рине, Обединеното кралство трябва да излезе с писмено предложение до края на този месец“, заяви говорителят. \r\n \r\n*** \r\n \r\n  Посолството на САЩ в Босна и Херцеговина разпространи съобщение, в което сподели загриженост относно възгледите, изразени в декларацията на „Партията на демократичното действие“ на Бакир Изербегович за конституционните промени и създаването на Република Босна и Херцеговина, като посочват, че Дейтънското споразумение и Основният закон на страната не дават право на отделяне на отделните ентитети, съобщава електронното издание на македонския вестник  „Вечер“ . \r\nСъщо така се оценява, че всяка промяна във вътрешната организация на БиХ трябва да бъде приета в съответствие с процедурите, установени в Конституцията, които изискват подкрепата на всички съставни народи. \r\n \r\n*** \r\n \r\n  Специалният представител на САЩ за Западните Балкани Матю Палмър очаква Македония да започне преговорите за членство с Европейския съюз през октомври, предава електронното издание на вестник  „Нова Македония“ . \r\n„Надяваме се Северна Македония да започне преговорите с Европейския съвет на 16 октомври“, заяви Палмър пред радио The Voice of America. \r\nТой припомни, че ЕК е препоръчвала отваряне на преговорите със Скопие през последните девет или десет години. \r\n„Предадохме ясно позицията си на нашите европейския партньори. Смятаме, че започването на преговорите би било от голяма полза“, посочи Палмър. \r\nТой добави, че Македония, разбира се, може да си помогне в своята кауза, като продължи да следва дневния ред за реформите и прилагане на новия закон за Специализираната прокуратура. \r\n„В Скопие продължават консултативни преговори по този въпрос. Бихме искали да си партнираме с правителството в Северна Македония в подкрепа на програмата за реформи. Бихме искали да помогнем на тази страна да продължи напред“, каза Палмър в интервюто. \r\nСАЩ се надяват, че Македония ще продължи напред по пътя към НАТО и че би било идеално страната да стане 30-ият член на Алианса през декември.", "date": "2019.09.19", "title": "Преглед на международните новини до 18:00 часа (Агенция „Фокус“)"}
{"url": "http://www.focus-news.net/news/2019/09/19/2700527/mosv-obsadi-s-biznesa-i-prirodozashtitni-organizatsii-proekt-na-naredba-za-kachestvoto-na-tvardite-goriva.html", "text": "Министерството на околната среда и водите проведе кръгла маса с представители на бизнеса, природозащитни организации и държавни институции, нa която беше обсъден проектът на нова Наредба за изискванията за качеството на твърдите горива, използвани за битово отопление. Това съобщиха от пресцентъра на  Министерството . Целта е ограничаване продажбата и използването на въглища и брикети (от въглища) с високо съдържание на сяра, пепел и влага, които са една от причините за високите нива на замърсяване на атмосферния въздух с фини прахови частици (ФПЧ) и серен диоксид.  \r\nВ срещата участваха зам.-министърът на околната среда и водите Атанаска Николова, председателят на Държавната агенция за метрологичен и технически надзор Петър Горновски, директорът на дирекция „Опазване чистотата на въздуха“ в МОСВ Иван Ангелов, експерти, както и представители на работодателски и природозащитни организации – БТПП, АИКБ, КРИБ, „За Земята“ и „Грийнпийс България“.  \r\n„Анализите на наши и международни екипи показват, че основните източници за замърсяване на атмосферния въздух в населените места са битовото отопление и транспортът. През последните години се предприе комплекс от мерки, както на местно, така и на национално ниво, за да се справим с тези проблеми“, каза зам.-министър Николова. Тя припомни, че темата за чистотата на въздуха е важна от екологичен и здравен аспект, но има и икономическо и социално отражение. Затова по нея е необходима ангажираност от страна и на институциите, и на гражданите, и на бизнеса. \r\nПроектът на наредбата е разработен на основание чл. 8а от Закона за чистотата на атмосферния въздух, като основната цел е подобряване на качеството на атмосферния въздух и защита здравето на гражданите чрез въвеждане на изисквания за качество на твърдите горива. Въвеждането на изисквания за въглищата и брикетите за бита е една от мерките на национално ниво за ограничаване на емисиите на ФПЧ  и серен диоксид през зимния период. Мярката е в изпълнение на решението на Съда на ЕС от 5 април 2017 г., с което България е осъдена за неспазване на нормите за качество на атмосферния въздух по показател ФПЧ10. Приемането на наредбата е заложено като мярка и в приетата през юни от правителството Национална програма за подобряване качеството на атмосферния въздух за периода 2018-2024 г.  \r\nС нормативния документ се уреждат: нормите за съдържание на сяра и пепел за въглищата и брикетите (произведени от въглища) за битово отопление, които се пускат на пазара; оценяването и удостоверяването на съответствието на твърдите горива с изискванията за качество; видът на опаковката и етикета; условията, редът и начинът за контрол на качеството; условията и редът за унищожаване или безвъзмездно предоставяне на арбитражни проби от твърди горива или отнети в полза на държавата твърди горива. Изискванията на наредбата се прилагат за твърди горива за битово отопление, предназначени за изгаряне в горивни инсталации с топлинна мощност по-малка или равна на 0.5 MW. Въвежда се изискване въглищата и брикетите да се продават само опаковани с етикет на български език. Контролът по спазване на изискванията ще се осъществява от Държавната агенция за метрологичен и технически надзор (ДАМТН). \r\nПредседателят на ДАМТН Петър Горновски подкрепи искането на работодателските организации за по-дълъг от предвидения в наредбата едномесечен срок на въвеждане и прилагане на нормативните изисквания, така че бизнесът да има време за адаптация. Бяха обсъдени и изискванията към допустимото съдържание на сяра, пепел и влага. Природозащитните организации настояха държавните органи да запазят рестриктивния подход в наредбата и по отношение на сроковете, и на изискванията. \r\nПроектът на Наредба за изискванията за качеството на твърдите горива, използвани за битово отопление и мотивите към нея са публикувани на интернет страницата на МОСВ на линка: https://www.moew.government.bg/bg/proekt-na-pms-za-priemane-na-naredba-za-iziskvaniyata-za-kachestvoto-na-tvurdite-goriva-izpolzvani-za-bitovo-otoplenie/", "date": "2019.09.19", "title": "МОСВ обсъди с бизнеса и природозащитни организации проект на наредба за качеството на твърдите горива"}
{"url": "http://www.focus-news.net/news/2019/09/19/2700531/nimh-utre-oblachnostta-v-povecheto-mesta-shte-namalee-do-predimno-slanchevo.html", "text": "През нощта ще бъде облачно с по-значителни валежи в югоизточната половина от страната. След полунощ от северозапад облачността ще започне да се разкъсва и утре валежите ще спират, най-късно в крайните източни райони. Облачността в повечето места ще намалее до предимно слънчево. Ще духа слаб до умерен северен вятър. Минималните температури ще са от 8° до 13°, максималните – между 17° и 22°. Атмосферното налягане е по-високо от средното за месеца и ще се задържи без съществена промяна. Това съобщи за  Агенция „Фокус”  дежурният синоптик Боряна Маркова от  Националния институт по метеорология и хидрология (НИМХ) .  \r\nНад Черноморието ще бъде предимно облачно и дъждовно. До вечерта валежите ще отслабнат и спират. Ще духа умерен вятър от север-североизток. Максималните температури ще са между 20° и 23°. Температурата на морската вода е около 23°. Вълнението на морето ще е 2-3 бала.  \r\nНад планините ще бъде облачно, по билата и високите части - мъгливо. Преди обяд ще има превалявания от дъжд, в Стара планина над 2000 м - от сняг. След обяд валежите ще спрат и облачността ще се разкъса, над масивите от Западна България до предимно слънчево. Ще духа умерен, по високите и открити части – временно силен, вятър от север-северозапад.  Максималната температура на височина 1200 метра ще е около 12°, на 2000 – около 4°. \r\nПрез празничните почивни дни ще преобладава слънчево време, главно в събота преди обяд над източната половина от страната с временни увеличения на облачността. Вятърът ще отслабне, постепенно ще се ориентира от изток, в неделя-понеделник - от юг-югоизток, в нощните часове ще стихва. Сутрешните температури ще се понижат и в повечето места ще са между 5° и 10°, в котловинните полета и в североизточните райони в събота и неделя, ще бъде с малко по-ниски минимални и на отделни места там са възможни и първите есенни слани. В събота ще бъде все още по-хладно от обичайното, от неделя дневните температури ще се повишават и към понеделник в низините отново ще достигат и надхвърлят 25°.", "date": "2019.09.19", "title": "НИМХ: Утре облачността в повечето места ще намалее до предимно слънчево"}
{"url": "http://www.focus-news.net/news/2019/09/19/2700534/trafikat-po-patishtata-v-slivenska-oblast-e-intenziven-no-nyama-zadrastvaniya.html", "text": "Трафикът по пътищата в Сливенска област е интензивен, но няма задръствания. Пътните настилки са сухи и нормално проходими. Това съобщиха от  Областното пътно управление . \r\nЗатворени за тежкотоварни автомобили над 10 т са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. \r\nДвижението по път II-48 Омуртаг – Котел – път I-7 в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срокът е до 30 септември 2019 г. \r\nДвижението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок - до 30 ноември 2019 г. \r\nДвижението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срокът е до 31 октомври 2019 г.", "date": "2019.09.19", "title": "Трафикът по пътищата в Сливенска област е интензивен, но няма задръствания"}
{"url": "http://www.focus-news.net/news/2019/09/19/2700521/tass-izraelskiyat-prezident-shte-zapochne-koalitsionnite-konsultatsii-na-22-septemvri.html", "text": "Израелският президент Реувен Ривлин ще започне консултации с ръководството на парламента, след което ще продължи преговорите с лидерите на партия „Ликуд“, ръководена от премиера Бенямин Нетаняху и центристкия блок на Бени Ганц, предава  TACC , като се позовава на израелското радио  Kan . \r\nПо-рано Ривлин привества призива на Нетаняху към своя опозиционен съперник за създаване на широко правителство с него. По-късно обаче Бени Ганц заяви, че сам ще създаде и ръководи широко правителство, като не уточни дали ще приеме предложението на премиера. В отговор Нетаняху заяви, че е „изненадан и разочарован“ от отказа на Ганц да се срещнат за коалиционни преговори. \r\nСпоред последните данни „Синьо и Бяло“ на Бени Ганц ще получи 33 места в израелският парламент, докато „Ликуд“ на действащият премиер ще има 31 места в Кнесета.  \r\nСпоред закона президентът Ривлин въз основа на резултатите от изборите трябва да възложи на един от членовете на парламента да състави ново правителство в рамките на 42 дни. \r\n \r\n : Теодор Пенев", "date": "2019.09.19", "title": "ТАСС: Израелският президент ще започне коалиционните консултации на 22 септември"}
{"url": "http://www.focus-news.net/news/2019/09/19/2700535/vavezhda-se-organizatsiya-na-dvizhenieto-vav-vrazka-s-izmivane-s-avtotsisterna-na-patnoto-platno-na-sofiyski-okolovrasten-pat.html", "text": "От 23.00 часа на 20.09.2019 г. до 05.00 часа на 21.09.2019 г. се забраня влизането на пътни превозни средства /ППС/ по централното северно и южно пътно платно на СОП в участъка от бул. „Александър Малинов“ до бензиностанция „ЕКО“. Движението на ППС да се извършва в локалните пътни платна в същия участък. Това съобщиха от пресцентъра на  Столична община .  \r\nОт 23.00 часа на 21.09.2019 г. до 05.00 часа на 22.09.2019 г.  се забранява влизането на пътни превозни средства /ППС/ по централното северно пътно платно на СОП в участъка от бензиностанция „ЕКО“ до бул. „България“. Движението на ППС да се извършва в северното локално пътно платно в същия участък. \r\nОт 23.00 часа на 22.09.2019 г. до 05.00 часа на 23.09.2019 г.  се забранява влизането на пътни превозни средства /ППС/ по централното южно пътно платно на СОП в участъка от бул. „България“ до бензиностанция „ЕКО“. Движението на ППС да се извършва в локалното южно пътно платно в същия участък.", "date": "2019.09.19", "title": "Въвежда се организация на движението във връзка с измиване с автоцистерна на пътното платно на Софийски околовръстен път"}
{"url": "http://www.focus-news.net/news/2019/09/19/2700530/bogata-kulturna-programa-predlagat-nad-20-kulturni-instituta-v-noshtta-na-izkustvata-v-stara-zagora.html", "text": "Над 20 културни институти, граждански сдружения и организации се включват в „Нощта на изкуствата“, която ще се проведе за четиринадесети пореден път в Стара Загора. Това съобщиха от пресцентъра на  Общината . Всяка година проявата се превръща в празник на духовността и събира хиляди граждани и гости на града. На 27 септември, от 19.00 до 24.00 ч. - старозагорските музеи, галерии, театри и културни организации ще посрещнат с многобройни прояви и изненади своите посетители. Общата цел е всяка година да се надгражда, да се предлагат актуални и иновативни културни прояви, да се откриват и утвърждават алтернативни културни пространства. \r\nТази година събитието е част от Европейските дни на наследството, които ще се провеждат през целия месец септември под мотото „Изкуства и развлечения”, а акцентът е върху развлекателния аспект на културното наследство. \r\nСтарозагорските културни институти предлагат богата програма за посетителите. Ще има изложби, концерти, експозиции, представления, забавни ателиета, срещи с творци и др.   \r\nОткриването е от 19.00 ч пред сградата на Регионалния исторически музей с концерт на танцов състав „Тракийци“. Дошлите в музея ще могат да чуят концерти на камерни състави към Държавна опера Стара Загора на експозиционните нива. Рециталът „Градът с най-голямото небе“, който включва стихове на старозагорски поети ще се проведе в Лапидариума от 20.00 часа.  На античната улица децата ще могат да се включат в ателие „Театър в музея“ и както винаги снимки ще се правят в атрактивните кътове   „Антична мода“ и „Средновековен воин“.  \r\nДетско ателие „Художник в музея“ и концерт на детско-юношески хор „Жарава“ предлагат в архитектурен комплекс „Музей на религиите“, ателиета за работа с мокър филц, за рисуване с къна, сгъване на оригами ще има в Народно читалище „Родина -1860“. \r\nЗа любителите на астрономията пред Античния форум се открива работилница „Забавна астрономия“, ще има и изложба на школите по изкуствата към Центъра за подкрепа за личностно развитие към Община Стара Загора. В залата за посетители на Астрономическата обсерватория ще има интересни презентации на зодиакалните съзвездия, и на вселената през погледа на „Хъбъл“, лекция за древната астрономия и документален филм за стъпването на Луната. \r\nИнтересни концерти и пет изложби ще зарадват дошлите в Художествената галерия. Регионална библиотека „Захарий Княжески“ съчетава  Нощ на изкуствата с Европейска нощ на учените REFRESH с „Център по забавна математика”. Ще има математически и природни презентации, работилници, игри за деца и възрастни, срещи с интересни личности и др. \r\nРок и поп музика на живо ще звучи в пет старозагорски заведения от 20.00 часа.", "date": "2019.09.19", "title": "Богата културна програма предлагат над 20 културни института в Нощта на изкуствата в Стара Загора"}
{"url": "http://www.focus-news.net/news/2019/09/19/2700529/srebra-kaseva-nachalnik-kabinet-na-kmeta-na-kazanlak-kmetat-galina-stoyanova-poluchi-onlayn-vota-na-zhitelite-na-obshtina-kazanlak-za-kmet-na-godinata-v-kategoriyata-za-turizam-i-kultura.html", "text": "Кметът Галина Стоянова получи онлайн  вота на жителите на община Казанлък за Кмет на годината – мандат 2015 – 2019 в едноименния конкурс на Портала на българските общини kmeta.bg, в категорията „Туризъм, култура, фестивали и традиции”. Това каза за  Радио „Фокус”  Сребра Касева, началник – кабинет на кмета.  \r\nТя поясни, че Стоянова получава за пореден път доверието на казанлъчани, тази година - най-високата оценка на гражданите за кмет, който през всички години на мандата е направил най-много подобрения и удобства за жителите на населеното място. \r\nПрез годините Галина Стоянова е печелила 3 пъти отличия в конкурса. През 2105г. Кметът на Казанлък е отличена в категорията „Развита инфраструктура“,  през 2016г. и 2018г. тя печели отличието в категорията ”Туризъм, култура, фестивали и традиции“. \r\nВ националния онлайн вот за престижната награда участваха кметовете на 265 общини в България. \r\nТази година бе оценявана работата на кметовете и екипите им в 9 категории, но за целия мандат 2015 – 2019 г.: кмет на годината; кмет на гражданите; градска среда; транспорт; туризъм, култура, фестивали и традиции; образование, спорт и младежки политики; инвестиции и работни места; социална община; Smart City. \r\nКонкурсът „Кмет на годината” се организира за седма поредна година от Портала на българските общини kmeta.bg. \r\n„С годините оценката на стотици хиляди граждани, които определят с вота си победителите в престижната надпревара „Кмет на годината”, се превърна във важен коректив за усилията, които местните власти полагат за развитието на поверените им общини, включително и в преобразяването на градовете с европрограми”, поясни Касева. \r\nСлавяна ГАЙДАРОВА", "date": "2019.09.19", "title": "Сребра Касева, началник – кабинет на кмета на Казанлък: Кметът Галина Стоянова получи онлайн вота на жителите на община Казанлък за Кмет на годината в категорията за туризъм и култура"}
{"url": "http://www.focus-news.net/news/2019/09/19/2700552/v-burgas-shte-bade-otkrita-izlozhba-skulptura-na-hari-arabyan.html", "text": "На 25 септември, от 17.30 ч. в галерия „Пролет“ в Бургас ще бъде открита изложба-скулптура на Хари Арабян. Това съобщиха от пресцентъра на  Община Бургас . Изложбата ще бъде експонирана до 20 октомври. \r\nХари Арабян е завършил Националната художествена академия, специалност скулптура през 1992 година при проф. Любен Прахов. Работи с различни материали камък, метал, стъкло. Автор е на паметника изграден в памет на жертвите от арменския геноцид пред храма Сурп Хач в Бургас, както и на скулптурата в Морската градина, която е знак на признателност към българския народ от арменската общност в Бургас. \r\nНегови творби са притежание на Националната художествена галерия, частни колекции в България, Европа, Китай, Америка и Канада.", "date": "2019.09.19", "title": "В Бургас ще бъде открита изложба-скулптура на Хари Арабян"}
{"url": "http://www.focus-news.net/news/2019/09/19/2700536/aktsenti-v-sutreshniya-blok-dobro-utro-balgariya-na-radio-fokus-za-20-septemvri.html", "text": "202 ценни археологически находки връща Германия на България. Културните ценности са задържани при опит да бъдат продадени на пазара на антики. Как опазваме културно-историческото си наследство? Темата ще коментираме в сутрешния блок „Добро утро, България“ на Радио „Фокус“ с траколога проф. Валерия Фол, която е и ръководител на Института за научни изследвания в областта на организацията, управлението и защитата на културното-историческо наследство. \r\nКакво ще предприеме България след като Европейският парламент (ЕП) отказа да изтегли пакет „Мобилност“?. На 24 септември в комисията по транспорт ще се гласува дали да започнат преговорите по пакета. В случай на положителен вот преговорите със Съвета и Комисията ще започнат, когато новият комисар по транспорта Рована Пунг встъпи в длъжност. Очаквайте коментара на Халил Летифов, председател на Транспортната комисия към Народното събрание. \r\nФинансовата стабилност на Община Асеновград в края на управленския мандат ще обсъдим с кмета на града д-р Емил Караиванов. \r\nНаскоро бургаският зоопарк се сдоби с ново попълнение – кенгуру албинос. Макар и вероятността да е изключително малка, бебе от този вид се ражда за втори път в зоологическата градина в морския град. Подробностите очакваме от Мария Попчева от Радио „Фокус“ – Бургас. \r\n Започнете деня информирани! Тези и още теми – в „Добро утро, България“ от 06.00 до 10.00 часа на 20 септември, с водещ Йоланда Пелова.", "date": "2019.09.19", "title": "Акценти в сутрешния блок „Добро утро, България“ на Радио „Фокус“ за 20 септември"}
{"url": "http://www.focus-news.net/news/2019/09/19/2700554/administrativniyat-sad-e-otmenil-zapovedta-na-kmeta-na-kadzhali-hasan-azis-za-partselirane-na-park-prostor.html", "text": "Административният съд e отменил заповедта на кмета Хасан Азис за парцелиране на парк „Простор“, посредством изменение на ПУП-а и образуване на нови урегулирани поземлени имоти в него, съобщиха от пресцентъра на  Областна администрация-Кърджали . Делото беше образувано след протест на Окръжна прокуратура по жалба на областния управител от ноември миналата година. В протеста се твърди, че оспорената заповед е издадена от некомпетентен орган, както и че са допуснати съществени нарушения на административно производствените правила и материалния закон. Магистратите са категорични, че обособените нови УПИ се намират в парк и за тях важат параметрите, заложени в действащия Общ устройствен план за град Кърджали. Съгласно чл. 62, ал. 9 от ЗУТ, подробните устройствени планове за паркове и градини се приемат с решение на Общинския съвет, независимо от техния териториален обхват. Съдът намира, че кметът на общината е одобрил изменение на ПУП – ПРЗ на парка, без да има правомощия за това и този акт следва да се счита за нищожен.  \r\nДарина ДЕЕНИЧИНА", "date": "2019.09.19", "title": "Административният съд e отменил заповедта на кмета на Къджали  Хасан Азис за парцелиране на парк „Простор“"}
{"url": "http://www.focus-news.net/news/2019/09/19/2700504/v-gimnaziyata-po-selsko-i-gorsko-stopanstvo-v-kardzhali-byaha-razigrani-deystviyata-na-spetsialnite-chasti-na-mvr-pri-sluchay-na-teroristichen-akt.html", "text": "В Гимназията по селско и горско стопанство на живо бяха разиграни действията на всички служби за сигурност и медицинска помощ от Единната спасителна система на България при случай на терористичен акт, предаде кореспондент на  Радио „Фокус“ . Сценарият е следният: Двама терористи са се промъкнали в голямо градско училище, със стотици деца, и извършват обгазяване на сградата. Какво се случва от там нататък, какво предприемат всички служби по изградената верига за сигурност  и спешно реагиране, какво да правят и засегнатите и ранените, видяха учениците при евакуацията на учебното заведение с участието на Пожарна безопасност. Включиха се и младежите доброволци от Българския младежки червен кръст-Кърджали, които показаха как се оказва първа долекарска помощ до идването на медиците от Центъра за Спешна помощ. Разбира се, младежите видяха и как става обезвреждането на двамата терористи - в действие влязоха специалните части на МВР и обучено полицейско куче. Презентацията, която беше представена в рамките на Екологичния фестивал „Зелена вълна-21 век“, който се откри днес в града, е под наименованието „Действие на застрашените и на силите от единната спасителна система при ликвидиране на обгазяване, причинено от терористична дейност“. \r\nДарина ДЕЕНИЧИНА", "date": "2019.09.19", "title": "В Гимназията по селско и горско стопанство в Кърджали бяха разиграни действията на специалните части на МВР при случай на терористичен акт"}
{"url": "http://www.focus-news.net/news/2019/09/19/2700528/afp-varhovniyat-sad-na-velikobritaniya-shte-obyavi-reshenieto-si-vav-vrazka-s-prekasvaneto-na-diskusiite-v-parlamenta-rano-sledvashtata-sedmitsa.html", "text": "Върховният съд във Великобритания ще обяви решението си следващта седмица във връзка с това дали прекъснатите парламентарни заседания, инициирани от премиера Борис Джонсън са законни, предава  AFP . \r\n“Знаем, че това дело трябва да бъде решено възможно най-бързо и се надяваме да можем да публикуваме нашето решение рано следащата седмица“, заяви съдия Бренда Хейл в третия и последен ден от прослушванията по делото. \r\nДжонсън обяви, че парламентът ще прекрати дейността си за пет седмици, като депутатите ще се завърнат в пленарната зала на 14 октомври, малко преди обявената от правителството дата за Брекзит. \r\nКонсервативният лидер Джонсън настоява, че това е процедура, която ще даде възможност на правителството му да започне нова законодателна програма следващия месец. \r\nКритиците на правителството го обвиниха в това, че се опитва да заглуши опозиционните депутати във важно време, в което трябва да бъдат обсъдени условията по евентуална сделка между Лондон  и Брюксел \r\n „Трябва да повторя, че това дело не е за това кога и при какви условия Великобритания ще напусне Европейският съюз. Резултатите от това дело няма да определят това“, заяви още Хейл в края на делото. \r\n„Ние сме много притеснени за законността на решението на премиера да посъветва нейно величество (Кралица Елизабет II) да прекъсне временно заседанията на парлманета в тези конкретни дати“. \r\n„Както чухме, това не е прост въпрос и ние ще обмислим внимателно всички твърдения, които ни бяха представени“, добави съдията. \r\nДжонсън настоява, че Обединеното кралство трябва да напусне ЕС със или без сделка, но депутатите по-рано взеха решение, с което ще го задължат да поиска от съюза отсрочка за датата на Брекзит, в случай, че не бъде постигната сделка. \r\n \r\n : Теодор Пенев", "date": "2019.09.19", "title": "AFP: Върховният съд на Великобритания ще обяви решението си във връзка с прекъсването на дискусиите в парламента „рано следвaщата седмица“"}
{"url": "http://www.focus-news.net/news/2019/09/19/2700556/ukrepvane-na-svlachishte-se-izvarshva-po-patya-bobov-dol-malo-selo.html", "text": "Укрепване на свлачище се извършва по пътя Бобов дол – Мало село. Това съобщи за  Радио „Фокус” – Кюстендил  дежурният в Областно пътно управление – Кюстендил. Движението в участък от пътя се осъществява в една лента поради ремонтни дейности. В района на село Мламолово се изгражда анкерна стоманобетонова стена. Движението се регулира чрез светофарна уредба. Срокът е до 19 януари 2020 година. Въведена е временна организация на движението в участък от автомагистрала „Струма” при Дупница. В платното в посока София има две ленти за движение за леките автомобили и пътни превозни средства до 12 т в посока София и една за Кулата. Платното за Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности. Превозните средства с маса по-голяма от 12 т, включително и автобусите, пътуващи към Кулата ще се отбиват от автомагистралата при пътен възел „Долна Диканя“, ще преминават по път Е-79 и при пътен възел „Бобошево“ ще продължават по автомагистрала „Струма“. За пътуващите към София отбиването по път Е-79 ще става при пътен възел „Бобошево“, а качването на магистралата ще бъде при пътен възел „Дупница Север“. За превозни средства над 12 т се забранява движението по пътната връзка от път Е-79 към автомагистрала „Струма“, при пътен възел „Дупница Север“, както и по пътните връзки от път ІІ-62 Дупница-Кюстендил към автомагистрала „Струма“ на пътен възел  „Дупница Юг“ по направленията: Кюстендил – Благоевград, Кюстендил – София, Дупница – Благоевград и Дупница – София. В участък от пътя село Пастра – Рилски манастир движението се регулира от светофарна уредба заради аварийни дейности. В участък от 250 метра движението трябва да се извършва с повишено внимание и съобразена скорост поради аварийно-възстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището на Рилския манастир. Движението по път II-62 Дупница – Клисура от километър 42 до километър  59 се осъществява в една лента на отделни участъци поради рехабилитация на пътното платно. Срокът е до 17 септември 2020 година. \r\nВенцеслав ИЛЧЕВ", "date": "2019.09.19", "title": "Укрепване на свлачище се извършва по пътя Бобов дол – Мало село"}
{"url": "http://www.focus-news.net/news/2019/09/19/2700553/afp-es-podkrepi-kandidaturata-na-kyoveshi-za-glaven-prokuror-na-obshtnostta-vapreki-opozitsiyata-v-rumaniya.html", "text": "Мнозинството от държавите членки на Европейския съюз подкрепят румънката Лаура Кодруца Кьовеши в кандидатурата й за първия Главен прокурор на ЕС, въпреки опозицията в собствената й страна, предава  AFP , като се позовава на европейски източници. \r\nНеформален вот е „потвърдил, че има мнозинство“ сред посланиците в ЕС да бъде назначена Лаура Кьовеши за Главен прокурор, като нейната институция ще започне да функционира в края на 2020 г., според финландски дипломатически източник. \r\nКьовеши, която е бивш служител в службите за борба с корпуцията в Румъния, нарече кандидатурата си „вот на доверие и подкрепа за общество, което се застъпва за справедливост и европейски ценности“. \r\n„Това е признание към (добрата) работа на румънските прокурори и съдии, но в същното време е и успех за всички румънци, които през последните няколко години подкрепиха борбата срещу корупцията и върховенството на закона и европейските ценности“, заяви Кьовеши пред  AFP . \r\nТя получи 17 гласа от 22 държави да бъде назначена начело на новата европейска институция, чиято работа ще бъде да разследва измами в бюджета на ЕС. \r\nБукурещ обяви, че няма да подкрепи Кьовеши. Румънските власти обявиха, че са съставили собствени обвинения в корупция срещу нея в дело, критикувано от Брюксел.  Нейното увлолнение също така предизвика масивни протести в страната. \r\nМинистър-председателят на Румъния Виорика Дънчила заяви, че Кьовеши е била призната за виновна в обвиненията срещу нея и ще навреди на международният престиж на страната. \r\n„Надявам се тези обвинения да не бъдат потвърдени, защото иначе това ще бъде удар за Румъния“, заяви тя пред репортери. \r\n \r\n : Теодор Пенев", "date": "2019.09.19", "title": "AFP: ЕС подкрепи кандидатурата на Кьовеши за Главен прокурор на Общността, въпреки опозицията в Румъния"}
{"url": "http://www.focus-news.net/news/2019/09/19/2700558/sport-otborat-na-espanyol-domakinstva-na-ferentsvarosh-v-drugiya-mach-ot-grupa-h-na-liga-evropa-v-koyato-se-namira-i-ludogorets.html", "text": "Футбол: Отборът на Еспаньол домакинства на Ференцварош в другия мач от група “H“ на Лига Европа, в която се намира и Лудогорец. Мачът ще се изиграе днес в 22:00 часа. \r\nБългарският отбор ще играе с ЦСКА Москва по същото време. Испанците имат проблеми в състава си, като в мача срещу унгарския отбор няма да могат да разчитат на шест играчи, заради контузии и наказания, включително Пабло Пиати и Давид Лопез. Гостите ще могат да разчитат на всички свои футболисти.", "date": "2019.09.19", "title": "Спорт: Отборът на Еспаньол домакинства на Ференцварош в другия мач от група “H“ на Лига Европа, в която се намира и Лудогорец."}
{"url": "http://www.focus-news.net/news/2019/09/19/2700557/d-r-adrian-dankov-odbh-vidin-otkrito-e-ognishte-na-afrikanska-chuma-po-svinete-v-svinekompleks-v-selo-novoseltsi.html", "text": "Открито е огнище на африканска чума по свинете в свинекомплекс край Видин, в село Новоселци, каза за  Радио „Фокус“-Видин  д-р Адриан Данков, директор на Областната дирекция по безопасност на храните (ОДБХ)-Видин. Той посочи, че собственикът на фермата е алармирал ветеринарните власти за внезапна висока смъртност сред прасетата. Изпратени са проби в софийска лаборатория и оттам резултатът е положителен за африканска чума по свинете. „Ще бъдат умъртвени 3842 животни, като този процес вече е започнал. Определено е място от Басейнова дирекция – Плевен и РИОСВ-Монтана за загробване на животните“, каза д-р Данков. Той уточни, че в трикилометровата зона около свинекомплекса свинете в задния двор са умъртвени, като прасета има само в свинефермата в град Дунавци. „В тази свинеферма се взеха допълнителни проби, за да се установи има ли болни животни“, допълни д-р Данков.Ветеринарните власти проучват и как вирусът е попаднал в свинефермата. \r\nАнна ЛОЗАНОВА", "date": "2019.09.19", "title": "Д-р Адриан Данков, ОДБХ-Видин: Открито е огнище на африканска чума по свинете в свинекомплекс в село Новоселци"}
{"url": "http://www.focus-news.net/news/2019/09/19/2700533/the-independent-toni-blear-sravni-reshenieto-za-referenduma-za-brekzit-s-voynata-v-irak.html", "text": "Бившият министър-председател на Великобритания Тони Блеър сравни решението на своя кабинет да помогне за инвазията в Ирак с проведения от Дейвид Камерън референдум за Брекзит, като заяви, че и двете решения са били взети с добри намерения, пише  The Independent . \r\nБившият премиер от Лейбъристката партия Блеър заяви, че и в двата случая и той и Камерън са вярвали, че действат по необходимост. \r\nТой добави, че растящият брой на хората, които отказват да приемат, че политиците, които те не харесват могат да действат с добри намерения, може да доведе до „ерозия“ на демокрацията. \r\nТой заяви това в интервю пред британската програма BBC Radio 4. \r\n„Ще обясня причините за това (инвазията в Ирак), както съм го правил много пъти в безброй интервюта, но има едно нещо, което казвам на хората и то е, че те трябва да приемат това, че взех решението си с добри намерения“, заяви той. \r\n„И не се съмнявам, всъщност, че решението за референдума, взето от Дейвид Камерън, е било взето по същите причини. Той всъщност вярваше, че е нужно да се направи“, продължи той. \r\nТой допълни, че може да не е бил съгласен с Камерън, но хората все пак трябва да разберат, че един политик може и да действа с добра съвест, дори и политиките му да не се харесват на противниците му.  \r\n„Освен ако не приемем, че политиката се базира на дебат между хора, които могат да се съгласят да не са съгласни един с друг, и гласуват по различен начин без да се мразят, имаме сериозно предизвикателство пред демокрацията“, добави Блеър. \r\nТой също така намекна, че може да бъде създадена нова политическа партия ако Лейбъристката партия и консерваторите продължат да се отдалечават от политическия център. \r\n„Ако стане ясно, че двете главни партии са се отдалечили толкова далеч от политическият център, че той трябва да бъде запълнен, за да има нужната публична представителност, ще получите нова политическа група, която може да се противопостави на двете главни партии“, заяви той. \r\n„Смятам, че ако двете партии останат където са, страната ще има нужда от такава партия“, заяви той на въпроса дали смята, че е необходимо създаването на подобна политическа сила. \r\n„Едно от нещата, които ме тормозят най-много за съвременната политика е, че не мога да ви кажа колко на брой са умните млади хора – това е отчасти защото моите най-възрастни деца са на тази възраст и те нямат политически „дом“ и гледат към двете главни партии и не могат да изберат нито една от тях“, завърши Блеър. \r\n \r\n \r\n \r\n : Теодор Пенев", "date": "2019.09.19", "title": "The Independent: Тони Блеър сравни решението за референдума за Брекзит с войната в Ирак"}
{"url": "http://www.focus-news.net/news/2019/09/19/2700555/muzeyat-na-fotografiyata-organizira-za-vtora-poredna-godina-salon-na-kazanlashkite-fotografi.html", "text": "Музеят на фотографията набира творби на автори от общината за участие във втория Салон на казанлъшките фотографи, каза за  Радио „Фокус”  директорът на музея Стефан Папукчиев. Той поясни, че през 2019 година Салонът се организира през месец ноември, като според регламента организаторите ще приемат до три снимки от автор. Срокът за представянето на снимките на място в Музея на фотографията в Казанлък е до 8-и ноември.  \r\nСпециално жури ще определи творбите, които ще бъдат включени в изложбата от Салона, която ще бъде открита на 14-и ноември в залата за временни експозиции на музея. \r\n„За Салона свои снимки могат да подават както фотографи – професионалисти, така и любители, няма ограничение в темите и е без конкурсен характер. Снимките могат да бъдат цветни, монохромни, черно-бели”, поясни Папукчиев. Творбите, селектирани за изложбата, остават във фонда на Музея на фотографията. \r\nПапукчиев подчерта, че Салонът се организира за втора поредна година. В първото му издание през 2018-а са участвали 42 – ма фотографи от община Казанлък, със 140 свои работи.  \r\n \r\nСлавяна ГАЙДАРОВА", "date": "2019.09.19", "title": "Музеят на фотографията организира за втора поредна година Салон на казанлъшките фотографи"}
{"url": "http://www.focus-news.net/news/2019/09/19/2700561/prodalzhava-obnovyavaneto-na-zhilishtni-blokove-v-sliven.html", "text": "Стартира санирането на 16-и блок на ул. „Гео Милев“. Това е 39-ата поред сграда от общо 51, които се обновяват по Националната програма за енергийна ефективност на многофамилни жилищни сгради в Сливен. Това съобщиха от пресцентъра на  Община Сливен . \r\nКметът Стефан Радев поздрави жителите на блока за инициативността им, благодарение, на която ще се радват на обновени домове. Той подчерта, че с общи усилия ще могат да се справят с разногласията и след приключване на ремонтните дейности да се поздравят с една по-приветлива и комфортна за живеене среда. \r\nТе от своя страна изразиха готовността си за съдействие в процеса и не скриха радостта си от факта, че жилищата им ще придобият изцяло нов облик. \r\nНа сградата, в която се помещават 40 апартамента предстои да бъде извършена топлоизолация на външните стени, хидро и топлоизолация на покрива, ламаринена обшивка и гръмоотвод, както и подмяна на вратите на входовете. Дограмата на жилищата и общите части, която не отговаря на изискванията за енергийна ефективност, също ще бъде сменена. \r\nСрокът за изпълнение е 171 календарни дни.", "date": "2019.09.19", "title": "Продължава обновяването на жилищни блокове в Сливен"}
{"url": "http://www.focus-news.net/news/2019/09/19/2700564/normalno-se-osashtestvyava-dvizhenieto-po-patishtata-v-oblast-smolyan.html", "text": "Нормално се осъществява движението по пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е облачно, без валежи, а пътните настилки са сухи. През деня не са получавани сигнали за инциденти по пътищата в областта. \r\nДвижението по път ІІІ-8611 Белица – Загражден от км 18+431 до км 19+981 се осъществява с повишено внимание поради извършване на ремонтни дейности. Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. \r\nДвижението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. \r\nДвижението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. \r\nВ Смолян автомобилният трафик в края на работния ден е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.09.19", "title": "Нормално се осъществява движението по пътищата в област Смолян"}
{"url": "http://www.focus-news.net/news/2019/09/19/2700562/dimitar-nikolov-kmet-na-burgas-ubeden-sam-che-sled-2-3-godini-situatsiyata-v-morskoto-uchilishte-v-grada-shte-e-savsem-razlichna.html", "text": "Убеден съм, че след 2-3 години ситуацията в Морското училище в Бургас ще е съвсем различна. Това каза пред журналисти кметът на Бургас Димитър Николов по време на представянето на кампанията „Бъди войник“, предаде репортер на  Радио „Фокус“ – Бургас . По думите му може да се очаква в близко бъдеще засилен интерес към Професионалната гимназия по морско корабоплаване и риболов „Свети Никола“. „За следващата година има предвидена много сериозна инвестиционна програма за Морското училище. Очаква се реконструкция, нови кабинети, както и ремонт на двата етажа, където се намират общежитията към гимназията. След като Община Бургас е реален собственик на училището, има възможност за инвестиция на средства и в нови образователни програми, които да бъдат разширени в партньорство с Военноморското училище във Варна“, отбеляза кметът на Бургас. \r\nДимитър Николов добави, че провеждането на кампанията „Бъди войник“ в Бургас е станала факт по молба на министъра на отбраната Красимир Каракачанов за това да бъде осигурено достъпно място за презентацията на военна техника. „През последните години има недокомплектовка на млади кадри в Българската армия. Ние осигурихме място за представяне атрактивността на тази професия. Поканихме учениците от горен курс, колежите и университетите – младите хора, които са потенциални кандидати за кадри на Българската армия. В съдействие с Военноморските, Военновъздушните и Сухопътните сили, показваме преимуществата и възможностите за кариерно израстване в армията. Радвам се, че това се случва именно тук – в свободната зона до Морска гара“, каза още кметът Димитър Николов. \r\nМария ПОПЧЕВА", "date": "2019.09.19", "title": "Димитър Николов, кмет на Бургас: Убеден съм, че след 2-3 години ситуацията в Морското училище в града ще е съвсем различна"}
{"url": "http://www.focus-news.net/news/2019/09/19/2700559/ria-novosti-rusiya-i-kitay-glasuvaha-protiv-primirieto-v-idlib.html", "text": "Съветът за сигурност на ООН не прие резолюцията на Белгия, Германия и Кувейт за прекратяване на огъня в Идлиб, тъй като двама от постоянните членове на  съвета, Русия и Китай, гласуваха против нея, съобщава  РИА Новости. \r\n12 членове на Съвета за сигурност гласуваха за приемането на резолюцията, един се въздържа. \r\nПо-рано Белгия, Германия и Кувейт внесоха в Съвета за сигурност проекторезолюция относно Идлиб, призовавайки всички страни в конфликта да прекратят огъня на 21 септември. Документът също така призовава за спазване на международното хуманитарно право и за предоставяне на хуманитарен достъп. \r\nРусия и Китай представиха своята версия на резолюцията. Документът призовава за прекратяване на огъня в Идлиб от 20 септември. \r\n\"Прекратяването на военните действия няма да се прилага в случаи на военни операции срещу лица, групи, предприятия и организации, свързани с терористични групи, както е определено от Съвета за сигурност\", се казва още в проекторезолюцията на Русия и Китай. \r\n \r\n : Теодор Пенев", "date": "2019.09.19", "title": "РИА Новости: Русия и Китай гласуваха против примирието в Идлиб"}
{"url": "http://www.focus-news.net/news/2019/09/19/2700563/kommersanta-v-pregovorite-za-gazta-mezhdu-rusiya-es-i-ukrayna-byaha-obsadeni-osnovno-pravni-vaprosi.html", "text": "В Брюксел представители на Русия, Европейския съюз и Украйна проведоха тристранни консултации, основната тема на които беше удължаването на договора за транзит на газ от Русия към Европа, пише руският вестник  “Коммерсантъ“ . \r\nСрещата продължи 40 минути, конкретните обеми газ, минаващ през Украйна, не бяха обсъждани, бяха повдигнати само правни въпроси. \r\nВ разговорите присъстваха министърът на енергетиката на Русия Александър Новак, представителят на Газпром Алексей Милър, заместник-председателят на Европейската комисия по въпросите за енергетиката Марош Шефчович, министърът на енергетиката и околната среда на Украйна Алексей Оржел и ръководителят на украинската държавна компания „Нафтогаз“ Андрей Коболев. \r\nСпоред Александър Новак по време на срещата не са били обсъждани въпроси, свързани с газопровода „ОПАЛ“ и \"Северен поток-2\".  \r\nМинистърът нарече консултациите конструктивни.  \r\n„Разговорът беше много конструктивен, видяхме от нашите украински партньори интерес да продължат работата (с нас) от януари 2020 г. Те ни представиха регулаторна рамка, която ще бъде приложена от 1 януари 2020 г.“, заяви Новак. \r\nСтраните се договориха да продължат консултациите след месец, добави той. \r\nСпоред министъра Москва е посочила необходимостта от решаване на правните спорове с Киев като част от споразумението, така че да се осигурят икономически осъществими доставки на газ чрез газотранспортната система на Украйна. \r\nНовак подчерта, че Руската федерация е готова да работи съгласно новото европейско законодателство. Москва предложи да се разшири споразумението за транзит на газ през Украйна за кратък период, ако не бъдат въведени нови изисквания на ЕС. Според министъра Русия е уверена в продължаването на доставките на руски газ за Европа през 2020 г., включително през украинска територия. \r\nМинистърът на енергетиката на Украйна Алексей Оржел заяви, че рискът да не бъде подписано ново споразумение между Москва и Киев за транзита на газ през Украйна след 2019 г. остава, но обеща, че представителите на Украйна ще бъдат „максимално ефективни, за да бъде подписано споразумението“. \r\nНастоящото споразумение между „Газпром“ и „Нафтогаз“ за транзита на руски газ през Украйна изтича на 31 декември 2019 г. По-рано  Алексей Оржел заяви, че Киев е готов да предложи на Москва да сключи ново споразумение. \r\n \r\n : Теодор Пенев", "date": "2019.09.19", "title": "„Коммерсантъ“: В преговорите за газта между Русия, ЕС и Украйна бяха обсъдени основно правни въпроси"}
{"url": "http://www.focus-news.net/news/2019/09/19/2700565/normalna-e-patnata-obstanovka-v-oblast-burgas-patnite-nastilki-sa-mokri-na-mesta.html", "text": "Нормална е пътната обстановка в област Бургас, видимостта е отлична, няма затворени пътни участъци, проходите са отворени за движение на всички моторни превозни средства. Това съобщиха за  Радио „Фокус“-Бургас  от Областното пътно управление. Пътните настилки са мокри на места, заради превалявания от дъжд. Към момента движението на моторни превозни средства се осъществява безпроблемно както по пътищата в областта, така и по основните пътни артерии на град Бургас.  \r\nСтрупване на автомобили се наблюдава по входно-изходните артерии на града. В централна градска част автомобилният трафик е по-натоварен на кръстовището с кръгово движение „Трапезица“, в района на кръстовището между булевардите „Демокрация“ и „Сан стефано“, както и в района на кръстовището между улиците „Булаир“ и „Константин Фотинов“. В останалата градска част движението се осъществява без забавяне. \r\nДеница ДИМИТРОВА", "date": "2019.09.19", "title": "Нормална е пътната обстановка в област Бургас, пътните настилки са мокри на места"}
{"url": "http://www.focus-news.net/news/2019/09/19/2700566/bez-zabavyane-se-izvarshva-preminavaneto-po-osnovnite-patni-napravleniya-v-oblast-blagoevgrad.html", "text": "Без забавяне се извършва преминаването по основните пътни направления в Област Благоевград. Това съобщиха за  Радио „Фокус“ – Пирин  от Областно пътно управление – Благоевград. Трафикът по автомагистрала „Струма“, главен път Е-79 и второкласен път 19 Симитли – Гоце Делчев не е натоварен. През деня обстановката е била спокойна и няма регистрирани тежки пътни инциденти. По пътната мрежа не се извършват ремонтни дейности, заради които да са наложени ограничения за преминаването на автомобили. Остава повишена опасността от падащи камъни в района на Кресненското дефиле и проходите „Предел“ и „Папаз Чаир“. \r\nНормално се осъществява движението и в Благоевград. Всички светофарни уредби в града са изправни. Градският транспорт се движи по разписание. \r\nЛивия НИНОВА", "date": "2019.09.19", "title": "Без забавяне се извършва преминаването по основните пътни направления в Област Благоевград"}
{"url": "http://www.focus-news.net/news/2019/09/19/2700560/flotilen-admiral-malen-chubenkov-za-kampaniyata-badi-voynik-edna-ot-osnovnite-ni-tseli-e-da-sabudim-u-mladite-hora-zhelanie-da-postapyat-v-balgarskata-armiya.html", "text": "Една от основните ни цели е да събудим у младите хора желание да постъпят в Българската армия. Това каза по време на изложение на военна техника в Бургас в рамките на кампанията „Бъди войник“ флотилен адмирал Мален Чубенков, командир на Флотилия бойни и спомагателни кораби, предаде репортер на  Радио „Фокус“ – Бургас . Събитието е част от кампанията на Министерство на отбраната „Бъди войник“, която днес гостува в морския град. По думите на флотилен адмирал Мален Чубенков Бургас е деветнадесетият град, в който се провежда кампанията. „Градът е уникален от гледна точка на това, че тук има представители на трите вида въоръжени сили – Военновъздушни, Военноморски и Сухопътни. Разбира се, най-голяма част са военноморските сили, както и половината от Флотилия бойни и спомагателни кораби с пункт за базиране Атия. Там се намира и командването на флотилията. Основната цел, което сме си поставили, е да покажем на младите хора всичко, което притежаваме като въоръжение и техника – т. нар. „статически показ“, до който могат да се докоснат. Друга основна цел е да събудим у тях желание да постъпят в Българската армия“, отбеляза флотилен адмирал Мадлен Чубенков. По време на събитието бе проведена  демонстрация на проверка на подозрителен кораб, на която станаха свидетели десетки ученици от горен курс на няколко бургаски училища. Междувременно, в Морската градина в района на открита сцена „Охлюва“ бе разположена информационна борса за набиране на войници и матроси, с щандове на Военноморските и Военновъздушните сили, Сухопътните войски, Силите за специални операции, Националната гвардейска част, Служба „Военна полиция“ и Централното военно окръжие.  \r\nФлотилен адмирал Мален Чубенков съобщи, че към момента над 120 кандидати са подали документи за за кандидатстване за армията от началото на кампанията „Бъди войник“. Според него това е знак, че кампанията носи своите положителни резултати. „Специално за Военноморските сили през настоящата година провеждаме две кампании по набиране на граждански лица за служба в силите. Първата проведохме през пролетта, а в момента тече втората, която ще завърши през месец ноември. Имаше обявени два пъти по 100 места. Преди, без тези кампании, имахме съвсем малко кандидати. Мисля, че основната цел, към която е насочено мероприятието, дава соите резултати“, отбеляза адмирал Чубенков. Той изказа своите благодарности към местната власт в лицето на кмета на Община Бургас Димитър Николов. „Всички ученици  присъстват тук, благодарение на съдействието на Община Бургас, на заместник областния управител Владимир Крумов и на символичният домакин на събитието – Диян Димов, директор на Пристанище „Бургас“, каза още флотилен адмирал Мален Чубенков. \r\nМария ПОПЧЕВА", "date": "2019.09.19", "title": "Флотилен адмирал Мален Чубенков за кампанията „Бъди войник“: Една от основните ни цели е да събудим у младите хора желание да постъпят в Българската армия"}
{"url": "http://www.focus-news.net/news/2019/09/19/2700568/intenziven-e-trafikat-po-pat-i-1-montana-vidin-v-posoka-gkpp-dunav-most-2.html", "text": "Интензивен е трафикът по път I-1  Монтана – Видин в посока ГКПП „Дунав мост 2“, каза за  Радио „Фокус“ – Видин  дежурният служител в Областно пътно управление – Видин. Пътуват предимно тежкотоварни автомобили в посока „Дунав мост 2“. На места се образуват колони. Най-натоварен е участъкът между Видин и Дунавци. На ГКПП „Дунав мост 2“ с предимство преминават леките и лекотоварните автомобили. На другите два гранични пункта в областта – „Връшка чука“ и „Брегово“, няма образувани опашки от чакащи автомобили.  \r\nВъв Видин трафикът е засилен по входно изходните артерии на града, в централната част и по бул. „Панония“. \r\nАнна ЛОЗАНОВА", "date": "2019.09.19", "title": "Интензивен е трафикът по път I-1 Монтана – Видин в посока ГКПП „Дунав мост 2“"}
{"url": "http://www.focus-news.net/news/2019/09/19/2700567/dimitar-dimitrov-kamara-na-avtomobilnite-prevozvachi-sas-sigurnost-shte-ima-po-golemi-regulatsii-po-paket-mobilnost-vazhno-e-da-ne-sa-katastrofalni-za-bransha.html", "text": "Със сигурност ще има по-големи регулации по пакет „Мобилност“, но е важно да не са катастрофални за бранша. Това каза за предаването „Това е България“ по  Радио „Фокус“  изпълнителният директор на Камарата на автомобилните превозвачи Димитър Димитров. Той обясни, че вече са въведени нови регулации, увеличен е броят на документите, които шофьорите трябва да носят, да се предоставя информация къде водачите почиват и колко часа са шофирали. Димитров добави, че връщане на тежкотоварен автомобил на всеки 4 седмици би довело до изчезване на голяма част от българската автомобилна флотилия, която изпълнява курсове в Европа. Той припомни, че българските превозвачи генерира 17% от БВП на страната, който в резултат на рестриктивно европейско законодателство ще бъде изгубен. “Загубите ще са много големи. Ние изчислявахме, че при най-тежкия сценарии със сигурност около 80% от сега действащите фирми и флотилия въобще няма да ги има, тъй като българската икономика има нужда максимум. Няма какво да се лъжем - при така зададените параметри ако бъде приет пакетът трябва да обвърже флотилията на всяка една държава с износа и вноса съответно в страната. От там насетне България няма нужда от повече от 5 хил. тежкотоварни автомобили. В момента има около 65 хил., които са ангажирани с международни превози.“, допълни директорът на камарата.    \r\nДимитър Димитров каза още, че с приемането на пакета ще изчезнат „евтините“ превозвачи, а цените ще се вдигнат, което ще доведе до поскъпване на голяма част от свързаните с транспорта стоки.   \r\n \r\nЦоня СЪБЧЕВА", "date": "2019.09.19", "title": "Димитър Димитров, Камара на автомобилните превозвачи: Със сигурност ще има по-големи регулации по пакет „Мобилност“, важно е да не са катастрофални за бранша"}
{"url": "http://www.focus-news.net/news/2019/09/19/2700570/kmetat-na-chepelare-slavka-chakarova-shte-dade-preskonferentsiya-na-20-septemvri.html", "text": "Смолян.   Кметът на Община Чепеларе Славка Чакърова ще даде пресконференция от 11:00 часа на 20 септември в конферентната зала на хотел „Кипарис Алфа“ в Смолян. Това съобщиха от пресцентъра на  Община Чепеларе . Поводът е 55 години от обявяването на Чепеларе за град. Чакърова ще направи ретроспекция за постигнатото в сферата на туризма и развитието на града и общината през последните 4 години и ще отговори на всички поставени въпроси.", "date": "2019.09.19", "title": "Кметът на Чепеларе Славка Чакърова ще даде пресконференция на 20 септември"}
{"url": "http://www.focus-news.net/news/2019/09/19/2700573/tass-sasht-schitat-che-bez-podkrepata-na-rusiya-i-kitay-shte-bade-trudno-da-se-postigne-mir-v-afganistan.html", "text": "САЩ счотат, че без подкрепата на Русия и Китай ще бъде трудно да се постигне мир в Афганистан, предава  TACC . \r\nТова съобщи помощникът на държавния секретар на по въпросите за Южна и Централна Азия Алис Уелс, изказвайки се пред Комисията по външните работи в Конгреса на САЩ. \r\n„Специалният представител на САЩ Залмай Халилзад работи с Русия и Китай, които се притесняват от перспективите за изостряне на ситуацията в Афганистан. Във връзка с това ние провеждаме консултации как да напреднем в преговорите за мир\", каза тя. \r\n\"Не мога да кажа дали имат някакви други цели, но факт е, че и двете страни са загрижени за присъствието на Ислямска държава\", добави Уелс. \r\n„Ако тези две важни регионални страни не искат да бъде поддържан мира, ще ни е трудно да постигнем мирно споразумение. Ние работим с тях, защото тяхната подкрепа ще помогне за постигането на споразумение“, добави тя. \r\n \r\n : Теодор Пенев", "date": "2019.09.19", "title": "ТАСС: САЩ считат, че без подкрепата на Русия и Китай ще бъде трудно да се постигне мир в Афганистан"}
{"url": "http://www.focus-news.net/news/2019/09/19/2700572/kmetat-na-vidin-ognyan-tsenkov-predostavi-parichna-pomosht-za-lechenieto-na-devetoklasnichka-ot-su-tsar-simeon-veliki-kameliya-tsolova-koyato-strada-ot-tezhko-zabolyavane.html", "text": "Кметът на Видин Огнян Ценков предостави парична помощ за лечението на деветокласничка от СУ „Цар Симеон Велики“ Камелия Цолова, която страда от тежко заболяване. Това съобщиха за  Радио „Фокус“ – Видин  от Общината. Той връчи дарението на нейнта майка Мариела. Момичето се нуждае от сложни операции, които ще бъдат извършени в клиника във Виена, ако се съберат необходимите средства, които общо възлизат над 22 000 евро. \r\nМариела Цолова благодари сърдечно на кмета за неговия жест и разказа за трудния път, по който преминава семейството. Много състрадателни хора вече са предложили своята подкрепа. Тъй като Камелия е бивша възпитаничка на детска градина „Детелина“, оттам са отправили призив към родителите да не купуват цветя за първия учебен ден, а да дарят средствата за лечение на момичето. Инициатива в негова помощ подемат и от ОУ „Любен Каравелов“, където учи сестрата на Камелия. Събраните пари от учители и родители за целта ще бъдат преведени по банкова сметка. Кампания за набиране на средства се провежда и в СУ „Цар Симеон Велики“. Очаква се помощ и от „Българската Коледа“. \r\nКметът на Видин изрази своята увереност, че лечението ще завърши успешно. Той сподели, че в редица подобни случаи, когато е помагал, са постигани добри резултати и вдъхна надежда на майката. \r\nОгнян Ценков прави последното си дарение през мандата. Всеки месец през изминалите четири години той остава верен на личната си инициатива да подкрепя видински деца и младежи, училища, детски градини, спортни клубове и други институции в подкрепа на различни каузи. Има случаи, когато в месеца е правил повече от едно дарение, отделяйки средства от трудовото си възнаграждение. \r\nБанковата сметка, по която се събират средства за болното момиче от Видин е: \r\nКамелия Калинова Цолова \r\nIBAN: BG54 UNCR 7000 1523 6126 30 \r\nBIC: UNCRBGSF.", "date": "2019.09.19", "title": "Кметът на Видин Огнян Ценков предостави парична помощ за лечението на деветокласничка от СУ „Цар Симеон Велики“ Камелия Цолова, която страда от тежко заболяване"}
{"url": "http://www.focus-news.net/news/2019/09/19/2700576/balgariya-shte-ima-i-sobstven-shtand-na-layptsigskiya-panair-na-knigata.html", "text": "България ще има и собствен щанд на Лайпцигския панаир на книгата. Подкрепа за сключване на споразумение за сътрудничество между Министерството на културата и фондация „Пруско културно наследство”, която управлява всички държавни музеи и галерии на територията на град Берлин, получи министър Боил Банов от сенатора по културните и европейските въпроси на провинцията д-р Клаус Ледерер. Двамата се срещнаха в рамките на работното посещение на министъра на културата в Германия, съобщиха от пресцентъра на  министерството . Във фондацията участват представители на всички 16 федерални провинции, с които могат да се провеждат допълнителни разговори за размяна на изложби и колекции, представящи богатото наследство на двете страни. По време на срещата беше обсъдена взаимната полза от размяната на събития и опит във всички сфери на изкуството, културата, медиите и законодателството.  \r\nДруги конкретни проекти, по които Българският културен институт в Берлин търси подкрепа за реализация, са:  изграждането на инсталацията „Българските букви” на брега на река Шпрее и провеждане на конкурс за млади пианисти, които изпълняват български композитори, са предвидени да бъдат реализирани следващата година.  \r\nМинистър Боил Банов и българската делегация посетиха и централата на европейската организация „Традуки“, където проведоха разговор с Антие Контиус, ръководител мрежата за преводи и изп. дир. на фондация „Самуел Фишер“. По време на срещата бяха изтъкнати предимствата за авторите и книгоиздателите от включването на България като пълноправен член на организацията, което предстои да бъде одобрено от Народното събрание. Едно от предложенията на министър Банов, което беше прието от домакините, е следващото заседание на Управителния съвет на организацията да е в София през ноември следващата година. Уточнено беше и през март 2020 г. България да участва със свой щанд на Лайпцигския панаир на книгата.  \r\nОт сътрудничеството в областта на преводите ще спечелят и сценичните изкуства, които ще разширят възможностите за поставяне на произведения от чужди автори, подчерта министърът.", "date": "2019.09.19", "title": "България ще има и собствен щанд на Лайпцигския панаир на книгата"}
{"url": "http://www.focus-news.net/news/2019/09/19/2700577/the-independent-belgiyski-pilot-beshe-spasen-ot-elektroprovod-na-koyto-se-e-zakachil-pri-katapultirane-sled-katastrofa-na-iztrebitel-f-16.html", "text": "Белгийски изтребител Ф-16 е катастрофирал във Франция, след което пилотът му е висял около два часа от електропровод, пише британското издание  The Independent . \r\nСамолетът е паднал близо до град на полуостров Бретон, докато е летял до военна база във Франция, според местните власти. \r\nАварийните екипи е трябвало да свалят пилота от жица на електропровод, след като са изключили електрозахранването в района. Пилота е бил откаран в болница веднага след това. \r\nЗоната на катастрофата е била евакуирана, макар че изтребителят не е носел никакви бойни амуници. \r\nБелгийските военновъздушни сили потвърдиха по-късно, че действително техен изтребител е катастрофирал, като уточниха, че само единият от пилотите се е приземил успешно, след като и двамата са катапултирали. \r\nНе е имало ранени в следствие от катастрофата, според френските сили на реда. \r\nПожарникарите са били извикани в близост до катастрофата, а снимки от местопроизшествието показват горящите отломки от самолета, който все пак е причинил щети на къща, намираща се в близост до мястото, където е паднал. \r\n \r\n : Теодор Пенев", "date": "2019.09.19", "title": "The Independent: Белгийски пилот беше спасен от електропровод, на който се е закачил при катапултиране, след катастрофа на изтребител Ф-16"}
{"url": "http://www.focus-news.net/news/2019/09/19/2700575/avtorat-na-znaka-na-festivala-surva-filip-sedefchev-predstavi-v-pernik-porednata-si-izlozhba.html", "text": "Филип Седефчев, именитият и световно известен пернишки художник, покани областният управител Ирена Соколова да гостува на откриването на поредната му самостоятелна изложба под наименованието \"Пасторал\". Това съобщиха от пресцентъра на  Общината .  \r\nЕкспозицията, която е своеобразен подарък от Седефчев за неговите приятели и почитатели, представя 15 платна с живопис и 10 скулптурни пластики, обединени от темите за Земята и връзката на човека с природата. \r\nГубернаторът поздрави твореца за постиженията и солидния творчески път, утвърдил го не само у нас, но и в чужбина. „Имам радостта, привилегията и удоволствието да присъствам на изложбата на автор от най-висок ранг, изработил и двата много важни символа за Перник и перничани - запазения знак и тотал дизайна на Международния фестивал на маскарадните игри \"Сурва\". Вие сте човек роден в област Перник и силно свързан с местната традиция, с корените на миналото. Всичко, върху което сте работили през годините носи  възхищение и носи дълбок философски смисъл. Докосналите се до изкуството и личността Ви ще усетят силната Ви индивидуалност и характерен стил.”, подчерта Ирена Соколова. \r\nХудожникът Филип Седефчев е роден на 25 септември 1925 г. в с. Садовик, община Брезник. През 1961 г. завършва Художествената академия в София със специалност „Живопис”при проф. Ненко Балкански и проф. Илия Петров. От 1967 г. е член на Съюза на българските художници. \r\nСедефчев работи в цялата палитра от пластични изкуства – живопис, монументални изкуства, скулптура, графичен и пространствен дизайн, керамика, гоблен и витраж. Той е автор на над 300 постери, запазени знаци, гербове. \r\nИзложбата „Пасторал” може да бъде разгледана до 15 октомври 2019 г. в Градска художествена галерия „Любен Гайдаров” - Перник.", "date": "2019.09.19", "title": "Авторът на знака на фестивала „Сурва” Филип Седефчев представи в Перник поредната си изложба"}
{"url": "http://www.focus-news.net/news/2019/09/19/2700574/kmetat-na-sofiya-yordanka-fandakova-napravi-proverka-na-renoviranata-klinika-po-obshta-hirurgiya-v-parva-gradska-bolnitsa-obzor.html", "text": "кмета на София Йорданка Фандъкова извърши проверка на реновираната клиника по обща хирургия в Първа градска болница. Фандъкова подчерта, че в Първа градска болница само тази година са инвестирани над 600 хиляди лева. Тя посочи още, че 55 милиона лева са инвестирали в общинското здравеопазване само за последните 4 години в ремонти, оборудване и средства за дофинансиране. По думите ѝ това е сериозна помощ, защото най-важното за болниците е да могат да привличат и поддържат добрите си екипи. „Нашето желание е да продължим с инвестициите, но в същото време да работим и по-сериозно за модернизацията на болниците“, заяви Фандъкова. Тя е на мнение, че във време, в което се говори за закриване на общински болници в страната, са успели да направят така, че такива болници постепенно да станат конкурентни. Първа градска болница е първата общинска университетска болница, която позволява специалистите да се развиват. Според кардиологът проф. Иво Петров има още много какво да се постига, но това ги държи будни. „От години имаме идеи в областта на развитието на здравеопазването и модернизацията. На мен и моите съмишленици ни е мечта отдавна за въвеждане на модерните електронни методики и тази електронна лична здравна карта, за която отдавна се говори“, обясни проф. Петров. Според него с усилието на общината и подкрепата на институциите, това може да бъде постигнато.  Председателят на комисията по здравеопазване и социална политика към СОС д-р Веселин Милев допълни, че тепърва ще разглеждат и други неща, като доболничната помощ, която е важен приоритет, тъй като хората трябва да получават навременна и адекватна здравна помощ. Директорът на Първа градска болница проф. д-р Цветомир Димитров заяви, че за тях най-важно е да се вдигнат заплатите на медицинските специалисти и в момента обсъждат с колко и как да стане това. Той посочи, че се надява да нараснат с минимум 10%. По думите му целта им е да бъдат конкурентна на големите държавни и частни болници и екипно да се работи за пациентите. \r\nЗорница КОСТАДИНОВА", "date": "2019.09.19", "title": "Кметът на София Йорданка Фандъкова направи проверка на реновираната клиника по обща хирургия в Първа градска болница (ОБЗОР)"}
{"url": "http://www.focus-news.net/news/2019/09/19/2700569/nezavisimaya-gazeta-ministerstvoto-na-otbranata-na-ruskata-federatsiya-e-namerilo-podhodyashto-vreme-za-prodazhbi-na-sistemite-s-300-i-s-400.html", "text": "Министерството на отбраната на Русия смята, че сега е добра възможност да предложи на партньорите си системите за въздушна отбрана С-300 и С-400, коментира руското издание  “Независимая газета“ . \r\nСпоред източник на  руските военни се чудят защо мощната американска система за противовъздушна отбрана „Пейтриът“ пропусна атаките върху саудитските петролни съоръжения. Както стана ясно, северната част на Саудитска Арабия защитена от 88 зенитно-ракетни системи, произведени в САЩ. \r\nВашингтон защитава Рияд с мощна система за противовъздушна отбрана, но това не попречи на нападенията по саудитските петролни съоръжения, заяви източник от руското министерство на отбраната. \r\n„Въпросът е как може такава толкова мощна система за противовъздушна отбрана да пропусне десетки дронове и крилати ракети?“, заяви той. \r\nИ това се случи въпреки факта, че тази мощна система за противовъздушна отбрана разполага с функциониращо радарно поле.  \r\n„Северната граница на Саудитска Арабия сега е покрита от 88 установки на американските зенитно-ракетни системи „Пейтриът“, казва източникът.  \r\n\"Може да има само една причина – зенитно-ракетните системи „Пейтриът“, рекламирани от американците, не отговарят на декларираните характеристики. Те имат ниска ефективност в борбата с малки по размер въздушни цели и крилати ракети\", казва още източникът. \r\n„Те просто не са готови да отблъснат масова въздушната атака на противника в реална бойна ситуация.“ \r\nДържавният секретар на САЩ Майк Помпео заяви, че \"понякога системите за противовъздушна отбрана могат да демонстрират противоречиви резултати\". Подобно бяснение може да се приеме обаче само ако говорим за един комплекс „Пейтриът“, който директно покрива атакувания обект. \r\nПо-рано руският президент Владимир Путин предложи на Саудитска Арабия да закупи руски зенитно-ракетни системи С-300 и С-400, които могат надеждно да защитят всяка инфраструктура. Федералната служба за военно-техническо сътрудничество на Русия заяви, че руските системи могат да дадат значително предимство на системата за противовъздушна отбрана на Саудитска Арабия. \r\nТрябва все пак да се има предвид, че атаките върху нефтените рафинерии в Саудитска Арабия са извършени не само от ракети, но и от безпилотни самолети. Независимо кой е извършил акта на агресия, трябва да се има предвид, че стрелба от системите на „Пейтриът“ (както и от С-400) по дронове е еквивалентна на стрелба на оръдие по врабчета.  \r\nЗа тези цели, както показва опитът от отбраната на руската база в Латакия, Сирия, най-подходяща е руската самоходна зенитно-ракетна и артилерийска система Панцир С-1. Боеприпасите му са 12 ракети и 1400 снаряда. Освен това той е много по-евтин от С-300.  \r\n \r\n \r\n \r\n \r\n : Теодор Пенев", "date": "2019.09.19", "title": "„Независимая газета“: Министерството на отбраната на Руската федерация е намерило подходящо време за продажби на системите С-300 и С-400"}
{"url": "http://www.focus-news.net/news/2019/09/19/2700579/nevrokopskiyat-mitropolit-serafim-shte-napravi-parva-kopka-za-izgrazhdane-na-paraklis-kray-selo-poleto.html", "text": "Неврокопският митрополит Серафим ще направи първа копка за изграждане на параклис край село Полето, община Симитли. Това съобщиха за  Радио „Фокус“ – Пирин  от Община Симитли. Параклисът ще се намира на оброчището „Свети четиридесет мъченици“. Събитието ще се проведе от 12.00 часа на 21 септември.  \r\nПо стари предания и легенди, които най-възрастните хора в село Полето разказват, на това място някога е имало черква, наречена на „Свети четиридесет мъченици“, а на мястото са погребвани некръстените деца. Днес то е белязано като свято от малка постройка с два свещника и икона. По традиция на 9 март, когато е празникът по църковния календар, миряни от село Полето се събират край оброчището.", "date": "2019.09.19", "title": "Неврокопският митрополит Серафим ще направи първа копка за изграждане на параклис край село Полето"}
{"url": "http://www.focus-news.net/news/2019/09/19/2700584/priklyuchi-osnovniyat-remont-na-novi-3-barazha-v-poroyni-vodosbori-v-rayona-na-dgs-parvomay.html", "text": "Приключи основният ремонт на нови 3 баража в поройни водосбори в района на Държавно горско стопанство (ДГС) „Първомай”, защитаващи горските територии от ерозия и населените места от наводнения. Това съобщиха от пресцентъра на  Югозападното държавно предприятие . Съоръженията, които донеотдавна бяха в изключително лошо състояние и с нарушена цялост, вече са с ново стоманобетоново покритие, изградени ново радие и контрабараж, като е осигурена защита срещу подкопаване на стените. \r\nДва от баражите са на Рибнишка река, известна с честите си поройни прииждания. Възстановяването им предпазва новоизградения мост за селата Мендово и Долна Рибница, разрушен през 2000 г. от придошлите й води. Мостът е и единствената връзка за жителите на населените места. Основно ремонтиран е и третият бараж в поройния водосбор „Дълбоки дол”. Така те отново могат да изпълняват защитните си функции, като укротяват водите при поройни дъждове. \r\nСлед извършените през 2016-2017 г. ремонти на 3 баража в ДГС „Благоевград” – криволинеен на р. Хърсовска и два на р. Марулевска, това са поредните проекти с изцяло обществена полза, финансирани от Югозападното държавно предприятие със средства от фонд „Инвестиции в горите”. \r\nВъзстановяването на новите три баража се извършва за първи път от изграждането им преди повече от 40 години. В ход е проектиране и предстои строителство на нов криволинеен бараж в землището на с. Долна Рибница, на територията на ДГС „Първомай”.", "date": "2019.09.19", "title": "Приключи основният ремонт на нови 3 баража в поройни водосбори в района на ДГС „Първомай”"}
{"url": "http://www.focus-news.net/news/2019/09/19/2700571/reuters-koalitsiyata-vodena-ot-sauditska-arabiya-zayavi-che-e-prihvanala-i-predotvratila-nova-ataka-na-hutite-ot-yemen.html", "text": "Водената от Саудитска Арабия коалиция, водеща военни действия в Йемен, заяви, че е прихванала и унищожила лодка, пълна с експлозиви, пусната от Йемен от свързаната с Иран групировка на хутите, предава  Reuters . \r\n“Военноморските сили на коалицията засякоха опит на терористичната хутска милиция, подкрепяна от Техеран да извърши акт на агресия и тероризъм на юг от Червено море, използвайки празна лодка, пълна с експлозиви“, заяви говорител на коалицията. \r\nТой не уточни каква е била вероятната цел на атаката. Хутите все още не са коментирали инцидента.  \r\nПо-рано те заплашиха, че ще продължат атаките  си срещу Рияд, ако те и Обединените арабски емирства не прекратят ударите си в Йемен срещу групировката. Това се случи след като шиитската бунтовническа група пое отговорност за нападенията над петролни рафинерии в Саудитска Арабия, атака за която САЩ обвини Иран, понеже според Вашингтон няма достатъчно доказателства за това, че тя е била извършена от Йемен. \r\n \r\n : Теодор Пенев", "date": "2019.09.19", "title": "Reuters:  Коалицията, водена от Саудитска Арабия заяви, че е прихванала и предотвратила нова атака на хутите от Йемен"}
{"url": "http://www.focus-news.net/news/2019/09/19/2700583/angel-dzhambazki-paketat-mobilnost-1-e-ikonomicheska-bitka-mezhdu-tsentara-i-periferiyata-na-es.html", "text": "Пакетът „Мобилност 1“ е икономическа битка между центъра и периферията на ЕС. Това каза за предаването „Това е България“ по  Радио „Фокус“  евродепутатът Ангел Джамбазки. Той обясни, че пакетът е изцяло в интерес на западните държави. Според него сформиралият се алианс цели да фалира българските фирми, което ще доведе до загуба на 150 хиляди работни места. „Те се опитват да фалират българските превозвачи не със силата на конкуренцията, както ни лъгаха нас в началото на българското членство в ЕС, а със силата на принудата. Да създават колкото се може повече пречки за българските фирми, за да фалират и да избягат работниците в чужбина. Ние, разбира се, не можем да стоим безучастни и да гледаме това. За това вече две години водим тази битка и в миналия мандат и в сегашния ако не я бяхме разпознали и провели преди близо 3 години вече щеше да е факт пакет „Мобилност“, добави той. \r\nАнгел Джамбазки каза, че причината българският бранш да е толкова успешен е трудолюбието на превозвачите. По негови думи вероятно гласуването ще бъде загубено заради физическото мнозинство от западна Европа, но ако се стигне до триалог, е необходима твърда позиция на лидерите на засегнатите страни. Евродепутатът допълни, че е нужно обединена позиция в България, защото темата не е партийна кауза. \r\n \r\nЦоня СЪБЧЕВА", "date": "2019.09.19", "title": "Ангел Джамбазки: Пакетът „Мобилност 1“ е икономическа битка между центъра и периферията на ЕС"}
{"url": "http://www.focus-news.net/news/2019/09/19/2700581/svetoslav-malinov-izborat-na-laura-kyoveshi-za-evropeyski-prokuror-e-dovel-do-sblasak-mezhdu-ep-i-liderite-na-stranite-chlenki-v-sayuza.html", "text": "Изборът на Лаура Кьовеши за европейски прокурор доведе до сблъсък между ЕП и лидерите на страните членки в съюза. Това каза за предаването „Това е България“ по  Радио „Фокус“  бившият евродепутат и преподавател в СУ „Св. Климент Охридски“ доц. Светослав Малинов. Той обясни, че това противопоставяне е довело до сериозна криза, но в момента политическите лидери отстъпват. По негови думи институцията на Европейската прокуратура ще започне да функционира от следващата година и е необходима личността, която я управлява, да бъде готова за сблъсъци. Според него държави, които имат проблем с върховенството на правото и връзката между политическите елити с разпределението на европейските пари, имат повод за страх от европейската прокуратура. „Има държави, които изобщо не искаха Европейска прокуратура, и пак нямаме сигурна информация кои са те, но те съвпадат с тези, които бяха срещу Лаура Кьовеши. Така че там, където има корупция, слаби механизми, управляващите искат да са безконтролни и са свикнали на безконтролност, понеже собствените им съдебни системи и прокуратури са слаби, България е типичен пример, там има съпротива. Съпротивата обаче приключи, защото мнозинството в съвета е налице след това неформално гласуване и според мен никой няма вече да се отметне от вота си“, добави бившият евродепутат. \r\nСветослав Малинов каза още, че европейската прокуратура тепърва трябва да установи как да работи с местните власт и е необходимо сътрудничество между двете нива. \r\n \r\nЦоня СЪБЧЕВА", "date": "2019.09.19", "title": "Светослав Малинов: Изборът на Лаура Кьовеши за европейски прокурор е довел до сблъсък между ЕП и лидерите на страните членки в съюза"}
{"url": "http://www.focus-news.net/news/2019/09/19/2700580/anadolu-agency-turtsiya-predupredi-gratskite-kiprioti-da-ne-izvarshvat-ednostranni-deystviya-v-iztochnoto-sredizemnomorie.html", "text": "Турското външно министерство осъди администрацията на гръцките киприоти в Република Кипър за това, че планира да подпише договори с международни компани за проучване на газовите запаси в Източното средиземноморие, предава  Anadolu Agency . \r\n„Повтаряме нашите предупреждения за едностранни действия, които целят да узурпират правата турските киприоти и не спомагат за мира и стабилността на източното средиземноморие“, заяви Хами Аксой, говорител на министерството в изявление. \r\nТой допълни, че Турция „в никакъв случай няма да позволи“ която и да е външна сила, компания или кораб да извършва нерегламентирани изследвания в нейните териториални води, като допълни, че страната ще продължи да взема „нужните мерки“ за да защити правата и интересите си. \r\nАксой заяви, че предложението на турските киприоти за справедливо разпределение на природните ресурси на остров Кипър остава. \r\n \r\n : Теодор Пенев", "date": "2019.09.19", "title": "Anadolu Agency: Турция предупреди гръцките киприоти да не извършват едностранни действия в Източното Средиземноморие"}
{"url": "http://www.focus-news.net/news/2019/09/19/2700582/intenziven-trafik-i-zasilen-kontrol-po-patishtata-v-stranata-se-ochakvat-v-praznichnite-dni-obzor.html", "text": "Интензивен трафик и засилен контрол по пътищата в страната се очакват в празничните дни. Това стана ясно на брифинг в  Главна дирекция „Национална полиция“  към МВР, в който взеха участие представители на самата дирекция, МВР, ДАИ, АПИ, СДВР и МВР-София.  Иван Досев, член на Управителния съвет на Агенция „Пътна инфраструктура“  успокои гражданите, че са предприети действия и мерки, с които трафика по време на трите празнични дни да бъде улеснен до най-голяма степен. Той добави, че е предвидено на всички изходни места от София по АМ „Хемус“ да бъде изготвено реверсивно движение и да има две ленти в посока на натовареното движение към Варна. Стана ясно и, че мостът след тунел „Витиня“ вече е ремонтиран и там не се очаква затруднение на движението. В тунела също ще бъде организирано реверсивно движение. Това стана ясно от думите на  Симеон Русинов от Областната дирекция на МВР-София . Изнасянето на пътникопотока ще се извършва през тунела в посока Варна, а на прибиране ще се извършва в посока през главния път към София. Създадена е организация, с която да се раздели трафикът, за да няма създаване на тапи. По АМ „Тракия“ не се очаква да има затруднения на трафика,  а по АМ „Струма“ също ще се изготви реверсивно движение. В празничните дни е наложена забрана за движение на тежкотоварни автомобили за последния работен ден (20 септември) от 16.00 до 20.00 часа и последния почивен ден (23 септември)  от 14.00 до 20.00 часа. Тя важи за всички автомагистрали и участъци от републиканската пътна мрежа и не касае превоза на опасни товари, живи животни и бързоразвалящи се храни. Това е последната такава забрана за годината преди коледните и новогодишните празници. С цел осигуряване на безопасността на движението по пътищата за Празника на независимостта на България са предприети мерки от страна на МВР. За времето от 12.00 часа до 20.00 часа на 20 септември и от 08.00 часа до 12.00 часа на 21 септември ще бъде създадена организация на движението за облекчаване на трафика с цел безпроблемно напускане на големите градове с очакван усилен трафик, както и по направленията към граничните пунктове. За времето от 14.00 часа до 20.00 часа на 23 септември ще бъде създадена организация за облекчаване на трафика към основните градове и от граничните пунктове към вътрешността на страната. Екипи на МВР ще осъществяват контрол по участъците от републиканската пътна мрежа: автомагистралите, натоварените участъци от първокласните пътища, както и Околовръстния път на София. Подробна информация за тези участъци е публикувана на сайта на министерството. За времето от 22.00 часа на 21 септември до 02.00 часа на 22 септември и от 22.00 часа на 22 септември до 02.00 часа на 22 септември е разпоредено провеждането на специализирана полицейска акция с главен акцент недопускане управлението на МПС от неправоспособни водачи или водачи, употребили алкохол, наркотични вещества или техни аналози. При осъществяването на контрола на движението по пътищата ще се използват всички налични средства за контрол на скоростта, в това число и автоматизираните средства за контрол. За контрола върху трафика отговорност поема и Изпълнителна агенция \"Автомобилна администрация\", като извънредно във всичките й  27 областни отдела ще дежурят екипи, които да помагат на „Пътна полиция“ в изпълнението на ангажиментите й. Това стана ясно от думите на  изпълнителния директор на ДАИ Бойко Рановски . На 20 септември усилията на агенцията ще бъдат съсредоточени към местата, откъдето тръгва големият пътникопоток: автогари, жп гари. Ще бъдат извършвани и засилени проверки на автобусите, които превозват пътници. Те ще са насочени най-вече към наличието на колани в превозните средства.  \r\nИнтензивен трафик се очаква и по граничните контролно-пропускателни пунктове. От думите на  Аксиния Манчева от отдел „Гранични проверки“ в Главна дирекция „Гранична полиция“   стана ясно, че в осигурено обезпечаване на всички работни места с гранични полицейски служители. На пунктовете се разполага с технически средства, с чиято помощ при необходимост да бъде осигурено допълнително осъществяване на гранични проверки на ГКПП при голямо струпване, каквото например би могло да има на „Кулата“. Към момента има няколко затруднения в преминаването през ГКПП, което би могло да затрудни тяхната пропускателна дейност. Единият е ГКПП „Златарево“ на границата с Македония. Там до 14 октомври пропускателната способност ще бъде по-ниска от обичайното поради ремонтни дейности по възстановяване на пункта. На ГКПП „Капитан Андреево“ и ГКПП „Лесово“ турските гранични власти извършват ремонтни дейности, поради което е забавено преминаването през граничния пункт. На ГКПП - Видин има също ремонт от страна на румънските компетентни власти и служби. Там трафикът е нормален и обичайно интензивен особено на товарни автомобили, чието движение ще бъде ограничено през почивните дни. Препоръките към гражданите са, когато се подготвят за пътуване, да предвидят достатъчно време преди пътуването си, за да може документите им да бъдат изрядни при излизане от страната. Информация за документите, необходими за децата, може да се намери на страницата на „Гранична полиция“. \r\nПо време на празничните дни засилен ще бъде контролът и в столицата. Това стана ясно от думите на  Мартин Цурински от Отдел „Пътна полиция“ към СДВР . Проверките ще са насочени към спазване на правилата за движение по пътищата, като ще се следи за нарушения като употреба на алкохол, наркотици и упойващи вещества, а също ще се следят и скоростните режими. Във връзка с празничните дни е създадена организация за подпомагане, регулиране и контролиране на движението, като за тази цел е изготвен и одобрен план в периода 20-23 септември от началника на Отдел „Пътна полиция“. На 20 септември акцентът ще е върху изхода от столицата, подсигурени са всички входно-изходни магистрали с патрули на Отдел „Пътна полиция“. На 23-ти също ще има засилено присъствие на полицейски служители, които ще подпомагат движението. \r\nОт институциите призовават шофьорите за спокойствие и търпение зад волана, да не карат пили или употребили други забранени субстанции, както и за повече разбиране на ситуацията с интензивния трафик, тъй като тя е обичайна за това време от годината.  \r\nТеодора ПАВЛОВА", "date": "2019.09.19", "title": "Интензивен трафик и засилен контрол по пътищата в страната се очакват в празничните дни (ОБЗОР)"}
{"url": "http://www.focus-news.net/news/2019/09/19/2700578/reuters-sasht-vodi-konsultatsii-sas-sauditska-arabiya-za-borba-sas-zaplahite-ot-sever.html", "text": "Министерството на отбраната на САЩ заяви, че води консултации с Рияд във връзка с намаляването на заплахите, идващи от северната граница на страната, след атаките върху петролните рафинерии в Саудитска Арабия, предава  Reuters . \r\nСлужителите на Пентагона отказаха да коментират какво конкретно се очаква да постигнат преговорите. \r\nСистемите за противовъздушна отбрана, които Рияд използва не бяха достатъчни да бъде предотвратена атаката с дронове срещу петролните рафинерии на „Сауди Арамко“.  \r\nСлужител на правителството на САЩ, пожелал да остане анонимен, заяви, че треакторията на ракетите и на атакуващите дронове, показава, че те са дошли от север, заради което Рияд е бил затруднен в това да се защити.  \r\n„Очевидно беше извършена атака и Централното командване на САЩ води консултации със Саудитска Арабия за дискутирането на потенциални начини за предотвратяване на бъдещи атаки“, заяви полковник Патрик Райдър. \r\n \r\n : Теодор Пенев", "date": "2019.09.19", "title": "Reuters: САЩ води консултации със Саудитска Арабия за борба със заплахите от север"}
{"url": "http://www.focus-news.net/news/2019/09/19/2700586/n1-sarbiya-vodeshtata-srabska-partiya-predlozhi-merki-za-izborite-na-shestata-kragla-masa-mezhdu-pravitelstvoto-i-opozitsiyata.html", "text": "Мерките предложени от Сръбската прогресивна партия (СПП) са стъпка напред, заяви един от организаторите на шестата кръгла маса между властите и опозицията, съобщава  N1 . \r\nСПП предложиха документ на участниците в срещата, който включва мерки, които властите са готови да приложат за подобряването на условията за избори.  \r\nМинистърът на вътрешните работи на Сърбия Небойша Стефанович заяви, че още един пакет от предложения ще бъде представен, веднага след консултациите на партията с коалиционните й партньори. \r\nИзпълнителният директор на фондация „Отворено общество“ Милан Антониевич заяви, че предложенията са най-сетне нещо приложимо, шест месеца преди следващите избори в страната. Той добави, че документът ще бъде готов до седмица. \r\nАнтониевич заяви, че фондацията му ще вземе участие в диалога с европейските представители, опозицията и властите. Това не означава, че шестата кръгла маса е последното подобно събитие.  \r\nСрещата беше инициирана именно от „Отворено Общество“. Опозиционната партия „Алианс за Сърбия“ реши да не вземе учатие в нея. \r\n  \r\n : Теодор Пенев", "date": "2019.09.19", "title": "N1 (Сърбия): Водещата сръбска партия предложи мерки за изборите на шестата кръгла маса между правителството и опозицията"}
{"url": "http://www.focus-news.net/news/2019/09/19/2700588/regionalen-istoricheski-muzey-blagoevgrad-se-vklyuchva-v-initsiativata-evropeyskite-dni-na-nasledstvoto.html", "text": "Регионален исторически музей – Благоевград се включва в инициативата Европейските дни на наследството – 2019. Това съобщиха за  Радио „Фокус“ – Пирин  от музея. От 20 септември посетителите на Регионален исторически музей – Благоевград ще могат да разгледат изложба, посветена на 150 годишнината от рождението на Антон Попстоилов от село Лешко, Горноджумайско (днес Благоевградско) – плодотворен деец в полето на българската „народонаука“, педагог и просветител, уредник и директор на Народния етнографски музей – София, учредител на Македонски научен институт. Изследователският му интерес е насочен към обширни теми от българския фолклор, езикознание, етнография, просветно дело и образование, история на българското възраждане. \r\nРегионален исторически музей – Благоевград съхранява и представя част от личния архив на Антон Попстоилов, свързан основно с организираното през 1924 г. от Народен етнографски музей – София честване на 30-годишната му научна и просветна дейност. \r\nЛивия НИНОВА", "date": "2019.09.19", "title": "Регионален исторически музей – Благоевград се включва в инициативата Европейските дни на наследството"}
{"url": "http://www.focus-news.net/news/2019/09/19/2700585/nova-detska-gradina-shte-bade-otkrita-v-grada-v-kardzhali.html", "text": "Нова детска градина ще бъде открита в града в Кърджали, съобщиха от пресцентъра на  Общината . На 24 септември 2019 г., вторник, от 10.30 часа, ще се проведе церемония по официалното откриване на Детска градина „Мир“. Детското заведение се намира в кв. „Студен кладенец” и отвори врати на 16 септември 2019 г., след повече от 20 години разруха. То е възстановено по проект „Обновяване и реконструкция на образователни обекти в град Кърджали. Общата стойност на инвестицията – за строително-монтажни работи, оборудване и обзавеждане, е  над 1.6 млн. лв.", "date": "2019.09.19", "title": "Нова детска градина ще бъде открита в града в Кърджали"}
{"url": "http://www.focus-news.net/news/2019/09/19/2700591/gdbop-i-okrazhna-prokuratura-blagoevgrad-sa-uchastvali-v-razkrivane-na-mashtabna-transevropeiska-izmama-s-platena-televiziya-iptv.html", "text": "ГДБОП и Окръжна прокуратура-Благоевград са участвали в разкриване на мащабна трансевропейска измама с платена телевизия - IPTV. Това съобщиха от пресцентъра на  МВР . \r\nПроведеният в много страни ден на акция, координиран от Евроджъст в Хага, е довел до разбиването на международна престъпна мрежа, извършваща масови измами с платена телевизия, което показва, че организираната престъпност разширява своите незаконни дейности в посока големи нарушения на аудиовизуалното авторско право. Действията, предприети в този уникален за Европейския съюз казус, са резултат от комплексни разследвания, проведени от прокурори от Неапол и Рим, с подкрепата на съдебни и полицейски органи от България, Германия, Гърция, Франция и Нидерландия, както и Евроджъст. Щетите, причинени от престъпната групировка, възлизат приблизително на 6.5 милиона евро, като застрашават съществуването на много законни доставчици на платена телевизия на пазара. Преустановена е дейността на повече от 200 сървъра в Германия, Франция и Нидерландия, а над 150 PayPal акаунта на престъпниците са блокирани. Звеното за съдебно сътрудничество на Европейския съюз, Евроюст, е създало своя стотен координационен център, считано от създаването на първия център през 2011 г., имащ за цел предоставяне на подкрепа на място на националните органи за бързото прекратяване на незаконните дейности. Днешната едновременна операция е довела до прекъсване на сигнала за зрителите на незаконната платена телевизия в Европа, които са се възползвали от абонамент далеч под пазарната стойност. \r\nС участието на Окръжна прокуратура - Благоевград и отдел „Киберпрестъност“ на ГДБОП в страната са извършени претърсвания и изземвания на електронни доказателства от два адреса в Петрич – офиси и седалища на фирмите, използвани за извършване на престъпната дейност. Действията на прокуратурата и антимафиотите били съпроводени от четири командировани в България представители на италианските полицейски власти. Шест месеца по-рано отдел „Киберпрестъпност“ на ГДБОП е започнал документиране на престъпната дейност, която се извършвала на територията на страната, като част от цялата международна дейност.", "date": "2019.09.19", "title": "ГДБОП и Окръжна прокуратура-Благоевград са участвали в разкриване на мащабна трансевропейска измама с платена телевизия - IPTV"}
{"url": "http://www.focus-news.net/news/2019/09/19/2700592/sport-arsenal-pobedi-s-30-kato-gost-germanskiya-ayntraht-frankfurt-v-parviya-si-mach-ot-grupovata-faza-na-liga-evropa.html", "text": "Футбол: Арсенал победи с 3:0 като гост германския Айнтрахт Франкфурт в първия си мач от груповата фаза на Лига Европа. \r\nГоловете за английския отбор вкараха Джо Уилок в 38-ата минута, Букайо Сака в 85-ата и Пиер-Емерик Обамеянг две минути по-късно. Айнтрахт бяха принудени да играят малко над 10 минути с човек по-малко, след като Доминик Кор беше изгонен след като му беше показан втори жълт картон.", "date": "2019.09.19", "title": "Спорт: Арсенал победи с 3:0 като гост германския Айнтрахт Франкфурт в първия си мач от груповата фаза на Лига Европа."}
{"url": "http://www.focus-news.net/news/2019/09/19/2700595/tri-daroviti-detsa-ot-dupnitsa-shte-poluchat-mesechni-stipendii-ot-po-280-leva.html", "text": "Три даровити деца от Дупница ще получат месечни стипендии от по 280 лева. Това съобщи за  Радио „Фокус” – Кюстендил  Христо Апостолов, пресаташе на Община Дупница. По думите му решението е на назначената комисия в състав от общински служители и общински съветници, на база методика за класиране според приетата наредба за стимулиране на децата в общината. Комисията е разгледала и класирала подадените общо 10 предложения. Стимулите са за два месеца и ще ги получат Алекс Иванов в област „Наука и техника”, заради завоюването на първо място на областния кръг на олимпиада по география и икономика през тази година. В област „Изкуство и култура” стипендиант е Калина Гергинова, която има първо място на от международния  „Пушкински конкурс” и второ място на Националния младежки конкурс на българската и руската песен „Нова надежда“. В сферата на спорта този път е отличена Рая Соколова, спечелила първо място на Национален турнир по художествена гимнастика – „Купа Гълъбово” и първо място на Международен турнир „Диамантите на София“. Състезателката по художествена гимнастика също ще получи стипендия от общината за два месеца. През месец ноември ще има трета сесия за събиране на документи за финансовото стимулиране. \r\nВенцеслав ИЛЧЕВ", "date": "2019.09.19", "title": "Три даровити деца от Дупница ще получат месечни стипендии от по 280 лева"}
{"url": "http://www.focus-news.net/news/2019/09/19/2700590/verizhna-katastrofa-e-stanala-v-rayona-na-vladaya.html", "text": "Верижна катастрофа е станала в района на Владая. Това съобщи за  Агенция „Фокус“  говорителят на Центъра за спешна медицинска помощ в София Катя Сунгарска. Сигналът за инцидента е подаден в 20.33 часа. Линейката е тръгнала веднага, като тя и в момента се намира на мястото на катастрофата. Дотук са прегледани трима души с много леки наранявания, тип охлузвания. Не се налага хоспитализиране на пострадали. \r\n  \r\nТеодора ПАТРОНОВА", "date": "2019.09.19", "title": "Верижна катастрофа е станала в района на Владая"}
{"url": "http://www.focus-news.net/news/2019/09/19/2700594/tanya-cholakova-eko-detska-gradina-pinokio-burgas-126-detsa-prekrachiha-praga-na-detskoto-zavedenie-tazi-godina.html", "text": "126 деца прекрачиха прага на еко детска градина „Пинокио“ в Бургас тази година. Това съобщи за  Радио „Фокус“ – Бургас  Таня Чолакова, директор на детското заведение. По думите ѝ броят на възпитаниците се е увеличил спрямо предходната учебна година, като през настоящата те ще бъдат разпределени в 4 групи – 1 яслена, 1 първа възрастова и 2 втори възрастови групи. „Учебното заведение е с екологична насоченост, затова през тази година ще продължим с ежедневните занятията на открито при всякакви метеорологични условия. Родителите и на новите групи декларираха, че имат желание децата им да прекарват повече време навън, за да усещат природата по-осезаемо. Сред другите ни приоритети е да се намали използването на пластмасата, затова изискването е пластмасовите бутилки на децата да бъдат заменени с метални еко бутилки“, отбеляза директорът на еко детска градина „Пинокио“.  \r\nТя припомни, че екологичната насоченост на детска градина „Пинокио“ се изразява и в това играчките да са произведени предимно от дървен материал. „Ще продължим да отглеждаме и продукти в биоградинката. За нея се грижат както родителите и учителите, така и децата. Неведнъж сме опитвали продуктите, засадени от децата. Днес отново предстои да извадим реколтата от моркови“, каза още Таня Чолакова. Тя добави, че в дворното пространство на детската градина се намира голямо съоръжение под формата на сърце, където да се събират пластмасови капачки с благотворителна цел. „Всички наши приятели, общественици, жители на комплекс „Меден рудник “ са добре дошли, за да подпомогнат тази кампания. Тя ще бъде в помощ на отделението по неонатологията в УМБАЛ – Бургас“, допълни още директорът на детска градина „Пинокио“. \r\nМария ПОПЧЕВА", "date": "2019.09.19", "title": "Таня Чолакова, еко детска градина „Пинокио“ – Бургас: 126 деца прекрачиха прага на детското заведение тази година"}
{"url": "http://www.focus-news.net/news/2019/09/19/2700587/deveto-izdanie-na-nosht-na-samovodskata-charshiya-shte-se-provede-vav-veliko-tarnovo.html", "text": "Девето издание на Нощ на Самоводската чаршия ще се проведе във Велико Търново. И този път събитието ще е придружено с Фестивал на занаятите, в който тази година ще участват над 70 занаятчии от цялата страна, съобщи за  Радио „Фокус“ – Велико Търново  Георгия Данчева от Общинската туристическа агенция „Царевград Търнов“. Дните на проявата съвпадат с честването на 111-годишнината от обявяването на Независимостта на България, чиито център ще е Търново. Организаторите обещават много музикални прояви, интересни работилници за малки и големи, демонстрации и изненади. „Официалното откриване ще е на 20 септември, от 18.00 часа. След това ще свирят групите „Бас народен“ и „Коприва“ от 19.00 часа. От 21.30 часа ще има музикално представление на Сармата Хари и оркестър „Симе“, които ще правят трибют на Тодор Колев. От 23.00 часа ще бъде първото огнено шоу в самата програма, което е именувано „Алхимиците“. Такова ще има във всеки един от дните, като темата ще е различна“, обясни още Георгия Данчева. \r\nНа следващия ден – 21 септември отново ще има демонстрации и детски работилници. За времето от 14.00 до 20.00 часа са предвидени и изпълнения на улични артисти на открито. „От 16.00 часа ще бъде дефилето на духовия оркестър при СУ „Емилиян Станев“ „Джуниър бенд“. По същото време в арт-бар „Хипстър“ ще се проведе и традиционен базар на грамофонни плочи и уроци по скречинг. От 16.00 часа ще има и организирано ателие „Керамика на открито“ – за деца, което ще е на площада на Самоводската чаршия. От 18.00 часа започва безплатна хоротека, на която всички желаещи ще могат да загреят за Голямото търновското хоро. От 19.00 часа ще има представление на диджей Скил. След това ще се включи и фолклорна формация „Киминджиджи“. От 21.00 до 22.00 часа е представянето на група „Жара“, след това трибют на Red hot chilly papers  и огнено шоу“. \r\nАкцент за 22 септември ще е откриването  на изложбата на Милена Иванова във Винения център. Вечерта ще завърши с концерт на  „Sing and swing” от 20.00 часа, а около час по-късно ще се представи и Дичо. Огненото шоу започва в 23.00 часа. \r\nЛуиза ТРАНЧЕВА", "date": "2019.09.19", "title": "Девето издание на Нощ на Самоводската чаршия ще се проведе във Велико Търново"}
{"url": "http://www.focus-news.net/news/2019/09/19/2700593/preskonferentsiya-po-proekta-za-izgrazhdane-na-dopalnitelna-instalatsiya-kam-regionalnoto-depo-za-otpadatsi-shte-se-provede-v-blagoevgrad.html", "text": "Пресконференция по проект „Проектиране и изграждане на допълнителна инфраструктура (инсталация за предварително третиране на битови отпадъци и компостираща инсталация за разделно събрани биоразградими и/или зелени отпадъци) за развитие на регионалната система за управление на отпадъците на регион Благоевград, включващ общините Благоевград, Симитли, Рила, Кочериново и Бобошево“, ще се проведе в Благоевград на 20 септември. Това съобщиха от пресцентъра на  екипа по проекта . Събитието ще започне от 10.30 часа в зала № 5 на Община Благоевград.", "date": "2019.09.19", "title": "Пресконференция по проекта за изграждане на допълнителна инсталация към Регионалното депо за отпадъци ще се проведе в Благоевград"}
{"url": "http://www.focus-news.net/news/2019/09/19/2700589/obshtina-panagyurishte-se-vklyuchva-s-raznoobrazni-initsiativi-v-evropeyskata-sedmitsa-na-mobilnostta.html", "text": "Община Панагюрище се включва с разнообразни инициативи в Европейската седмица на мобилността, съобщиха от  Общината . Община Панагюрище изпълнява постоянни мерки в посока безопасно придвижване по улиците на територията на града и населените места на общината. Както в предишни години, така и през 2019 година Общината се включва активно с поредица от инициативи в Европейската седмица на мобилността. Ръководството на Община Панагюрище, със специални писма, отправи покана до всички  образователни и социални институции, младежки организации и Центъра за подкрепа на личностното развитие, които се включиха със свои инициативи и станаха партньори в общинската програма. Програмата за провеждане на Европейската седмица на мобилността в Панагюрище е отворен документ и всеки, който има желание може да се включи със собствена инициатива.  \r\nПрез тази година „Европейската седмица на мобилността“ се провежда в периода до 22 септември и е на тема „Безопасно ходене и колоездене“ под мотото „Върви с нас“.", "date": "2019.09.19", "title": "Община Панагюрище се включва с разнообразни инициативи в Европейската седмица на мобилността"}
{"url": "http://www.focus-news.net/news/2019/09/19/2700602/predstoyashti-mezhdunarodni-sabitiya-za-20-septemvri-agentsiya-fokus.html", "text": "Стартът на новата Европейска комисия не е много добър заради блокирането на две национални кандидатури - на Румъния и Унгария - за еврокомисар и в екипа на Урсула фон дер Лайен. Но също така не бива да се забравя, че номинирането от Виктор Орбан на Ласло Трочани - един от архитектите на ограничаване независимостта на с унгарския съд от политиците, си е опит на премиера за саботира процеса. Това заяви Даниел Стефанов от софийския офис на Европейския съюз за външна политика в предаването \"Денят с Веселин Дремджиев\" по телевизионните канали TV+ и TV1. Според него смяната на Трочани и на румънката Рована Плумб няма да направи по-лесно одобряването на екипа \"Фон дер Лайен\". Причината е, че в сегашния състав на Европейския парламент има повече разнообразни политически интереси, но също така и евродепутатите са по-взискателни към финансово-имотните дела на кандидатите и изчистването им от конфликти на интереси. На България няма да ѝ е лесно да намира баланса в следващия мандат на Европарламента и Европейската комисия, допълва Стефанов. ", "date": "2019.09.19", "title": "Предстоящи международни събития за 20 септември (Агенция „Фокус“)"}
{"url": "http://www.focus-news.net/news/2019/09/19/2700597/obshtinski-ohraniteli-sa-zalovili-brakonier-na-grebnata-baza-v-plovdiv.html", "text": "Общински охранители са заловили бракониер на Гребната база в Пловдив. Това съобщиха за  Радио „Фокус“ – Пловдив  от Общината. По време на обход по северната алея на канала снощи, дежурните охранители са установили неизвестно лице, укрито в металния триъгълник, обозначаващ 1500-ия метър от съоръжението. След извършената проверка са разкрити риболовни принадлежности и улов.  Изпратен е автопатрул на „Общинска полиция“, който е установил самоличността на лицето, на което е съставен акт за установяване на административно нарушение. \r\nЗабрана за риболов на Гребния канал в Пловдив е въведена през 2008 година.", "date": "2019.09.19", "title": "Общински охранители са заловили бракониер на Гребната база в Пловдив"}
{"url": "http://www.focus-news.net/news/2019/09/19/2700600/afp-italiya-e-gotova-da-se-prisaedini-kam-koalitsiya-na-evropeyskite-armii.html", "text": "Италия заяви, че е готова да се присъедини към коалиция на армиите на Европа в отговор на кризи, близо до границите на континента, предава  AFP . \r\nИзявлението идва след като френският президент Еманюел Макрон пиосети Рим за преговори с министър-председателя на Италия Джузепе Конти, проведени с цел да бъде преразгледана политиката на предишното  правителство, насочена срещу Европейския съюз. \r\n„Италия официално изявява своята готовност да се присъедини към инициативата, като предостави своята национална експертиза в сектора на отбраната в Средиземно море“, заявиха от службата на италианския премиер. \r\nИнициативата беше създадена от Франция и е подписана от Белгия, Великобритания, Дания, Естония, Финландия, Германия, Холандия, Португалия и Испания. Тя е създадена извън рамките на ЕС или НАТО. \r\nИдеята зад нея е да се предостави на европейските сили възможност за бърза военна операция, евакуации на цивилни или предоставяне на помощ при бедствия.  \r\nМакрон инициира идеята, като я нарече „реална европейска армия“. \r\n \r\n : Теодор Пенев", "date": "2019.09.19", "title": "AFP: Италия е готова да се присъедини към коалиция на европейските армии"}
{"url": "http://www.focus-news.net/news/2019/09/19/2700599/dots-stoycho-bonev-tom-8-na-sbornika-preslav-i-maketat-predstavyasht-rezidentsiyata-na-preslavskite-vladeteli-uvenchavat-s-uspeh-dvugodishnite-usiliya-na-avtorskite-ekipi.html", "text": "Том 8 на сборника „Преслав“ и макетът, представящ резиденцията на преславските владетели, увенчават с успех двугодишните усилия на авторските екипи. Това каза пред  Радио „Фокус“ - Шумен  доц. Стойчо Бонев по повод официалното представяне на юбилейното издание на поредицата „Преслав“ - том 8, и новия макет. „След двугодишен упорит труд се реализираха тези инициативи, които са от съществено значение и са принос в изясняването на проблемите на Преславската цивилизация, на материалната и духовна култура на Втората българска столица Велики Преслав. В том 8 са публикувани материалите, които бяха представени на конференцията в Преслав през 2017 година, посветена на 1100-та годишнина от победата на цар Симеон при Ахелой. Едно събитие, което за дълго предопределя взаимоотношенията между България и Византия и оставя съществена следа в историята на тези две средновековни държави“, каза доц. Бонев. В луксозното издание, което бележи 50-годишния юбилей на сборника, на повече от 600 страници са публикувани над 20 научни доклада.   \r\n„През тези 50 години поредицата се утвърди като много престижно, високоавторитетно научно издание, което даде възможност за изява на редица не само утвърдени и водещи специалисти в медиевистиката, но и на млади хора, които впоследствие поеха неговото издаване и  развиха своите тези на страниците му. Понастоящем, сборник „Преслав“ фигурира във фондовете на най-големите световни библиотеки, както в Европа, така и извън нейните граници“, каза доц. Бонев. Макетът на резиденцията на преславските владетели е изработен в мащаб 1:35. Той представя един от най- важните райони на Големия царски дворец във Велики Преслав, попадащ в югозападната му част, където в обширен ансамбъл от архитектурни паметници и от сгради се е помествала личната резиденция на преславската владетелска династия – от времето на княз Борис до падането на Преслав под ударите на византийските войски.   \r\nДоц. Бонев посочи, че новият макет е максимално точен по отношение на постъпилите при разкопките археологически факти за облика на владетелската резиденция. „Това е много важно качество за един макет, който ще бъде презентиран и показван както на малки, така и на големи, както на широката общественост, така и на специалисти, които имат отношение към тази проблематика. Втората му отличителна особеност е, че е много красив. Изработен е с много майсторлък и професионализъм“, каза още доц. Бонев. Той обясни че, новият макет се е наложил, тъй като в предходния, изработен преди години и обхващаш по-голяма територия, личната владетелска резиденция не е била включена, тъй като е била в процес на проучване, което е продължило малко повече от 10 години. „Настоящият макет е сведен само в рамките на владетелската резиденция“, каза доц. Бонев. По думите му, той дава много добра възможност на посетителите да добият реална представа за блясъка на дворцовите постройки. Макетът,  представен в експозицонната зала на Археологическия музей във Велики Преслав, е изработен със собствени средства на музея. \r\nИвелина ИВАНОВА", "date": "2019.09.19", "title": "Доц. Стойчо Бонев: Том 8 на сборника „Преслав“ и макетът, представящ резиденцията на преславските владетели, увенчават с успех двугодишните усилия на авторските екипи"}
{"url": "http://www.focus-news.net/news/2019/09/19/2700598/praznikat-na-kartofite-vav-velingrad-shte-bade-vazobnoven.html", "text": "Празникът на картофите във Велинград ще бъде възобновен, съобщи за  Радио „Фокус“ – Пазарджик  Бояна Кирилова от Общината. „На 19 октомври, от 11.00 часа, на площад „Николай Гяуров” ще се проведе „Празник на картофите”. Организатори на събитието са Община Велинград със съдействието на Национална Асоциация на картофопроизводителите“, уточни Кирилова. По думите и целта е да бъде възобновена традицията на този хубав и важен за града празник. \r\nВаня НИКОЛОВА", "date": "2019.09.19", "title": "Празникът на картофите във Велинград ще бъде възобновен"}
{"url": "http://www.focus-news.net/news/2019/09/19/2700601/pentagona-sasht-sa-uvereni-che-shte-razberat-koy-stoi-zad-atakite-nad-petrolnite-rafinerii-v-sauditska-arabiya.html", "text": "САЩ са уверени, че ще успеят да разберат кой е бил конкретният извършител на нападенията срещу петролните рафинерии в Саудитска Арабия, предава  AFP , като се позовава на изявление на Пентагона. \r\nИндикациите засега са, че Техеран стои зад нападенията, но САЩ ще остави Рияд да обяви кой е отговорен наистина, заяви говорителят на Пентагона Джонатан Хофман. \r\n„Засега всички индикации, които имаме сочат, че Иран е по някакъв начин отговорен за атаките върху нефтените рафинерии“, заяви той. \r\n„Имаме високо ниво на увереност, че ще успеем точно и правилно да установим кои са отговорните страни за атаката, но ще продължим да работим със Саудитска Арабия за да постигнем това“, заяви той още. \r\n„Работата на Департамента по отбрана е да предостави на президента опции“, заяви Хофман на въпроса какви ще бъдат ответните реакции срещу нападенията. \r\n„И точно това правим – даваме му опции и след това той решава какво да прави“, добави говорителят на Пентагона, като уточни, че Вашингтон все пак няма да търси конфликт. \r\n„Нашата цел е да избегнем конфликт в Близкия изток. Казвали сме това много пъти, президента го каза, (държавният) секретар го каза, не искаме конфликт“, завърши Хофман. \r\nПо-рано външният министър на Иран Джавад Зариф обяви, че всякакви военни действия срещу Иран ще предизвикат „пълномащабна война“. \r\n \r\n : Теодор Пенев", "date": "2019.09.19", "title": "Пентагона: САЩ са уверени, че ще разберат кой стои зад атаките над петролните рафинерии в Саудитска Арабия"}
{"url": "http://www.focus-news.net/news/2019/09/19/2700596/tass-pompeo-podcherta-vazhnostta-na-po-natatashniya-natisk-varhu-prezidenta-na-venetsuela-nikolas-maduro.html", "text": "Държавният секретар на САЩ Майкъл Помпео в телефонен разговор с министъра на външните работи на Канада Кристи Фрийланд потвърди намерението си да засили натиска върху президента на Венецуела Николас Мадуро, предава  TACC . \r\n\"Страните обсъдиха резултатите от срещите с  външния министър на Канада в Куба по-рано“, заяви говорителят на Държавния департамент. \r\n\"Държавният секретар на САЩ потвърди значението на регионалната координация по отношение на кризата във Венецуела и засилването на натиска върху Мадуро.\", се казва още в изявлението му. \r\nСитуацията във Венецуела ескалира, след като на 23 януари Хуан Гуайдо, чието назначаване на поста председател на парламента два дни по-рано беше отменено от Върховния съд на страната, се обяви за действащ президент.  \r\nСАЩ го признаха за временно изпълняващ длъжността държавен глава, като към тях се присъединиха страните от групата „Лима“ (с изключение на Мексико), Организацията на американските държави и редица държави от Европейския съюз.  \r\nМадуро нарече инцидента опит за преврат и обяви скъсването на дипломатическите отношения със САЩ. \r\nРедица други страни, включшително Русия, Иран, Китай и Турция се изказаха в подкрепа на Мадуро. \r\n \r\n : Теодор Пенев", "date": "2019.09.19", "title": "ТАСС: Помпео подчерта важността на по-нататъшния натиск върху президента на Венецуела Николас Мадуро"}
