{"url": "http://www.focus-news.net/news/2018/02/24/2492421/veliko-tarnovo-turnir-po-konen-sport-v-distsiplinata-endyurans-shte-se-provede-prez-april-v-selo-arbanasi.html", "text": "Турнир по конен спорт в дисциплината „ендюранс“ ще се проведе през април във великотърновското село Арбанаси. Това съобщи за Радио „Фокус“ – Велико Търново треньорът на Клуба по конен спорт „Калоян 92“ Тодор Кулов. Предвижда се клубът да домакинства семинар, свързан с „ендюранс“, след което ще се проведе турнир. Дисциплината е нова за състезателите от великотърновския клуб. Кулов посочи, че други клубове в страната се състезават в „ендюранс“ и дори миналата година са се класирали на челни места в европейското първенство. Спортен клуб „Калоян 92“ обаче започва тепърва да развива дисциплината. Треньорът обясни, че буквалният превод е „след дълги преходи“. Свързва се с издръжливостта на конете. Правят се дълги преходи на коне с ездачи, като най-дългите дистанции достигат до 100-120 километра.\r\n„Ендюрънс“ започва като спортна проява първо в САЩ, където американската кавалерия е тествала конете си в 5-дневно изпитание - 483 км, като всеки е носил 91 кг на гърба си. По-голяма популярност, конкурентност и професионалност добива след 1950 г., когато Хендел Роби изминава разстоянието от Невада до Калифорния за по-малко от 24 часа. „Ендюрънсът“ навлиза в Европа след 1960 година. През 1982 година Международната федерация по конен спорт признава „ендюрънса“ като официална дисциплина.\r\nНадежда КРЪСТЕВА", "date": "2018.02.24", "title": "Велико Търново: Турнир по конен спорт в дисциплината „ендюранс“ ще се проведе през април в село Арбанаси"}
{"url": "http://www.focus-news.net/news/2018/02/24/2492425/pazardzhik-regionalna-biblioteka-nikola-furnadzhiev-organizira-predstavyane-na-poreditsata-dalg-i-chest.html", "text": "Регионална библиотека „Никола Фурнаджиев”-Пазарджик организира представяне на поредицата „Дълг и чест” на Издателство „Захарий Стоянов”, съобщи за Радио „Фокус“ – Пазарджик Диана Варникова от пресцентъра на библиотеката в Пазарджик. Гост ще бъде Благовеста Касабова, автор на книгата „Баба Тонка”, посветена на баба Тонка Обретенова. Проявата ще се проведе на 1 март от 17.00 часа в залата на Регионална библиотека „Никола Фурнаджиев”. Ще гостуват Иван Гранитски, директор на Издателство „Захарий Стоянов” и авторката на книгата Благовеста Касабова.\r\nМартина САМАРОВА", "date": "2018.02.24", "title": "Пазарджик: Регионална библиотека „Никола Фурнаджиев” организира представяне на поредицата „Дълг и чест”"}
{"url": "http://www.focus-news.net/news/2018/02/24/2492450/afp-zamestnik-predsedatelya-na-konservatorite-se-izvini-na-dzheremi-korbin-za-obvinenieto-v-shpionazh.html", "text": "Заместник-председателят на Консерваторите Бен Брадли се извинява на Джереми Корбин за обвинението , разпространено в социалната мрежа „Туитър“, че председателя на Лейбъристката партия е „продавал британски тайни на комунистически шпиони“ в резултат на съобщенията за среща между Корбин и чехословашки шпионин през годините на Студената война, предава AFP.\r\n„Приемам, че твърдението ми е изцяло невярно. Приемам, че причиних болка и разочарование на Джереми Корбин с моите неверни твърдения, предполагайки, че той е предал страната си, сътрудничейки си с чужди шпиони“, заявява Брадли.\r\nКорбин беше обвинен от десния таблоид „Сън“, който публикува документи, за които твърдеше че са от Чешкият държавен архив на тайните служби, отнасящи се до среща на Корбин с агент на чехословашкото разузнаване.\r\nСветлана Птачникова, която оглавява архива на службите за сигурност в Чехия, принадлежащ на нефункциониращите вече тайни служби съобщава, че „господин Корбин не е регистриран като сътрудник и това твърдение не произлиза от архива“. Юлиян Марков", "date": "2018.02.24", "title": "AFP: Заместник-председателя на Консерваторите се извини на Джереми Корбин за обвинението в шпионаж"}
{"url": "http://www.focus-news.net/news/2018/02/24/2492424/sliven-denyat-na-osvobozhdenieto-shte-bade-otbelyazan-v-tvarditsa-s-bogata-programa.html", "text": "Денят на Освобождението ще бъде отбелязан в Твърдица с богата програма, съобщиха от Общината. Организатори на честванията са Община Твърдица, читалище „Св. св. Кирил и Методий 1914“ и туристическо дружество „Чумерна“. Проявите за тържественото отбелязване на Националния празник на Република България – Трети март започват в 09.30 на площад „Свобода“, където ще бъде положено начало на традиционния поход до връх Кутра. От 19.00 часа е тържественият концерт, посветен 140-ата годишнина от Освобождението. В 20.30 часа на площад „Свобода“ ще бъдат поднесени венци и цветя и ще има заря – проверка.", "date": "2018.02.24", "title": "Сливен: Денят на Освобождението ще бъде отбелязан в Твърдица с богата програма"}
{"url": "http://www.focus-news.net/news/2018/02/24/2492422/iliyan-yuruchki-narodno-chitalishte-nikola-vaptsarov-blagoevgrad-rolyata-na-chitalishteto-v-po-malkite-gradove-e-izklyuchitelno-tsenna.html", "text": "Ролята на читалището, особено в по-малките градове, е изключително ценна, защото там те са единствените културни центрове. Това каза за Радио „Фокус“ – Пирин Илиян Юручки, секретар на Народно читалище „Никола Вапцаров“ – Благоевград. По думите му читалищата са едни уникални структури. „Наскоро читалищата влязоха в ЮНЕСКО като уникално нещо за България“, добави той. Юручки коментира, че те са свързани със съхранението и развитието на традициите и културата в населените места. „Така че се надявам да съумеем да ги запазим за бъдещото поколение“, добави още секретарят.\r\nКристина МИТКОВА", "date": "2018.02.24", "title": "Илиян Юручки, Народно читалище „Никола Вапцаров“ – Благоевград: Ролята на читалището в по-малките градове е изключително ценна"}
{"url": "http://www.focus-news.net/news/2018/02/24/2492419/yordan-iliev-op-starinen-plovdiv-razrabotvame-elektronen-magazin-chrez-koyto-turistite-da-zakupuvat-bileti-za-obektite-v-stariya-grad-ot-vsyaka-tochka-na-sveta.html", "text": "Разработва се електронен магазин, чрез който туристите да закупуват билети за обектите в Стария град в Пловдив от всяка точка на света. Това каза за Радио „Фокус“ – Пловдив Йордан Илиев, директор на ОП „Старинен Пловдив“, по повод въвеждането на новата система за продажба на билети за туристическите обекти в Стария град. Той обясни, че електронният магазин ще бъде към официалния туристически сайт на Пловдив – . „Практически от всяко едно кътче на света, посредством кредитна карта или друг тип разплащателно електронно средство, туристът ще може да си закупи билет за забележителностите в Стария град. Ще обясня как един човек, който никога не е виждал и никога не е чувал град Пловдив или България, ще може да си закупи билет. Използвайки Google Maps туристът, където и да се намира той по света, може да разгледа град Пловдив и да види отметките на някои от забележителностите. Да посочим като пример Античния театър. Щраквайки върху картинката на Античния театър, туристът влиза и вижда историческа справка – обяснение за това какво представлява обектът, кога е открит, как е реконструиран и т.н. На страницата ние сме поставили препратка към сайта, на който се разработва електронен магазин и съответно възможността за закупуване на билети. Може да се каже, че ако досега забележителностите в Стария град са съществували във виртуалното пространство само като изображения в Google Maps, сега посредством платформата и електронните възможности, които ни дава интернет, човек ще може и да си закупи билет за всяко едно от тези места“, каза Илиев. Той подчерта, че ОП „Старинен Пловдив“ има много идеи за развитие на Стария град, но все пак всичко трябва да се случва стъпка по стъпка. „Все още не сме завършили изцяло билетната система. Нещата са свързани помежду си, изисква се и чисто технологично време, в рамките на месец-два. Не може за кратък период всичко изведнъж да бъде постигнато. В момента изчакваме да получим лиценза за турагент. Засега няма никакви пречки. Миналата седмица проверихме и всичко е наред. Според законовите срокове, до края на този месец вече ще бъде готов. Този лиценз ще даде допълнителна възможност „Старинен Пловдив“, извършвайки тази турагентска дейност, да бъде и посредник, съответно да извършва комисионерска дейност, която естествено ще води до нови приходи. Това е и основната цел – да има ръст на туризма и на приходите от туризма“, добави Йордан Илиев.\r\nТони МИХАЙЛОВ", "date": "2018.02.24", "title": "Йордан Илиев, ОП „Старинен Пловдив“: Разработваме електронен магазин, чрез който туристите да закупуват билети за обектите в Стария град от всяка точка на света"}
{"url": "http://www.focus-news.net/news/2018/02/24/2492428/iliyan-yuruchki-narodno-chitalishte-nikola-vaptsarov-blagoevgrad-materialnata-ni-baza-se-nuzhdae-ot-osnoven-remont.html", "text": "Материалната ни база се нуждае от основен ремонт. Това каза за Радио „Фокус“ – Пирин Илиян Юручки, секретар на Народно читалище „Никола Вапцаров“ – Благоевград. По думите му читалището има една от най-красивите сгради в града, като архитектура. „Бих казал, че базата ни е в плачевно състояние“, подчерта Юручки. Той добави, че тя се нуждае от подмяна на покривното съоръжение, тъй като на двата входа на читалището – служебният и в библиотеката, текат големи количества вода. „Общината изпратиха екип, който помогна. В очакване сме, има подготвен проект от Общината, за направата на основен ремонт на сградата, но се чака да се отвори програма, подходяща за нас“, коментира секретарят. \r\nКристина МИТКОВА", "date": "2018.02.24", "title": "Илиян Юручки, Народно читалище „Никола Вапцаров“ – Благоевград: Материалната ни база се нуждае от основен ремонт"}
{"url": "http://www.focus-news.net/news/2018/02/24/2492430/nasrocheno-e-zasedanie-na-asotsiatsiyata-po-vik-v-kyustendil.html", "text": "Насрочено е заседание на Асоциацията по ВиК в Кюстендил. Това съобщиха за Радио „Фокус” – Кюстендил от Областната администрация. Заседанието е насрочено за 6 март от 14.00 часа в залата на администрацията. Проектът за дневен ред включва точки, касаещи отчет за дейността на водната асоциация за 2017 година, отчет за изпълнение на бюджета, приемане на бюджет за 2018 година, както и приемане на подробна инвестиционна програма на водното дружество за настоящата година. През годината в асоциацията са постъпили 16 жалби и сигнали по отношение на предоставяната в региона услуга по ВиК, настъпили аварии, липсата на питейна вода и други. По всички тях е дадено становище и са предприети съответните действия за отстраняване на възникналите проблеми. Предложената инвестиционна програма в сектора за 2018 година възлиза на 388 000 лева.\r\nВенцеслав ИЛЧЕВ", "date": "2018.02.24", "title": "Насрочено е заседание на Асоциацията по ВиК в Кюстендил"}
{"url": "http://www.focus-news.net/news/2018/02/24/2492426/varna-namalyava-ravnishteto-na-bezrabotitsata-v-oblastta-v-kraya-na-yanuari.html", "text": "5,2% е равнището на регистрираната безработица в област Варна в края на месец януари. Това каза в интервю за Радио „Фокус“ – Варна Божидар Михайлов, директор на Регионална служба по заетостта във Варна. „Продължаваме с отчитането на по-нисък процент регистрирана безработица. В края на януари за област Варна безработицата е 5,2 %. В сравнение със същия период на миналата година равнището на регистрираната безработица намалява с 0,8 пункта. За региона, за който отговаря Регионална служба по заетостта във Варна – областите Шумен, Варна и Добрич, имаме близо 4 000 безработни по-малко от това, което е било за миналата година. Отдаваме го на това, че има доста разкрити трайни работни места, които не са сезонни и до голяма степен спомагат за намаляване на регистрираната безработица. От друга страна – възможностите за намира на работа в пределите на ЕС накара доста хора да се опитат да си търсят късмета извън страната и една част от безработните заминаха да работят в чужбина“, отбеляза Божидар Михайлов. Във Варна безработицата за януари е 3,5% и също се отчита спад с 0,3 пункта спрямо миналата година. „Безработицата спада с бавни темпове“, допълни Божидар Михайлов.\r\nМарияна ВАЛЕНТИНОВА", "date": "2018.02.24", "title": "Варна: Намалява равнището на безработицата в областта в края на януари"}
{"url": "http://www.focus-news.net/news/2018/02/24/2492431/haaretz-izraelski-satelit-zasne-ruskite-samoleti-su-57-v-siriya.html", "text": "Израелски сателит е успял да заснеме в събота двата руски самолета Су-57, които Москва прехвърли по-рано тази седмица в базата в Хмеймим, пише израелският вестник Haaretz, като напомня, че изтребителят разполага със „стелт“ технология. \r\nСъоръжението направило снимките принадлежи на компанията iSi, която е разкрила в официално съобщение, че сателитът „Ерос Б“ е прихванал две такива машини в руската база в Хмеймим. Според компанията те не са напълно боеспособни и е вероятно Русия да използва Сирия като тестово поле за изтребителите. \r\nВсе още не е ясно дали Москва смята да ги използва за офанзивни цели и дали те все още са във фазата на развитие и усъвършенстване. \r\nСу-57 е определен като пето поколение изтребител, каквито са F-22 и F-35, като изданието припомня, че в израелската армия е на въоръжение вторият тип. \r\nПо-рано през февруари руският заместник министър на отбраната Юри Борисов разкри по време на интервю, че Су-57 е преминал успешно през първата фаза на тестове и преминава във втората по план, като това най-вероятно означава тестване в реална бойна среда, смятат от редакцията на израелския вестник. \r\nКремъл отказа коментар на информацията за прехвърлянето на изтребителите в Сирия. : Цанко Цолов", "date": "2018.02.24", "title": "Haaretz: Израелски сателит засне руските самолети Су-57 в Сирия"}
{"url": "http://www.focus-news.net/news/2018/02/24/2492432/plovdiv-pametnik-na-zaginalite-i-uchastnitsite-vav-voynite-shte-bade-otkrit-v-selo-shishmantsi-na-2-mart.html", "text": "Паметник на загиналите и участниците във войните жители на Шишманци ще бъде открит в центъра на селото на 2 март, ден преди тържествата за Националния празник на България. Това каза за Радио „Фокус“ – Пловдив кметът на населеното място Костадин Иванов. По думите му всяко село трябва да пази паметта за предците си, особено за тези, които са понесли страдания или са загубили живота си в името на Родината. „След като имахме плоча с имената на загиналите във войните, реших като стана кмет, ако има възможност, да направя паметник на всички участници, защото хората са дали нужното на тази държава и всички вече са починали. Това е най-малкото, което им дължим. Затова, когато станах кмет, идеята ми да издигнем паметник в тяхна чест узря в решение. А в момента, в който усетих възможност да я реализирам, предприех необходимите действия за изграждането му. Фирма направи като дарение бетонната отливка на паметника, а после гласувахме средства от общинския бюджет за облицовка“, обясни Костадин Иванов. Той подчерта, че село Шишманци е малко населено място, но е внушителен броят на жителите, участвали и загинали във войните. „В първата фаза на Отечествената война са участвали 70 души от село Шишманци. Имаме участници и от периода преди това, като част от Македоно-одринското опълчение, дори и при Освобождението на България. Имената на всички, които са участвали във войните и са загинали са изписани на паметника. Това е един жест към паметта на предците ни“, коментира Иванов.\r\nТони МИХАЙЛОВ", "date": "2018.02.24", "title": "Пловдив: Паметник на загиналите и участниците във войните ще бъде открит в село Шишманци на 2 март"}
{"url": "http://www.focus-news.net/news/2018/02/24/2492433/interfaks-rusiya-shest-zaginali-i-43-raneni-sled-atentata-v-yemen.html", "text": "Шест души са загинали, а други 43 са ранени след съботния атентат в Йемен, съобщава руската агенция Интерфакс. По-рано бе съобщено, че две коли бомби са се взривили край лагер, принадлежащ на антитерористичните части, където освен това има и затвор за военнопрестъпници. Трима от загиналите са служители на правоохранителните органи, а другите трима са цивилни. Състоянието на някои от пострадалите е критично. : Цанко Цолов", "date": "2018.02.24", "title": "„Интерфакс“ (Русия): Шест загинали и 43 ранени след атентата в Йемен"}
{"url": "http://www.focus-news.net/news/2018/02/24/2492188/predstoyashti-sabitiya-v-stranata-za-24-fevruari-agentsiya-fokus.html", "text": "***\r\nОт 9.00 часа в Централния военен клуб ще се проведе тържествен събор по случай 140 години от Освобождението на България от османско иго. Основният доклад ще бъде на академик професор в УНСС Динко Динков на тема „България в съвременната геополитика“. Слово за съвременните отношения между България и Русия ще произнесе председателят на Евразийския клуб България, Николай Банев. \r\n***\r\nОт 10.30 часа в зала \"Александър Лилов\" на ул. „Позитано 20” ще се проведе заседание на Националния съвет на БСП.\r\n***\r\nОт 10.30 часа в киносалона на ВМА ще се проведе 67-мия редовен Събор на Българския лекарски съюз, на който делегати от всички районни лекарски колегии, ще гласуват мандат за подписване на НРД 2018г.\r\n***\r\nОт 10.30 часа на площада в кв.  „Бенковски“ ще се проведе празнично честване на Тодоровден. От 11.00 часа на стадиона в квартала ще започнат традиционни състезания и демонстрации с участието на група „Конна полиция“ – СДВР.\r\n***\r\nОт 11.00 часа в Детския център на Столична библиотека, пл. „Славейков“ № 4а, ще се проведе творческа работилница за мартенички.\r\n***\r\nОт 11.00 часа в 272-ра аудитория на Софийския университет „Св. Климент Охридски“ ще се състои обществено обсъждане на идеен проект за Закон за движение по пътищата и проблеми, свързани с безопасността на движението.\r\n***\r\nОт 13.00 часа пред Министерство на правосъдието ще се проведе протест на служителите на ГД „Изпълнение на наказанията“ и ГД „Охрана“. Синдикатът на служителите в затворите в България е поканил правосъдния министър Цецка Цачева да присъства на протеста. \r\n***\r\nОт 14.00 часа пред Посолството на Република Турция ще се проведе протест срещу турската военна операция в сирийския кантон Африн, част от кюрдската автономна област Рожава, както и срещу все по-задълбочаващата се де факто диктатура в Турция.   \r\n***\r\nОт 19.00 часа на голямата сцена на Софийска опира и балет ще се играе Петата поред версия на прочутия балет на Чайковски „Спящата красавица“ със солисти  на Болшой театър.\r\n***\r\nОт 19.30 часа в зала \"България\" ще се състои премиерното за България изпълнение на Концерта за виолончело и оркестър от Самуел Барбър.\r\n***\r\nВ 10.00 часа  от басейна на кв. „Изток“ ще се състои шествие на коне до параклис „Свети Тодор” по повод Тодоровден.\r\n***\r\nВ 10.30 часа пред параклис „Св. Тодор“ ще се извърши водосвет за здраве на коне и ездачи по повод Тодоровден.       \r\n***\r\nОт 11.30 часа в местността Бъндеришка поляна ще се проведе демонстрация на спасителни действия с медицински хеликоптер.\r\n***\r\nОт 18.30 часа в киносалона на Посетителския информационен център в Банско ще бъдат прожектирани едни от най-добрите филми за ски и сноуборд от последните две години.\r\n***\r\nОт 11.00 часа в местност Чепраза ще се проведе традиционна кушия за Тодоровден.\r\n***\r\nОт 9.00 часа в закрития плувен басейн на СК „Пирин“ над 500 плувци от 40 отбора ще участват във второто издание на Международен турнир „Пирин – Благоевград“.\r\n***\r\nОт 10.00 часа на конната база в Парк „Езеро“ ще се проведе празник по повод Тодоровден. \r\n***\r\nОт 18.00 часа в заседателна зала на Областна администрация – Бургас ще се проведе вторият концерт от поредицата музикални събития по повод 70-ата годишнината от създаването на детски хор „Милка Стоева“.\r\n***\r\nВ квартал „Долно Езерово“ ще бъде отбелязан Кукеровден.\r\n*** \r\nОт 10.00 часа на ул. „Иван Аксаков” №7 (клуб „Викинг”) ще бъдат официално представени и оценени ръчно изработените експонати в конкурса за най-атрактивна мартеница, който се провежда за 12-а поредна година по инициатива на организацията на ПП ГЕРБ във варненския район „Приморски”.\r\n*** \r\nОт 10.30 часа в Зала 1 на Фестивален и конгресен център- Варна ще се състои тържествената промоция на Випуск 2017 на Факултета по фармация към Медицински университет „Проф. д-р Параскев Стоянов“- Варна. \r\n***\r\nОт 10.30 часа на първия етаж в сградата на Археологическия музей ще бъде открита изложбата “Пътешествие в древността”.\r\n*** \r\nОт 12.30 часа в хотел „Голдън тюлип” ще се проведе двудневният форум „Конференция по демокрация.\r\n*** \r\nОт 12.30 часа в зала „Черно море” на хотел „Черно море” – Варна ще се състои среща-дискусия на тема „Европейски съюз за отбрана и сигурност и неговите черноморски измерения”, организирана от екипа на Български манифест за Европа. Пресконференцията на лидерите на ПП „Демократи за силна България” и ПП \"Да, България\"– Атанас Атанасов и Христо Иванов е от 14.30 часа в хотел „Черно море”. \r\n***\r\nВ Университетска ботаническа градина – Екопарк Варна за 17-та поредна година ще бъде отбелязан Тодоровден.\r\n*** \r\nОт 11.00 часа на сцената на театър „Весел“ в салона на НЧ „Искра“ Държавен куклен театър – Пловдив ще представи детския куклен спектакъл „Косе Босе“. \r\n***\r\nОт 11.30 часа в Mall Велико Търново ще се проведе Фестивал на настолните игри.\r\n*** \r\nОт 15.00 часа в пресклуба на БТА „Задругата за чиста храна“ ще представи критериите за чисти храни от български производители,  продуктите- еталони и представителна потребителска кошница.\r\n***\r\nОт 11.30 часа на площада в центъра на село Арбанаси Негово Високопреосвещенство Великотърновският митрополит Григорий ще отслужи водосвет по повод Тодоровден, след което ще се проведе конкурс за най-гиздав кон и ездач.\r\n***\r\nОт 13.00 часа на местния стадион в село Вардим ще се проведе празник по повод Тодоровден. \r\n***\r\nОт 10.00 часа граждани на Видин ще блокират главен път Е-79 (София - Видин) в началото на града.  \r\n***\r\nОт 10.00 часа в кв. „Кулата“ по повод народния празник Тодоровден ще се проведат конни надбягвания. В 11.00 ч. ще бъде даден старт на втората кушия, която се организира от кметство Голямо Пещене.\r\n***\r\nОт 9.30 часа в Концертна зала „Добрич“ ще бъде открит Втори областен конкурс рецитал „За да я има България“.\r\n***\r\nОт 14.00 часа в Обединения детски комплекс ще бъде открита изложба на най-оригинална мартеница и мартенски сувенир.\r\n***\r\nОт 09.00 часа в Духовната семинария „Св. св. Кирил и Методий“ Пловдивският митрополит Николай ще оглави архиерейска света литургия по повод Тодоровден.\r\n***\r\nОт 10.30 часа в Спортната зала на Пловдивския университет „Паисий Хилендарски“ дипломите си ще получат 66 бакалаври и 41 магистри от Химическия факултет.\r\n***\r\nОт 10.00 часа в Драматичен театър – Пловдив ще се проведе VII научно-практическа конференция по Шуслерова терапия и хомеопатия.\r\n***\r\nОт 10.30 часа на пътя Ракитово-Костандово ще се проведат конни състезания по случай традиционния празник Тодоровден.\r\n***\r\nОт 10.30 часа на летището край Сапарева баня ще се проведат традиционните кушии по повод Тодоровден. \r\n***\r\nОт 9.30 часа в парк-хотел „Пирин“ - Сандански Младежи ГЕРБ ще проведат 9-ти Зимен университет.  \r\n***\r\nОт 11.00 часа от местността Беглико между селата Крупник и Черниче ще се проведат Традиционните кушии за Тодоровден. \r\n***\r\nОт 11.00 часа на площада в село Момчиловци с конкурси за коне и народни носии за 23-ти път ще бъде отбелязан Тодоровден.\r\n***\r\nОт 11.00 часа в РБ „Захарий Княжески“ ще бъде представен документален филм „Борис Христов – портрет на един глас“.\r\n***\r\nОт 11.20 часа в офиса на ЗараЛаб, бул. Княз Александър Батемберг №28, ет. 2 (в сградата на търговски център „Сити център Стара Загора“ ЗараЛаб ще представи успешното изграждане на безжична мрежа, чрез която Стара Загора прави първи крачки в превръщането си в „умен град“.\r\n***\r\nОт 11.30 часа в парк „Пети октомври“ ще се проведе протест „Не на насилието над деца в детски градини и училища“.\r\n***\r\nОт 10.00 часа в село Михайлово ще се състои „Тодоровден – въплътен в традицията и силата на коня“.\r\n***\r\nОт 10.30 часа на площад „Свобода“ с отслужването на водосвет от ставрофорен иконом Славчо Проданов ще започнат проявите по случай Тодоровден.\r\n***\r\nОт 16.30 часа от хиподрума през църквата „Св. Три Светители“ до сградата на Община Шумен ще се проведе традиционния тържествен парад на шуменските клубове по конен спорт.", "date": "2018.02.24", "title": "Предстоящи събития в страната за 24 февруари (Агенция „Фокус“)"}
{"url": "http://www.focus-news.net/news/2018/02/24/2492189/sled-sreshta-v-parlamenta-gerb-i-obedineni-patrioti-obyaviha-che-koalitsiyata-e-stabilna-obzor.html", "text": "Коалиционните партньори в кабинета „Борисов 3“ - ГЕРБ и „Обединени патриоти“ се срещнаха в парламента. На срещата присъстваха - председателят на ПГ на ГЕРБ Цветан Цветанов, вицепремиерът и лидер на НФСБ Валери Симеонов и председателят на ПГ на „Обединени патриоти\" Волен Сидеров. Цветан Цветанов заяви: „Коалицията е стабилна, нямаме абсолютно никакви разминавания. Имаме различни мнения, но смятам че ще бъдат изчистени и ще бъдем единни в парламента“. Той изтъкна, че ГЕРБ и „Обединени патриоти“ са стигнали до извода, че трябва да си говорят по-често. „Всичко е наред, продължаваме и се надявам да се виждаме по-често за обсъждане на проблемите“, посочи председателят на ПГ на „Обеднени патриоти“ Волен Сидеров. Двамата с Цветан Цветанов си стиснаха ръцете пред медиите. „Това ръкостискане достатъчно ли ви е“, коментира Цветан Цветанов. \r\nПред журналисти в Брюксел премиерът Бойко Борисов заяви, че Патриотите не са лесен партньор. „Аз по отделно и заедно с тях демонстрирам и уважение и разбирателство. Познавам характерите им – кой кога се пали повече или по-малко. Винаги съм се опитвал да ги успокоявам и да търсим баланс и разбирателство. Няма други варианти – Патриотите и ние“, коментира Борисов и допълни, че това е изборът на българския народ. \r\nБиляна ИВАНОВА", "date": "2018.02.24", "title": "След среща в парламента ГЕРБ и „Обединени патриоти“ обявиха, че коалицията е стабилна (ОБЗОР)"}
{"url": "http://www.focus-news.net/news/2018/02/24/2492187/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Президентът на САЩ Доналд Тръмп ще обяви по време на среща със свои поддръжници „най-големият набор от санкции, налаган някога спрямо севернокорейския режим“. Белият дом представи откъси от скорошната реч на Тръмп, пише  The Hill.\r\n„Обявявам, че стартираме най-големия набор от санкции, налаган някога спрямо севернокорейския режим“, ще каже президентът на Конференцията за консервативно политическо действие. „Министерството на финансите скоро ще предприеме нови действия, за да отрече допълнително източниците на печалба и гориво, които режимът използва за ядрената си програма и да поддържа армията си, като те ще бъдат насочени срещу 56  морски съда, транспортни компании и търговски предприятия, които помагат на Северна Корея да заобикаля санкциите“, пише в публикуваните откъси от речта.\r\nПо-рано вицепрезидентът на САЩ Майк Пенс заяви, че страната „няма да търпи убийствени диктатури“. „Скоро ще наложим най-тежките и агресивни икономически санкции срещу Северна Корея“, увери той по време на посещението си в Южна Корея.\r\n*** Министър-председателят на Австралия Малкълм Търнбул пристигна в Белия дом, където ще се срещне с президента на САЩ Доналд Тръмп, пише  The New York Times.\r\nТръмп и първата дама Мелания поздравиха министър-председателя на входа на Белия дом. Те ще проведат преговори, работен обяд, а след това и съвместна пресконференция.\r\nОтношенията между Тръмп и Търнбул не започнаха добре, след встъпването в длъжност на американския президент преди година. Те влязоха в спор по време на телефонен разговор, относно плана САЩ да приемат бежанци, приет от бившия президент на САЩ Барак Обама, срещу който Тръмп се обяви. \r\nПосланикът на Австралия в САЩ Джо Хоки заяви, че двамата мъже вече „се разбират добре“. Той допълни, че двамата бивши бизнесмени „споделят общ език“.\r\n***  Северна и Южна Корея са се споразумели да проведат среща на работно равнище през следващата седмица, за да обсъдят участието на Северна Корея на Параолимпийските игри в Пьончан, които започват следващия месец, пише   Korea Herald.\r\n„Двете страни ще се срещнат в четвъртък от северната страна на междукорейската граница, за да обсъдят детайлите относно участието на Северна Корея на игрите между 9 и 18 март“, съобщава южнокорейското министерство на националното обединение. Детайлите за севернокорейското участие на игрите ще бъдат разкрити от Международния параолимпийски комитет. \r\nДвете корейски държави проведоха серия от контакти, част от „спортната дипломация“, откакто лидерът на режима в Пхенян Ким Чен-ун изрази готовност да изпрати делегация спортисти на Олимпийските игри в Пьончан между 9 и 25 февруари в своето новогодишно обръщение.\r\n***  Турският външен министър Мевлют Чавушоглу призова Русия и Иран „да спрат“ сирийския режим да бомбардира държания от опозицията анклав Източна Гута, след като от неделя насам в разположената край Дамаск област бяха убити повече от 400 цивилни, пише   Daily Sabah.\r\n„Русия и Иран трябва да спрат режима“, заяви Чавушоглу. Той допълни, че офанзива спрямо анклава „е в разрез“ със споразуменията, договорено от Анкара, Москва и Техеран по време на процеса в Астана. \r\nНовата вълна бомбардировки срещу Източна Гута започнаха в петък преди гласуването на Съвета за сигурност на ООН за налагането на 30-дневно примирие в цялата страна.", "date": "2018.02.24", "title": "Преглед на някои от основните теми в световния печат ( Агенция „Фокус“ )"}
{"url": "http://www.focus-news.net/news/2018/02/24/2492193/nadzorniyat-savet-na-nzok-vazlozhi-speshna-vatreshna-proverka-na-zdravnata-kasa-zaradi-razminavaniya-v-sumite-za-prosrocheni-zadalzheniya-obzor.html", "text": "Надзорният съвет на НЗОК възложи спешна вътрешна проверка на Здравната каса заради разминавания в сумите за просрочени задължения. Това стана ясно от изказване на заместник-министърът на здравеопазването и председател на НС на НЗОК Жени Начева след края на извънредно заседание на съвета. Причината за провеждането му беше изпратено писмо от министъра на финансите Владислав Горанов, в което той посочва, че има сериозни разминавания в информацията за парите и че пред депутатите управителят на касата проф. Камен Плочев твърди, че има над 130 млн. лв. просрочени задължения към европейски фондове. В официалните отчети на касата обаче цифрата е едва около 7 млн. лв. \r\nЗам.-министър Начева обясни, че числата, посочени в прессъобщението на НЗОК, което беше изнесено на 23 февруари, наистина не са верни и има съществени разминавания в данните. В него се посочва, че към 31 януари 2018 г. задълженията по исковете на другите държави са на стойност 271 200 хил. лв., а средствата в Закона за бюджета на НЗОК за 2018 г. за здравноосигурителни плащания за медицинска помощ по реда на правилата за координация на системите за социална сигурност са в размер на 73 хил. лв. „И във връзка с това сме назначили спешна вътрешна проверка, която ще приключи до понеделник сутринта и ще установи коректните числа“, каза още тя и уточни, че независимо от всичко Надзорният съвет счита, че това няма да попречи на подписването на Националния рамков договор за 2018 г., въпреки че финансовият министър посъветва той да не се подписва.\r\nЗам.-министър Начева коментира още, че няма опасност в чужбина да спрат да приемат български пациенти. Тя посочи, че всички осигурителни фондове в чужбина са осигурени със съответните споразумения за разсрочване на плащанията. „Така че сумата за 2018 г., която е дължима на други държави, е реалистична, изпълнима и контролируема“, посочи тя.\r\nВъв връзка с твърдение, че Министерството на здравеопазването не е платило 18 млн. на НЗОК зам.-министър Начева обясни, че министерството не е некоректно към НЗОК и за миналата година е превело всички дължими трансфери. „Тези 18 млн. лв. са дължимите средства към януари 2018 г. Това е трансфер, който министерството трябва да заплати за издадените формуляри и дейности, които са извън обхвата на основния пакет на НЗОК“, коментира още Начева и изрази молба към всички свои колеги и медии да не се спекулират с числата.\r\nЦветилена СИМЕОНОВА", "date": "2018.02.24", "title": "Надзорният съвет на НЗОК възложи спешна вътрешна проверка на Здравната каса заради разминавания в сумите за просрочени задължения (ОБЗОР)"}
{"url": "http://www.focus-news.net/news/2018/02/24/2492427/daily-sabah-reshenieto-na-sasht-da-premestyat-posolstvoto-si-v-izrael-ot-tel-aviv-v-erusalim-narushava-mirniya-protses-zayavi-turskoto-mvnr.html", "text": "Решението на САЩ да преместят посолството си в Израел от Тел Авив в Ерусалим показва желанието на Вашингтон на наруши мирния процес, това заявиха от турското външно министерство в събота, коментирайки информацията, че  САЩ ще открият новото си представителството в Ерусалим през месец май тази година, пише вестник Daily Sabah. Според Анкара, действията на Белия дом „будят тревога“. \r\nВ разпространеното съобщение се казва, че „намерението на правителството във Вашингтон да премести посолството си от Тел Авив в Ерусалим през месец май доказва, че САЩ се стремят да унищожат основните за договаряне на мир, нарушавайки международното право и  резолюциите на Съвета за сигурност“. Според Анкара, действия на САЩ показват, че Вашингтон не е „чул гласа на международната общност“. \r\nНа шести декември миналата година, президентът Доналд Тръмп обяви решението си да премести посолството на страната в Израел в Ерусалим, обръщайки десетилетна политика на САЩ по въпроса. Ходът на държавния глава бе осъден най-вече от Палестинската автономия, която настоява Западен Ерусалим да бъде столица на бъдеща палестинска държава. Според президента на Автономията Махмуд Аббас, САЩ вече не могат да бъдат посредник в мирния процес в Близкия изток след това решение. \r\nОт Израел приветстваха данните, разкриващи конкретен срок за преместване на посолството. Министър-председателят на страната Бенямин Нетаняху заяви, че „това е велик ден за Израел“. : Цанко Цолов", "date": "2018.02.24", "title": "Daily Sabah: Решението на САЩ да преместят посолството си в Израел от Тел Авив в Ерусалим нарушава мирния процес, заяви турското МВнР"}
{"url": "http://www.focus-news.net/news/2018/02/24/2492420/makfaks-makedoniya-gratskiyat-proekt-za-promyana-na-imeto-na-makedoniya-e-gotov-zayavi-nikos-kodzias.html", "text": "Министърът на външните работи на Гърция Никос Кодзиас заяви, че проектът на Атина за решаването на спора за името е готов и пратен за разглеждане във външното ведомство, предава македонската агенция Макфакс, като се позовава на интервю на първия дипломат на Атина за местно радио. Според Кодзиас е постижимо проектът за бъде изпратен в Скопие следващия месец, преди неговото посещение в Македония, дата за което все още не е насрочена. Гръцкият дипломат отказа да разкрие какво е предложението на Атина за ново име на Македония, но потвърди, че такова е включено в проекта. Кодзиас отказа да потвърди и дали Гърция смята да предложи едно или няколко нови имена на северния си съсед. : Цанко Цолов", "date": "2018.02.24", "title": "„Макфакс“ (Македония): Гръцкият проект за промяна на името на Македония е готов, заяви Никос Кодзиас"}
{"url": "http://www.focus-news.net/news/2018/02/24/2492194/independent-generalniyat-sekretar-na-leybaristkata-partiya-si-podade-ostavkata.html", "text": "Генералният секретар на британската Лейбъристка партия Иайн МакНикол си подаде оставката, а Джереми Корбин продължава да затяга хватката си над партийния апарат, пише британското ляво-либерално издание Independent.\r\nБившият профсъюзен деец изпълняваше тази длъжност от 2011 година насам, но я оваканти, за да „реализира нови проекти“. Той ще напусне Работническата партия официално, когато бъде одобрен негов заместник.\r\nОт изданието коментират, че МакНикол е влязъл в сблъсък с лявото крило на партията, предвождано от Корбин, което, както твърдят източници на Independent, отдавна е искало да го замени с някой, който е по-близък до провежданата от тях политика.\r\nНаследникът му ще бъде избран на ежегодната партийна конференция по препоръка на Националния изпълнителен комитет, в който лявото крило има мнозинство. От ляво-либералното издание коментират, че наследникът на МакНикол най-вероятно ще бъде избран от редиците на съюзниците на Корбин.\r\nIndependent припомня, че генералният секретар е бил съперник на Корбин по време на изборите за лидер на партията през 2016 година, когато е бил обвинен, че се опитва да блокира втория мандат на Корбин като лидер на Лейбъристите, на основание, че трябва да бъде номиниран от депутати.\r\nАнонсирайки оставката си, МакНикол заяви: „Беше изключителна чест и привилегия да служа като генерален секретар на Лейбъристката партия. Реших, че искам нови предизвикателства, в служба на Лейбъристката партия и по-широкото работническо движение“.\r\nПревод и редакция:", "date": "2018.02.24", "title": "Independent: Генералният секретар на Лейбъристката партия си подаде оставката"}
{"url": "http://www.focus-news.net/news/2018/02/24/2492190/b92-belgrad-i-moskva-shte-prodalzhat-da-razvivat-humanitarniya-tsentar-v-nish.html", "text": "Сърбия и Русия са изразили готовността си да продължат да развиват руско-сръбския Хуманитарен център в Ниш по време на визитата на руския външен министър Сергей Лавров в Белград, предава белградската медийна група B92.\r\nТова предаде сръбската агенция Beta, която цитира съобщение на руското външно ведомство.\r\n„Страните изразиха готовността си за взаимно насърчаване на по-нататъшното развитие на руско-сръбския Хуманитарен център в Ниш, който има значителен принос за елиминирането на последствията от природни бедствия и обучението на съответни специалисти в Сърбия и балканския регион. Подчертан е интересът на Белград за продължаване на руската помощ в хуманитарната област в Сърбия“, се казва в съобщението.\r\nТам се добавя още, че Русия и Сърбия имат общ подход за разрешаването на косовския проблем и че то може да бъде постигнато единствено на базата на международното право и резолюция 1244 на Съвета за сигурност на ООН.\r\nСпоред съобщението, по време на престоя на Лавров в Белград е подчертано, че Прищина трябва да изпълни задължението си за създаване на Общност на сръбските общини без повече забавяния.\r\nРуското МВнР пише, че „високата интензивност на контактите на най-високо ниво и системното взаимно сътрудничество между външните и другите ведомства осигурява високо ниво на взаиморазбирателство и ефективна координация на работата, както и ускорена реализация на големите общи проекти, основно в сферата на енергетиката и инфраструктурата“.\r\nОтбелязано е увеличението на търговския оборот през 2017-а година, увеличението на размера на руските инвестиции в Сърбия и наличието на перспективи за развиване на високи технологии и индустриално сътрудничество, както и добрите резултати от работата на междуправителствения руско-сръбски комитет за търговия, икономическо и научно сътрудничество.\r\nНа страницата на руското МВнР е публикувано и изказването на Лавров преди да излети от Белград в четвъртък, в което той е изразил задоволството си от всичко.\r\n„Ивица (Дачич) и цялото сръбско ръководство направиха и невъзможното. Не мога да си спомня толкова емоционално, официално във всяко отношение, добро и братско посрещане. Мисля, че отпразнувахме 180-ата годишнина от установяването на дипломатическите ни отношения по най-добрия начин“, заяви Лавров пред репортерите.\r\nПревод и редакция:", "date": "2018.02.24", "title": "B92: Белград и Москва „ще продължат да развиват Хуманитарния център“ в Ниш"}
{"url": "http://www.focus-news.net/news/2018/02/24/2492191/tass-glasuvaneto-na-ss-na-oon-po-rezolyutsiyata-za-primirie-v-siriya-e-otlozheno-za-sabota.html", "text": "Съветът за сигурност на ООН ще гласува резолюцията за прекратяване на огъня в Сирия в 19 часа българско време в събота. Това съобщиха пред журналистите в петък  дипломати от страните-членки на СС след края на закрито съвещание помежду си, предава ТАСС.\r\n„Гласуването ще се състои в събота по обяд“, заяви постоянният представител на Швеция при ООН Улоф Скуг. Според неговите думи, членовете на СС са се опитали да гласуват документа в петък, но не са успели да разрешат всички спорни въпроси. „Ще работим през нощта и ще се върнем утре, ще гласуваме и, надявам се, ще приемем резолюцията с консенсус“, добави той.\r\nНа свой ред, кувейтският дипломат Мансур Айяд ал Утейби, председателстващ СС през февруари, заяви пред журналистите, че основните противоречия са свързани с точка от проекторезолюцията, в която са указани сроковете за влизане в сила на примирието и неговата продължителност.\r\nТАСС пояснява, че проекторезолюцията, подготвена от Кувейт и Швеция, съдържа искане за установяване на 30-дневно примирие на цялата територия на Сирия. Съгласно документа, режимът на примирие няма да се разпространява над операцията против терористичната групировка \"Ислямска държава“ и свързаните с нея формирования. В текста също се съдържа призив към страните в конфликта да прекратят блокадата на населени места и да се позволи на международните организации да окажат хуманитарна помощ на населението и да се евакуират ранените.\r\nОтначало гласуването по проекторезолюцията беше насрочено за 18:00 в петък, след това беше пренесено за 22:30. Закритите консултации на СС продължиха до 00:00 в събота, но към този момент не е бил достигнат консенсус между делегациите. Руската агенция припомня, че по-рано външният министър на Русия е заявил, че Москва е готова да гласува за резолюцията, ако в нея се съдържат гаранции, че терористите, най-вече в Източна Гута, ще спазват режима на примирие и ще прекратят обстрелите над Дамаск.\r\nПревод и редакция:", "date": "2018.02.24", "title": "ТАСС: Гласуването на СС на ООН по резолюцията за примирие в Сирия е отложено за събота"}
{"url": "http://www.focus-news.net/news/2018/02/24/2492197/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Сирийските кюрдски „Отряди за народна самоотбрана“ (ОНС), контролиращи големи парчета територия в Северна и Източна Сирия са предали контрола над предградие на Алепо на режима на сирийския президент Башар Асад в замяна на помощ срещу турската офанзива в района на Африн, пише британското издание The Times.\r\nАвторитетният британски вестник твърди, че части на подкрепяна от Иран проправителствена милиция вече са се разположили в района на Африн, управляван от ОНС, която се явява сирийския клон на Работническата партия на Кюрдистан (ПКК).\r\nПристигналите бойци от местната проправителствена милиция „Лива ал Бакир“ са марширували през централния площад на Африн и са били приветствани от ентусиазирана тълпа, развяваща знамена с ликовете на президента Асад и Абдула Юджалан, лидерът на ПКК, който в момента е в турски затвор. Освен това, множеството е викало слогани в подкрепа на Асад, въпреки различията между сирийското правителство и ОНС в миналото.\r\nВ замяна на военната помощ, ОНС са предали контрола над кюрдския квартал Шейх Максуд в северната част на Алепо на правителствените сили, като от управата на предградието са заявили: „Заради мълчанието на всички световни сили за варварските атаки, всички части на ОНС в Алепо отидоха в Африн и участваха в защитата му“, обясни Фурат Хелил, командващ частите на ОНС в Алепо, цитиран от кюрдска медия. „Поради тази причина кварталите в Източно Алепо преминаха под контрола на силите на режима“.\r\nОт изданието поясняват, че режимът е изпратил в Африн милиции, а не части от редовната сирийска армия, както са искали от ОНС. Броят на изпратените помощни формирования, според The Times, не е достатъчен, за да бъде удържана турската армия, а само за забавянето й. Както твърдят от вестника, Русия не позволява на Асад да окаже въздушна помощ на кюрдите, което оставя решаващото надмощие във въздуха за турските ВВС.\r\n*** Генералният секретар на британската Лейбъристка партия Иайн МакНикол си подаде оставката, а Джереми Корбин продължава да затяга хватката си над партийния апарат, пише британското ляво-либерално издание Independent.\r\nБившият профсъюзен деец изпълняваше тази длъжност от 2011 година насам, но я оваканти, за да „реализира нови проекти“. Той ще напусне Работническата партия официално, когато бъде одобрен негов заместник.\r\nОт изданието коментират, че МакНикол е влязъл в сблъсък с лявото крило на партията, предвождано от Корбин, което, както твърдят източници на Independent, отдавна е искало да го замени с някой, който е по-близък до провежданата от тях политика.\r\nНаследникът му ще бъде избран на ежегодната партийна конференция по препоръка на Националния изпълнителен комитет, в който лявото крило има мнозинство. От ляво-либералното издание коментират, че наследникът на МакНикол най-вероятно ще бъде избран от редиците на съюзниците на Корбин.\r\nIndependent припомня, че генералният секретар е бил съперник на Корбин по време на изборите за лидер на партията през 2016 година, когато е бил обвинен, че се опитва да блокира втория мандат на Корбин като лидер на Лейбъристите, на основание, че трябва да бъде номиниран от депутати.\r\nАнонсирайки оставката си, МакНикол заяви: „Беше изключителна чест и привилегия да служа като генерален секретар на Лейбъристката партия. Реших, че искам нови предизвикателства, в служба на Лейбъристката партия и по-широкото работническо движение“.\r\n*** Лидерът на Лейбъристката партия на Великобритания Джереми Корбин трябва да отговори на въпросите за контактите си с комунистически шпионин и не може просто „да подмине със смях“ тези обвинения, заяви бившият директор на британското външно разузнаване МИ-6 сър Ричард Диърлов, пише британското консервативно издание The Telegraph.\r\nДиърлов заяви, че е „абсурд“ лидерът на Лейбъристите да твърди, че е смятал чешкия агент само за дипломат, когато се е съгласил да се срещне с него и че Корбин е трябвало „да го избягва“.\r\nВ писмо до Telegraph, сър Ричард, заемал поста директор на МИ-6 от 1999 до 2004 година, заявява, че Джереми Корбин ще бъде поставен в „много странно положение“ като потенциален бъдещ премиер, ако се появят допълнителни свидетелства от времената на Студената война.\r\nИзданието припомня, че лидерът на Лейбъристката партия е признал, че се е срещал с Ян Саркоши, агент на чешкото разузнаване, докато е бил депутат през 1986 година, но е отрекъл да е давал чувствителна информация или да е приемал пари от него.\r\nСаркоши, който е описал Корбин като „много, много добър източник“ е бил определен като „сериен фантазьор“ от Лейбъристката партия, а през тази седмица, Корбин е публикувал видео съобщение, в което твърди, че британската преса „е започнала да се изживява като Джеймс Бонд“ заради това, че е публикувала „подобни глупости“.\r\nНо сър Ричард казвам, че твърденията на Саркоши не могат да бъдат отхвърлени с лека ръка, като посочва, че разговорите му с приятели, близки до чешката разузнавателна общност, сочат друго.\r\nВ документите на чешкото разузнаване Корбин фигурира като „Коб“ и става ясно, че разузнавателната служба е „имала причини да се интересува от него в ролята му на агент“.", "date": "2018.02.24", "title": "Преглед на някои от основните теми в британския печат ( Агенция „Фокус“ )"}
{"url": "http://www.focus-news.net/news/2018/02/24/2492198/badeshtite-obshtinski-savetnitsi-bez-firmi-sadruzhiya-aktsionerstva-i-uchastie-v-upravitelni-i-nadzorni-saveti-obzor.html", "text": "От мандат 2019 - 2023 г. общинските съветници няма да имат право да бъдат еднолични търговци, съдружници, акционери, членове на управителни, надзорни или контролни съвети на търговски дружества, които имат сключени договори с Общината, в която са съветници. Тези промени в Антикорупционния закон приеха депутатите на първо и второ четене. Това са първите промени в закона след като той влезе в сила на 23 януари 2018 г. С тях изискванията на Антикорупционния закон към общинските съветници, както и задължението им да подават декларация за имущество и конфликт на интереси ще влязат в сила от 1 декември 2019 г.Агенция „Фокус“ припомня: На 25 октомври 2015 г. се провеждат избори за кметове на общини, общински съвети и кметове на кметства.  Най-много мандати за общински съветници печели ГЕРБ – 1727. След нея се нарежда БСП, която има 930 общински съветници в страната. ДПС е трета политическа сила в местната власт и печели 761 общински съветници, избрани от еднопартийни листи. Патриотите се явяват в различни конфигурации на изборите, „Воля“ не участва в тях. \r\nДеница КИТАНОВА", "date": "2018.02.24", "title": "Бъдещите общински съветници: без фирми, съдружия, акционерства и участие в управителни и надзорни съвети (ОБЗОР)"}
{"url": "http://www.focus-news.net/news/2018/02/24/2492196/the-telegraph-dzheremi-korbin-tryabva-da-otgovori-na-vaprosi-otnosno-kontaktite-si-komunisticheski-shpionin-zayavi-bivsh-rakovoditel-na-mi-6.html", "text": "Лидерът на Лейбъристката партия на Великобритания Джереми Корбин трябва да отговори на въпросите за контактите си с комунистически шпионин и не може просто „да подмине със смях“ тези обвинения, заяви бившият директор на британското външно разузнаване МИ-6 сър Ричард Диърлов, пише британското консервативно издание The Telegraph.\r\nДиърлов заяви, че е „абсурд“ лидерът на Лейбъристите да твърди, че е смятал чешкия агент само за дипломат, когато се е съгласил да се срещне с него и че Корбин е трябвало „да го избягва“.\r\nВ писмо до Telegraph, сър Ричард, заемал поста директор на МИ-6 от 1999 до 2004 година, заявява, че Джереми Корбин ще бъде поставен в „много странно положение“ като потенциален бъдещ премиер, ако се появят допълнителни свидетелства от времената на Студената война.\r\nИзданието припомня, че лидерът на Лейбъристката партия е признал, че се е срещал с Ян Саркоши, агент на чешкото разузнаване, докато е бил депутат през 1986 година, но е отрекъл да е давал чувствителна информация или да е приемал пари от него.\r\nСаркоши, който е описал Корбин като „много, много добър източник“ е бил определен като „сериен фантазьор“ от Лейбъристката партия, а през тази седмица, Корбин е публикувал видео съобщение, в което твърди, че британската преса „е започнала да се изживява като Джеймс Бонд“ заради това, че е публикувала „подобни глупости“.\r\nНо сър Ричард казвам, че твърденията на Саркоши не могат да бъдат отхвърлени с лека ръка, като посочва, че разговорите му с приятели, близки до чешката разузнавателна общност, сочат друго.\r\nВ документите на чешкото разузнаване Корбин фигурира като „Коб“ и става ясно, че разузнавателната служба е „имала причини да се интересува от него в ролята му на агент“.\r\nПревод и редакция:", "date": "2018.02.24", "title": "The Telegraph: Джереми Корбин „трябва да отговори на въпроси“ относно контактите си комунистически шпионин, заяви бивш ръководител на МИ-6"}
{"url": "http://www.focus-news.net/news/2018/02/24/2492201/ria-novosti-sasht-i-avstraliya-sa-raztrevozheni-ot-situatsiyata-v-yuzhnokitaysko-more.html", "text": "САЩ и Австралия са разтревожени от ситуацията в Южнокитайско море, се казва в съвместно заявление на двете страни след края на срещата между американския президент Доналд Тръмп и премиера на Австралия Малкълм Търнбул, предава РИА Новости.\r\n„Лидерите изразиха сериозна тревога относно ситуацията в Южнокитайско море и призоваха всички страни да бъдат сдържани и да разрешат споровете си по мирен път и на основата на международното право“, се казва в заявлението.\r\nПревод и редакция:", "date": "2018.02.24", "title": "РИА Новости: САЩ и Австралия са разтревожени от ситуацията в Южнокитайско море"}
{"url": "http://www.focus-news.net/news/2018/02/24/2492200/tass-benyamin-netanyahu-privetstva-reshenieto-na-sasht-da-premestyat-amerikanskoto-posolstvo-v-erusalim-prez-may.html", "text": "Министър-председателят на Израел Бенямин Нетаняху приветства решението на американския президент Доналд Тръмп да премести американското посолство в Ерусалим през май 2018 година. Съответстващото заявление бе публикувано на сайта на израелското посолство във Вашингтон, предава ТАСС.\r\n„Решението на президента Тръмп да пренесе посолството на САЩ в Ерусалим през следващия Ден на независимостта на Израел е следствие от неговата историческа декемврийска декларация за признаване на Ерусалим за столица на Израел“, е заявил Нетаняху. „Това решение ще превърне 70-ият Ден на независимостта на Израел в още по-голям празник“.\r\nТой е добавил, че „благодари на президента Тръмп за неговото лидерство и дружба“.\r\nПревод и редакция:", "date": "2018.02.24", "title": "ТАСС: Бенямин Нетаняху приветства решението на САЩ да преместят американското посолство в Ерусалим през май"}
{"url": "http://www.focus-news.net/news/2018/02/24/2492203/b92-ivitsa-dachich-poiska-ot-gambiya-da-prerazgleda-reshenieto-si-da-priznae-kosovo.html", "text": "Министърът на външните работи на Сърбия Ивица Дачич заяви в петък, че е подканил гамбийския си колега Оусайно Дарбое да преразгледа решението на страната си да признае Косово, предава белградската медийна група B92.\r\nПо време на взаимна пресконференция в Белград, Дачич заяви пред журналистите, че е предложил на Дарбое да направи необходимото неговата страна да преразгледа решението, взето от предходната власт в африканската държава през 2009 година.\r\n„Запознах нашия гост с това, което се случва през последните години и десетилетия, че това (едностранното обявяване на независимостта на Косово – бел. B92) е едностранен акт, който продължава да е обект на спорове“, заяви сръбският дипломат.\r\nСпоред агенция Beta, Дарбое е отговорил, че неговата страна ще разгледа въпроса за Косово, като е добавил, че „може би скоро ще информира обществеността за решението си“, но и че процедурите трябва да бъдат уважени.\r\nПревод и редакция:", "date": "2018.02.24", "title": "B92: Ивица Дачич поиска от Гамбия да преразгледа решението си да признае Косово"}
{"url": "http://www.focus-news.net/news/2018/02/24/2492205/dnevni-avaz-milorad-dodik-zayavi-che-kandidatat-za-prezident-na-republika-srabska-shte-bade-ot-redovete-na-snsd.html", "text": "Изпълнителният комитет на Съюза на независимите социалдемократи (СНСД) потвърди в петък, че кандидатът за член на президентството на Босна и Херцеговина (БиХ) от Република Сръбска(РС), както и за президент на РС ще бъде от редиците на партията, както и че очакват победа и обединяване около „Патриотичния блок“, който трябва да бъде формиран, пише електронното издание на босненския вестник Dnevni avaz.\r\nЛидерът на СНСД Милорад Додик още веднъж е заявил, че ще бъде кандидат за член на Президентството на БиХ от РС, за което са изказали поддръжката си всички общински организации, но не е пожелал да потвърди, кой ще бъде кандидат за президент на федералния окръг РС.\r\n„Нашият кандидат ще бъде от СНСД, но трябва да го съгласуваме с другите политически партии“, е добавил той.\r\nИзпълнителният комитет на СНСД, на заседанието си в Баня Лука, е подкрепил идеята за организиране на „Патриотичен блок“, който, както казват от партията, да се противопостави на „договорите на РС, направени от Алианса за промени“.\r\nПревод и редакция:", "date": "2018.02.24", "title": "Dnevni avaz: Милорад Додик заяви, че кандидатът за президент на Република Сръбска ще бъде от редовете на СНСД"}
{"url": "http://www.focus-news.net/news/2018/02/24/2492192/aleksis-tsipras-novoto-ime-na-makedoniya-tryabva-sashtevremenno-da-bade-i-konstitutsionnoto-y-ime.html", "text": "„Името, за което ще се договорим, трябва едновременно да бъде и конституционно име на съседната страна, предварително условие за което е промяна на Конституцията“, заяви премиерът на Гърция Алексис Ципрас на пресконференция в Брюксел след края на неформалната среща на върха на лидерите на страните-членки на Европейския съюз, предава скопският телевизионен канал „A1 On”.\r\nЦипрас заяви, че позицията на гръцкото правителство е, че дългогодишният спор трябва да се реши, но с „устойчиво и стабилно решение, което ще почива на солидни основи“.\r\n- Гърция търси решение ergo omnes, това е едно решение с ясен ангажимент за име, което ще бъде използвано от всички, както за външна, така и за вътрешна употреба, което означава, че името, за което ще се съгласим трябва да е едновременно и конституционното име на съседната държава, нещо, за което е необходима промяна в Конституцията“, обясни гръцкият премиер, като повтори гръцките позиции, които тя предаде на върховния представител на ЕС по въпросите на външната политика.\r\nСпоред Ципрас Македония е тази, която бърза да реши проблема, защото е \"екзистенциален въпрос от екзистенциално значение\" за европейската перспектива на страната.\r\nЩо се отнася до срока за решение до срещата на върха на НАТО през юли, Ципрас заяви, че Гърция не бърза, нито е под натиск да намери решение.\r\n„Никой не бърза, никой не ни притиска, не бързаме. Наша инициативата да решим проблема, който по наше мнение оказва влияние върху външната политика на страната“, заяви гръцкият министър-председател, отговаряйки на журналистически въпрос, като добави, че не е 2008 г., за да има натиск за членство в НАТО.\r\nПо отношение на ролята на Ердоган в региона, след последното посещение на македонския президент в Турция, Ципрас заяви, че европейската перспектива на Скопие минава през Атина, а не през Анкара.\r\n„Нашите съседи трябва да разберат, мисля, че премиерът на страната е разбрал това, но трябва да се разбере от всички политически сили, че европейската перспектива и укрепването на стабилността в съседната страна не преминава през Анкара, а през Атина. Няма нужда да се търси решение в Анкара. Ако те търсят европейска перспектива, правят грешка, ако се опитват да я постигнат чрез Анкара“, посочи Ципрас.\r\nПревод и редакция:", "date": "2018.02.24", "title": "Алексис Ципрас: Новото име на Македония трябва същевременно да бъде и конституционното й име"}
{"url": "http://www.focus-news.net/news/2018/02/24/2492202/mkd-makedoniya-general-stoyanche-angelov-zayavi-che-kyoseto-tryabva-da-ima-pametnik-no-ne-i-pred-varhovniya-sad.html", "text": "Генерал Стоянче Ангелов смята, че Антон Янев – Кьосето заслужава да има паметник на някое представително място, но не и пред Върховния съд на Македония, пише скопското електронно издание „МКД“, като се позовава на съобщение на Ангелов в неговия Фейсбук профил.\r\n„За жалост, поради масовата (зло)употреба на неговото име за текущи политически и други цели, неговият лик днес е изкривен и буди негативни емоции в част от македонския народ“.\r\n„Но, без значение колко голям патриот е бил, все пак, на паметника на Кьосето мястото му не е пред Съдът. Кьосето не е бил съдия. Затова, паметник на Антон Кьосето трябва да има, но на някое друго представително място, на което няма да буди негативни емоции и асоциации“, реагира Ангелов на решението на град Скопие да премахне паметникът на Кьосето от пространството пред сградата на Върховния съд.\r\nПревод и редакция:", "date": "2018.02.24", "title": "„МКД“ (Македония): Генерал Стоянче Ангелов заяви, че Кьосето трябва да има паметник, но не и пред Върховния съд"}
{"url": "http://www.focus-news.net/news/2018/02/24/2492207/ekspert-eksperti-obyasniha-prichinite-za-prehvarlyaneto-na-su-57-v-siriya.html", "text": "Станаха известни причините за прехвърлянето в Сирия на най-новите руски изтребители от пето поколение Су-57. За тях разказа топ-мениджър на едно руските военни предприятия, както и представител на органите на военното управление, пише електронното издание на руското списание „Експерт“, като се позовава на публикация в „Коммерсант“.\r\nСпоред данните на изданието, което се позовава на един от своите събеседници, самолетите са прехвърлени в рамките на програма за изпитания на въоръжението. При това, точният брой на отправените в Сирия самолети не се споменава.\r\n„Експерт“ напомня, че през нощта срещу 22 февруари е станало известно, че в Сирия са прехвърлени два руски изтребителя от пето поколение Су-57. Съгласно предварителната информация, на 21 февруари тези самолети са се приземили на авиобазата Хмеймим. Заедно с тях в Сирия са прехвърлени и четири Су-35С и самолет за радиолокационно наблюдение А-50У.\r\nОт изданието уточняват, че до този момент няма коментар по въпроса от представители на Министерството на отбраната на Русия.\r\nВ материала се уточнява, че Су-57 е перспективен руски многофункционален изтребител от пето поколение, разработван от КБ „Сухой“ в рамките на проекта „ПАК ФА“ (програма „И-21“).\r\nСамолетът е разработен за да замени тежкия изтребител Су-27 в руските ВВС. За износ, на базата на Су-57, се предполага създаването на експортна модификация на самолета с обозначение FGFA (Fifth Generation Fighter Aircraft), съвместно с Индия.\r\nПървият полет на самолета е осъществен още на 29 януари 2010 година. През 2013 година е започнало малкосерийно производство на самолетите на КнААЗ (където са сглобени и опитните образци), за изпитания на новото въоръжение. Серийното снабдяване на строевите части със Су-57 трябва да започне през 2018-2019 гг.\r\nПървият полет на Су-57 с двигател втори етап (двигател „Изделие 30“) се е състоял през четвъртото тримесечие на 2017 година. Поставянето на тези двигатели в серийните самолети се планира за периода 2023-2025 година.\r\nПревод и редакция:", "date": "2018.02.24", "title": "„Експерт“: Експерти обясниха причините за прехвърлянето на Су-57 в Сирия"}
{"url": "http://www.focus-news.net/news/2018/02/24/2492423/afp-zasedanieto-na-saveta-za-sigurnost-otnosno-siriya-ne-uspya-da-zapochne-navreme.html", "text": "Заседанието на Съвета за сигурност относно Сирия, насрочено за 19:00 часа българско време не успя да започне по план, съобщава AFP. Причината е проточилите се разговори, целящи да договорят прокарването на резолюция за 30-дневни примирие в Източна Гута без тя да бъде блокирана от руското право на вето. Все още не е ясно дали гласуването ще бъде отложено или проведено преди всичко по-късно в събота. \r\nГласуването трябваше да стане по-рано тази седмица, но бе блокирано от руския постоянен представител Василий Небензя, който предложи промени в текста на резолюцията.: Цанко Цолов", "date": "2018.02.24", "title": "AFP: Заседанието на Съвета за сигурност относно Сирия не успя да започне навреме"}
{"url": "http://www.focus-news.net/news/2018/02/24/2492204/danas-ruskiyat-poslanik-v-sarbiya-zayavi-che-moskva-i-belgrad-imat-obshti-interesi.html", "text": "Русия и Сърбия имат общи национални и стратегически интереси, оцени руският посланик в Сърбия Александър Чепурин на приема в дипломатическата мисия в Белград по повод отбелязването на руския национален празник - Деня на защитника на отечеството, пише електронното издание на сръбския вестник Danas.\r\nЧепурин изтъкна, че Русия и Сърбия отбелязват 180-ата годишнина от установяването на дипломатическите си отношения и двата народа са свързани от историческо приятелство. Той е напомнил, че годишнината е отбелязана специално с посещението на руския външен министър Сергей Лавров в Сърбия в сряда и четвъртък.\r\nНа приема са присъствали сръбският външен министър Ививца Дачич, министърът на вътрешните работи Небойша Стефанович, заместник-председателят на сръбския парламент Велимир Арсич и началникът на Генералния щаб на сръбските Въоръжени сили Любиша Дикович. От изданието съобщават, че сред присъстващите са били още министърът без портфейл Ненад Попович, принц Александър Караджорджевич и директорът на канцеларията на сръбското правителство за Косово и Метохия Марко Джурич.\r\nУченици от руското училище в Белград са изпели химните на Русия и Сърбия, а по случая са били организирани и две изложби на територията на руското посолство в Сърбия.\r\nЕдната е била посветена на 180-ата годишнина от установяването на дипломатическите отношения между Русия и Сърбия, а другата е била на военна тематика.\r\nПревод и редакция:", "date": "2018.02.24", "title": "Danas: Руският посланик в Сърбия заяви, че Москва и Белград имат общи интереси"}
{"url": "http://www.focus-news.net/news/2018/02/24/2492208/leonid-kuchma-ukrayna-nikoga-ne-e-bila-palnotsenna-darzhava.html", "text": "Бившият украински президент Леонид Кучма заяви, че Украйна никога не е била пълноценна държава, а народът на страната днес се намира в ужасно положение. Това съобщи „Украина.ру“, предава РИА Новости.\r\n„Украйна никога не е била държава в пълния смисъл на тази дума, а днешното положение на украинците е ужасно. Дълговете ни възлизат на 75% от БВП. Това е ужасно. А кой ще ги плаща? Ако сега Международния валутен фонд не даде пари, какво, ще обявят фалит?“, е заявил Кучма.\r\nПолитикът е уверен, че страната е докарана до това състояние от украинските депутати и управляващия елит на страната. При това, Кучма е отбелязал, че днес политиците говорят за предстоящите президентски и парламентарни избори, като същевременно забравят за условията на живот на населението и състоянието на националната икономика.\r\nОсвен това, както е отбелязал бившият украински президент, на проведената миналата седмица Мюнхенска конференция за сигурността, Украйна „се е оказала в задните редици“. „Ако там не беше отишъл президентът и не беше напомнил, че сме на картата на Европа, те вероятно биха забравили за това. Това е страшното. Трябва да се мисли над това“, е заявил той.\r\nРИА Новости припомня, че по-рано Кучма е изразил съжаление, че в Закона за реинтеграция на Донбас, подписан от Петро Порошенко, не се споменават Минските споразумения, като освен това е определил приетия документ като политически.\r\nПревод и редакция:", "date": "2018.02.24", "title": "Леонид Кучма: Украйна никога не е била пълноценна държава"}
{"url": "http://www.focus-news.net/news/2018/02/24/2492195/the-times-kyurdskite-otryadi-za-narodna-samootbrana-sa-sklyuchili-sdelka-s-rezhima-na-bashar-asad-za-obshta-zashtita-na-afrin-ot-turtsite.html", "text": "Сирийските кюрдски „Отряди за народна самоотбрана“ (ОНС), контролиращи големи парчета територия в Северна и Източна Сирия са предали контрола над предградие на Алепо на режима на сирийския президент Башар Асад в замяна на помощ срещу турската офанзива в района на Африн, пише британското издание The Times.\r\nАвторитетният британски вестник твърди, че части на подкрепяна от Иран проправителствена милиция вече са се разположили в района на Африн, управляван от ОНС, която се явява сирийския клон на Работническата партия на Кюрдистан (ПКК).\r\nПристигналите бойци от местната проправителствена милиция „Лива ал Бакир“ са марширували през централния площад на Африн и са били приветствани от ентусиазирана тълпа, развяваща знамена с ликовете на президента Асад и Абдула Юджалан, лидерът на ПКК, който в момента е в турски затвор. Освен това, множеството е викало слогани в подкрепа на Асад, въпреки различията между сирийското правителство и ОНС в миналото.\r\nВ замяна на военната помощ, ОНС са предали контрола над кюрдския квартал Шейх Максуд в северната част на Алепо на правителствените сили, като от управата на предградието са заявили: „Заради мълчанието на всички световни сили за варварските атаки, всички части на ОНС в Алепо отидоха в Африн и участваха в защитата му“, обясни Фурат Хелил, командващ частите на ОНС в Алепо, цитиран от кюрдска медия. „Поради тази причина кварталите в Източно Алепо преминаха под контрола на силите на режима“.\r\nОт изданието поясняват, че режимът е изпратил в Африн милиции, а не части от редовната сирийска армия, както са искали от ОНС. Броят на изпратените помощни формирования, според The Times, не е достатъчен, за да бъде удържана турската армия, а само за забавянето й. Както твърдят от вестника, Русия не позволява на Асад да окаже въздушна помощ на кюрдите, което оставя решаващото надмощие във въздуха за турските ВВС.\r\nПревод и редакция:", "date": "2018.02.24", "title": "The Times: Кюрдските „Отряди за народна самоотбрана“ са сключили сделка с режима на Башар Асад за обща защита на Африн от турците"}
{"url": "http://www.focus-news.net/news/2018/02/24/2492209/xinhua-prezidentite-na-balgariya-i-sarbiya-se-razbraha-da-razvivat-dvustrannite-otnosheniya.html", "text": "Президентите на България и Сърбия Румен Радев и Александър Вучич, който беше на посещение в София в петък, заявиха, че техните страни ще продължат да развиват двустранните отношения във всички области, предава китайската информационна агенция Xinhua.\r\n„Когато говорим за разширяване на сътрудничеството във всички сфери, ние имаме предвид взаимен подход“, заяви Радев по време на общата пресконференция след разговора между президентите.\r\nБългарският президент изрази надежда за осъществяването на напредък в двустранната свързаност в сферите на пътната и железопътната инфраструктура, както и за построяването на газов интерконектор между двете страни.\r\n„Когато говорим за свързаност, важна част от това е създаването на възможност за хората от двете страни на границата да осъществяват по-интензивен обмен“, добави Радев.\r\nВажно в това отношение е да се открият нови гранични пунктове и да се подобри оперативността на съществуващите такива, посочи той.\r\nМеждувременно, Радев увери, че България подкрепя усилията на Сърбия за присъединяване към Европейския съюз и оценява високо всички реформи и най-вече готовността на Сърбия за откритост и диалог с всички страни от региона.\r\nОт своя страна, Вучич заяви, че между двете страни стоят много важни въпроси. Той изтъкна икономическото сътрудничество между двете страни, като посочи, че сръбският износ в България се е увеличил с 53% през изминалата година, докато българският експорт в Сърбия се е увеличил с 28% за същия период.\r\nСръбския президент заяви също, че държавните и частните компании в двете страни, дори тези от военната индустрия, могат да намерят възможности за общи действия на пазари в трети страни.\r\nПревод и редакция:", "date": "2018.02.24", "title": "Xinhua: Президентите на България и Сърбия се разбраха да развиват двустранните отношения"}
{"url": "http://www.focus-news.net/news/2018/02/24/2492212/balgariya-komentari-v-svetovnite-medii-agentsiya-fokus.html", "text": "Евродепутатът Ангел Джамбазки, от редовете на ВМРО на Красимир Карачакачанов, заяви, че премахването на паметника на македонския революционер Андон Лазов – Кьосето е всъщност изпълняване на договора за добросъседство  с България, пише приближеното до Никола Груевски скопско електронно издание „Курир“.\r\nДжамбазки пише, че е необходимо паметникът да бъде поискан от България и да се постави в Благоевград.\r\n„Отлична новина за българската кауза в Македония. Андон Кьосето е един от видните дейци на ВМРО, заслужил български национален революционер и доказан български воин. Поставянето на този паметник беше провокация срещу българската история. Неговото премахване е част от изпълнението на договора с България“, написа Джамбазки на своя профил във Фейсбук.\r\nТой добави следното:\r\n„Току що, Стефан Братанов ми даде отлична идея. Не е лошо да поискаме вече готовия паметник и да го монтираме в Благоевград, примерно. Защото той там е починал през 1953-та година“.\r\nИзданието резюмира, че Дамбазки твърди, че премахването на паметника на Кьосето е част от договора с България, който Зоран Заев е подписал и с който Македония се явява като ощетена страна спрямо България, която е триумфирала с това споразумение.\r\n*** България има най-ниска минимална заплата в Европейския съюз – 261 евро, след нея са Литва – с 400 евро и Румъния – с 408 евро, обяви в петък евростат, предава скопският телевизионен канал „Алфа ТВ“.\r\nГенерално, в Източна Европа минималната заплата е под 500 евро и над 1000 евро за страните от Западна Европа.\r\nТя е най-висока в Люксембург – 1999 евро месечно, Ирландия – 1615 евро, Холандия – 1578 евро и т.н.\r\nСтраните в ЕС без минимален праг на заплатите са Дания, Италия, Кипър, Австрия, Финландия и Швеция.\r\n*** Президентите на България и Сърбия Румен Радев и Александър Вучич, който беше на посещение в София в петък, заявиха, че техните страни ще продължат да развиват двустранните отношения във всички области, предава китайската информационна агенция Xinhua.\r\n„Когато говорим за разширяване на сътрудничеството във всички сфери, ние имаме предвид взаимен подход“, заяви Радев по време на общата пресконференция след разговора между президентите.\r\nБългарският президент изрази надежда за осъществяването на напредък в двустранната свързаност в сферите на пътната и железопътната инфраструктура, както и за построяването на газов интерконектор между двете страни.\r\n„Когато говорим за свързаност, важна част от това е създаването на възможност за хората от двете страни на границата да осъществяват по-интензивен обмен“, добави Радев.\r\nВажно в това отношение е да се открият нови гранични пунктове и да се подобри оперативността на съществуващите такива, посочи той.\r\nМеждувременно, Радев увери, че България подкрепя усилията на Сърбия за присъединяване към Европейския съюз и оценява високо всички реформи и най-вече готовността на Сърбия за откритост и диалог с всички страни от региона.\r\nОт своя страна, Вучич заяви, че между двете страни стоят много важни въпроси. Той изтъкна икономическото сътрудничество между двете страни, като посочи, че сръбският износ в България се е увеличил с 53% през изминалата година, докато българският експорт в Сърбия се е увеличил с 28% за същия период.\r\nСръбския президент заяви също, че държавните и частните компании в двете страни, дори тези от военната индустрия, могат да намерят възможности за общи действия на пазари в трети страни.\r\n***Министерството на отбраната на България ще направи предложения за организиране през март 2018-а година на търгове за закупуване на нови изтребители и бронирани машини до Министерския съвет на страната, предава американския военен портал Defense News, като се позовава на думите, изказани от българския военен министър Красимир Каракачанов.\r\nМинистърът заяви пред държавната телевизия БНТ, че България ще търси предложение „нови самолети и втора употреба“, за да „получи най-добрите цени и най-добрите оферти“.\r\nСамолетите трябва да заменят българските МиГ-29 от съветско време с изтребители, произведени на Запад. Очаква се сделката да е на стойност от около 1,5 милиарда лева (946 милиона долара).\r\nОсвен това, Каракачанов е заявил, че министерството цели да изхарчи 20% от предназначените за военни цели средства за ново въоръжение и оборудване за българските Въоръжени сили. \r\nСпоред плана на министъра, новите бронирани машини трябва да заменят съветските БТР-60.\r\n*** До края на март, Министерството на отбраната в София ще представи на Министерския съвет инвестиционни проекти на стойност над 3,5 млрд. лева ($2,2 млрд.) за придобиването на нови бронирани машини, патрулни катери и изтребители, заяви министърът на отбраната Красимир Каракачанов, предава военният портал Jane's 360.\r\nБългария ще организира търг за нови бронирани машини за първи път, но Красимир Каракачанов е съсредоточен върху другите два проекта, както заяви той в интервю пред националната телевизия БНТ на 21 февруари.\r\nТой съобщи за предстоящото подновяване на търга за нов изтребител, който трябва да замени българските МиГ-29 и военното ведомство ще се фокусира над събирането на оферти за нови и стари изтребители Saab JAS-39 Gripen, Lockheed Martin F-16 Fighting Falcon и Eurofighter Typhoon.", "date": "2018.02.24", "title": "България – коментари в световните медии ( Агенция „Фокус“ )"}
{"url": "http://www.focus-news.net/news/2018/02/24/2492210/defence-news-balgariya-shte-organizira-targove-za-iztrebiteli-i-bronirani-mashini-prez-mart.html", "text": "Министерството на отбраната на България ще направи предложения за организиране през март 2018-а година на търгове за закупуване на нови изтребители и бронирани машини до Министерския съвет на страната, предава американския военен портал Defense News, като се позовава на думите, изказани от българския военен министър Красимир Каракачанов.\r\nМинистърът заяви пред държавната телевизия БНТ, че България ще търси предложение „нови самолети и втора употреба“, за да „получи най-добрите цени и най-добрите оферти“.\r\nСамолетите трябва да заменят българските МиГ-29 от съветско време с изтребители, произведени на Запад. Очаква се сделката да е на стойност от около 1,5 милиарда лева (946 милиона долара).\r\nОсвен това, Каракачанов е заявил, че министерството цели да изхарчи 20% от предназначените за военни цели средства за ново въоръжение и оборудване за българските Въоръжени сили. \r\nСпоред плана на министъра, новите бронирани машини трябва да заменят съветските БТР-60.\r\nПревод и редакция:", "date": "2018.02.24", "title": "Defence News: България ще организира търгове за изтребители и бронирани машини през март"}
{"url": "http://www.focus-news.net/news/2018/02/24/2492211/janes-360-balgariya-modernizira-vaorazhenite-si-sili.html", "text": "До края на март, Министерството на отбраната в София ще представи на Министерския съвет инвестиционни проекти на стойност над 3,5 млрд. лева ($2,2 млрд.) за придобиването на нови бронирани машини, патрулни катери и изтребители, заяви министърът на отбраната Красимир Каракачанов, предава военният портал Jane's 360.\r\nБългария ще организира търг за нови бронирани машини за първи път, но Красимир Каракачанов е съсредоточен върху другите два проекта, както заяви той в интервю пред националната телевизия БНТ на 21 февруари.\r\nТой съобщи за предстоящото подновяване на търга за нов изтребител, който трябва да замени българските МиГ-29 и военното ведомство ще се фокусира над събирането на оферти за нови и стари изтребители Saab JAS-39 Gripen, Lockheed Martin F-16 Fighting Falcon и Eurofighter Typhoon.\r\nПревод и редакция:", "date": "2018.02.24", "title": "Jane's 360: България модернизира въоръжените си сили"}
{"url": "http://www.focus-news.net/news/2018/02/24/2492213/pregled-na-mezhdunarodnite-novini-do-6-chasa-agentsiya-fokus.html", "text": "Президентът на САЩ Доналд Тръмп осъди като „срамота“ действията на сирийското правителство и на подкрепящите го Иран и Русия, докато светът се бори да спре смъртоносните бомбардировки в държания от сирийската опозиция анклав Източна Гута.\r\n„Ще кажа, че това, което Русия, Иран и Сирия правят в последно време е хуманитарна срамота“, заяви Тръмп по време на пресконференция. „Това, което тези три държави правят с народа е срамота“, допълни той.\r\nПо-рано държавният департамент заяви, че Русия, чиято авиация участва във въздушните удари по Източна Гута, има „уникалната отговорност“ за увеличаващия се брой загинали в обсадения анклав.\r\n*** Действията на Турция във водите около Кипър противоречат на нормализацията на отношенията между Анкара и Европейския съюз. Това заяви председателят на Европейския съвет Доналд Туск на пресконференция след края на неформалната среща на върха на 27-те страни-членки на Съюза.\r\n„Тези действия противоречат на нормализацията на отношенията (на Турция) с всички страни от ЕС“, заяви Туск.\r\nСпоред неговите думи, всички страни от ЕС са изразили солидарност с Кипър и са призовали Турция да прекрати дейността си във водите на Кипър. Съюзът ще се върне към този въпрос на срещата на върха през март, добави председателят на Европейския съвет.\r\n*** Вицепремиерът на Македония по европейските въпроси Буяр Османи няма да присъства на конференция за Западните Балкани в Босна и Херцеговина (БиХ), защото домакините не са поканили Косово, пише скопското електронно издание „МКД“.\r\nОсмани заяви, че се е отказал от участие на конференцията заради Косово. Същите причини важат и за неучастието на Албания.\r\nЗа македонския вицепремиер и министъра на външните работи на Албания Дитмир Бушати не може да се обсъждат Западните Балкани без присъствието на делегати от Косово.\r\nКонференцията ще се проведе в Баня Лука, сръбската част на БиХ, страна, която не признава Косово.\r\nОт македонския парламент казват, че това е лична преценка на вицепремиера.\r\n„Вицепремиерът Буяр Османи направи собствена преценка да не участва в конференция, посветена на Западните Балкани. Този въпрос не е обсъждан на правителствено ниво и е преценка на сами вицепремиер“, заявиха от македонското правителство.\r\n*** Управляващата партия в Полша „Право и справедливост“ трябва да направи всичко възможно да спре антисемитските си изяви, които вредят на имиджа на Полша по света и поставят националните й интереси под риск, заяви председателят на Европейския съвет Доналд Туск в петък.\r\nТуск, който е бивш премиер на Полша, заяви след срещата си с настоящия премиер на страната Матеуш Моравиецки, че разговорите с другите европейски лидери са показали, че ситуацията на Варшава е „много сериозна“.\r\n„Обясних на премиера каква е ситуация... и че тя вреди на полските интереси, репутацията на Полша и позицията на Полша по света“, заяви Туск, като добави, че Моравиецки разбира това.\r\n„Има само едно разрешение. Трябва да се направи всичко, за да се прекрати... вълната от лоши мнения за Полша, която днес напомня на цунами и една втора вълна на лекомислени и недостойни инциденти, антисемитски изяви в Полша“, подчерта той.\r\n„Управляващата партия има всички инструменти да спре и двете вълни, ако наистина иска да го направи. Ние всички работихме здраво за това... през последните 30 години Полша да има добри отношения със света, включително с Израел и еврейската общност. Не можем да позволим някой да развали всичко само за няколко седмици“, категоричен е Туск.\r\nReuters припомня, че Полша разгневи Израел, САЩ и Украйна през февруари, когато прие Закон, предвиждащ затвор до три години за свързване на Полша с нацистките концлагери и престъпленията на немците по време на Втората световна война. Премиерът на страната Моравиецки наля още масло в огъня, когато предположи в събота на Мюнхенската конференция за сигурността, че евреите също са замесени в Холокоста.\r\n*** Сърбия и Русия са изразили готовността си да продължат да развиват руско-сръбския Хуманитарен център в Ниш по време на визитата на руския външен министър Сергей Лавров в Белград.\r\nТова предаде сръбската агенция Beta, която цитира съобщение на руското външно ведомство.\r\n„Страните изразиха готовността си за взаимно насърчаване на по-нататъшното развитие на руско-сръбския Хуманитарен център в Ниш, който има значителен принос за елиминирането на последствията от природни бедствия и обучението на съответни специалисти в Сърбия и балканския регион. Подчертан е интересът на Белград за продължаване на руската помощ в хуманитарната област в Сърбия“, се казва в съобщението.\r\nТам се добавя още, че Русия и Сърбия имат общ подход за разрешаването на косовския проблем и че то може да бъде постигнато единствено на базата на международното право и резолюция 1244 на Съвета за сигурност на ООН.\r\nСпоред съобщението, по време на престоя на Лавров в Белград е подчертано, че Прищина трябва да изпълни задължението си за създаване на Общност на сръбските общини без повече забавяния.\r\nРуското МВнР пише, че „високата интензивност на контактите на най-високо ниво и системното взаимно сътрудничество между външните и другите ведомства осигурява високо ниво на взаиморазбирателство и ефективна координация на работата, както и ускорена реализация на големите общи проекти, основно в сферата на енергетиката и инфраструктурата“.\r\nОтбелязано е увеличението на търговския оборот през 2017-а година, увеличението на размера на руските инвестиции в Сърбия и наличието на перспективи за развиване на високи технологии и индустриално сътрудничество, както и добрите резултати от работата на междуправителствения руско-сръбски комитет за търговия, икономическо и научно сътрудничество.\r\nНа страницата на руското МВнР е публикувано и изказването на Лавров преди да излети от Белград в четвъртък, в което той е изразил задоволството си от всичко.\r\n„Ивица (Дачич) и цялото сръбско ръководство направиха и невъзможното. Не мога да си спомня толкова емоционално, официално във всяко отношение, добро и братско посрещане. Мисля, че отпразнувахме 180-ата годишнина от установяването на дипломатическите ни отношения по най-добрия начин“, заяви Лавров пред репортерите.\r\n*** Съветът за сигурност на ООН ще гласува резолюцията за прекратяване на огъня в Сирия в 19 часа българско време в събота. Това съобщиха пред журналистите в петък  дипломати от страните-членки на СС след края на закрито съвещание помежду си.\r\n„Гласуването ще се състои в събота по обяд“, заяви постоянният представител на Швеция при ООН Улоф Скуг. Според неговите думи, членовете на СС са се опитали да гласуват документа в петък, но не са успели да разрешат всички спорни въпроси. „Ще работим през нощта и ще се върнем утре, ще гласуваме и, надявам се, ще приемем резолюцията с консенсус“, добави той.\r\nНа свой ред, кувейтският дипломат Мансур Айяд ал Утейби, председателстващ СС през февруари, заяви пред журналистите, че основните противоречия са свързани с точка от проекторезолюцията, в която са указани сроковете за влизане в сила на примирието и неговата продължителност.\r\nТАСС пояснява, че проекторезолюцията, подготвена от Кувейт и Швеция, съдържа искане за установяване на 30-дневно примирие на цялата територия на Сирия. Съгласно документа, режимът на примирие няма да се разпространява над операцията против терористичната групировка \"Ислямска държава“ и свързаните с нея формирования. В текста също се съдържа призив към страните в конфликта да прекратят блокадата на населени места и да се позволи на международните организации да окажат хуманитарна помощ на населението и да се евакуират ранените.\r\nОтначало гласуването по проекторезолюцията беше насрочено за 18:00 в петък, след това беше пренесено за 22:30. Закритите консултации на СС продължиха до 00:00 в събота, но към този момент не е бил достигнат консенсус между делегациите. Руската агенция припомня, че по-рано външният министър на Русия е заявил, че Москва е готова да гласува за резолюцията, ако в нея се съдържат гаранции, че терористите, най-вече в Източна Гута, ще спазват режима на примирие и ще прекратят обстрелите над Дамаск.\r\n*** Съветът за сигурност на ООН ще гласува резолюцията за прекратяване на огъня в Сирия в 19 часа българско време в събота. Това съобщиха пред журналистите в петък  дипломати от страните-членки на СС след края на закрито съвещание помежду си.\r\n„Гласуването ще се състои в събота по обяд“, заяви постоянният представител на Швеция при ООН Улоф Скуг. Според неговите думи, членовете на СС са се опитали да гласуват документа в петък, но не са успели да разрешат всички спорни въпроси. „Ще работим през нощта и ще се върнем утре, ще гласуваме и, надявам се, ще приемем резолюцията с консенсус“, добави той.\r\nНа свой ред, кувейтският дипломат Мансур Айяд ал Утейби, председателстващ СС през февруари, заяви пред журналистите, че основните противоречия са свързани с точка от проекторезолюцията, в която са указани сроковете за влизане в сила на примирието и неговата продължителност.\r\nТАСС пояснява, че проекторезолюцията, подготвена от Кувейт и Швеция, съдържа искане за установяване на 30-дневно примирие на цялата територия на Сирия. Съгласно документа, режимът на примирие няма да се разпространява над операцията против терористичната групировка \"Ислямска държава“ и свързаните с нея формирования. В текста също се съдържа призив към страните в конфликта да прекратят блокадата на населени места и да се позволи на международните организации да окажат хуманитарна помощ на населението и да се евакуират ранените.\r\nОтначало гласуването по проекторезолюцията беше насрочено за 18:00 в петък, след това беше пренесено за 22:30. Закритите консултации на СС продължиха до 00:00 в събота, но към този момент не е бил достигнат консенсус между делегациите. Руската агенция припомня, че по-рано външният министър на Русия е заявил, че Москва е готова да гласува за резолюцията, ако в нея се съдържат гаранции, че терористите, най-вече в Източна Гута, ще спазват режима на примирие и ще прекратят обстрелите над Дамаск.\r\n*** „Името, за което ще се договорим, трябва едновременно да бъде и конституционно име на съседната страна, предварително условие за което е промяна на Конституцията“, заяви премиерът на Гърция Алексис Ципрас на пресконференция в Брюксел след края на неформалната среща на върха на лидерите на страните-членки на Европейския съюз.\r\nЦипрас заяви, че позицията на гръцкото правителство е, че дългогодишният спор трябва да се реши, но с „устойчиво и стабилно решение, което ще почива на солидни основи“.\r\n- Гърция търси решение ergo omnes, това е едно решение с ясен ангажимент за име, което ще бъде използвано от всички, както за външна, така и за вътрешна употреба, което означава, че името, за което ще се съгласим трябва да е едновременно и конституционното име на съседната държава, нещо, за което е необходима промяна в Конституцията“, обясни гръцкият премиер, като повтори гръцките позиции, които тя предаде на върховния представител на ЕС по въпросите на външната политика.\r\nСпоред Ципрас Македония е тази, която бърза да реши проблема, защото е \"екзистенциален въпрос от екзистенциално значение\" за европейската перспектива на страната.\r\nЩо се отнася до срока за решение до срещата на върха на НАТО през юли, Ципрас заяви, че Гърция не бърза, нито е под натиск да намери решение.\r\n„Никой не бърза, никой не ни притиска, не бързаме. Наша инициативата да решим проблема, който по наше мнение оказва влияние върху външната политика на страната“, заяви гръцкият министър-председател, отговаряйки на журналистически въпрос, като добави, че не е 2008 г., за да има натиск за членство в НАТО.\r\nПо отношение на ролята на Ердоган в региона, след последното посещение на македонския президент в Турция, Ципрас заяви, че европейската перспектива на Скопие минава през Атина, а не през Анкара.\r\n„Нашите съседи трябва да разберат, мисля, че премиерът на страната е разбрал това, но трябва да се разбере от всички политически сили, че европейската перспектива и укрепването на стабилността в съседната страна не преминава през Анкара, а през Атина. Няма нужда да се търси решение в Анкара. Ако те търсят европейска перспектива, правят грешка, ако се опитват да я постигнат чрез Анкара“, посочи Ципрас.\r\n*** Сирийските кюрдски „Отряди за народна самоотбрана“ (ОНС), контролиращи големи парчета територия в Северна и Източна Сирия са предали контрола над предградие на Алепо на режима на сирийския президент Башар Асад в замяна на помощ срещу турската офанзива в района на Африн.\r\nАвторитетният британски вестник твърди, че части на подкрепяна от Иран проправителствена милиция вече са се разположили в района на Африн, управляван от ОНС, която се явява сирийския клон на Работническата партия на Кюрдистан (ПКК).\r\nПристигналите бойци от местната проправителствена милиция „Лива ал Бакир“ са марширували през централния площад на Африн и са били приветствани от ентусиазирана тълпа, развяваща знамена с ликовете на президента Асад и Абдула Юджалан, лидерът на ПКК, който в момента е в турски затвор. Освен това, множеството е викало слогани в подкрепа на Асад, въпреки различията между сирийското правителство и ОНС в миналото.\r\nВ замяна на военната помощ, ОНС са предали контрола над кюрдския квартал Шейх Максуд в северната част на Алепо на правителствените сили, като от управата на предградието са заявили: „Заради мълчанието на всички световни сили за варварските атаки, всички части на ОНС в Алепо отидоха в Африн и участваха в защитата му“, обясни Фурат Хелил, командващ частите на ОНС в Алепо, цитиран от кюрдска медия. „Поради тази причина кварталите в Източно Алепо преминаха под контрола на силите на режима“.\r\nОт изданието поясняват, че режимът е изпратил в Африн милиции, а не части от редовната сирийска армия, както са искали от ОНС. Броят на изпратените помощни формирования, според The Times, не е достатъчен, за да бъде удържана турската армия, а само за забавянето й. Както твърдят от вестника, Русия не позволява на Асад да окаже въздушна помощ на кюрдите, което оставя решаващото надмощие във въздуха за турските ВВС.\r\n***Турски военни кораби са тормозили сондажния кораб на италианската петролна компания ENI и са заплашили да го потопят в петък в ексклузивната икономическа зона(ЕИЗ) на Кипър, като в резултат от това, италианският кораб е бил принуден да извърши съответните маневри, за да избегне сблъсък с турските плавателни съдове. Това съобщи италианската медия Skai, цитирана от кипърски СМИ.\r\nЧетири или пет кораба от турските Военноморски сили са се опитали да блокират за пореден път сондажният кораб „Сайпем 12000“, собственост на ENI, който, през последните няколко седмици, не може да достигне до 3-и Блок на кипърската ЕИЗ, за да изследва района за наличие на въглеводороди.\r\nВ последен опит, преди да отплава за Мароко, сондажният кораб се е опитал да се приближи до мястото, където трябва да проведе сондажите, но турските кораби почти са предизвикали сблъсък, който е бил избегнат в последния момент, като дори са отправил предупреждение, че сондата ще бъде потопена.\r\nКорабът на ENI е напуснал района и отплавал на запад.\r\n*** Бившият украински президент Леонид Кучма заяви, че Украйна никога не е била пълноценна държава, а народът на страната днес се намира в ужасно положение. \r\n„Украйна никога не е била държава в пълния смисъл на тази дума, а днешното положение на украинците е ужасно. Дълговете ни възлизат на 75% от БВП. Това е ужасно. А кой ще ги плаща? Ако сега Международния валутен фонд не даде пари, какво, ще обявят фалит?“, е заявил Кучма.\r\nПолитикът е уверен, че страната е докарана до това състояние от украинските депутати и управляващия елит на страната. При това, Кучма е отбелязал, че днес политиците говорят за предстоящите президентски и парламентарни избори, като същевременно забравят за условията на живот на населението и състоянието на националната икономика.\r\nОсвен това, както е отбелязал бившият украински президент, на проведената миналата седмица Мюнхенска конференция за сигурността, Украйна „се е оказала в задните редици“. „Ако там не беше отишъл президентът и не беше напомнил, че сме на картата на Европа, те вероятно биха забравили за това. Това е страшното. Трябва да се мисли над това“, е заявил той.\r\nРИА Новости припомня, че по-рано Кучма е изразил съжаление, че в Закона за реинтеграция на Донбас, подписан от Петро Порошенко, не се споменават Минските споразумения, като освен това е определил приетия документ като политически.", "date": "2018.02.24", "title": "Преглед на международните новини до 6 часа ( Агенция „Фокус“ )"}
{"url": "http://www.focus-news.net/news/2018/02/24/2492199/kathimerini-turski-korabi-sa-zaplashili-da-potopyat-sondata-na-eni-kray-kipar.html", "text": "Турски военни кораби са тормозили сондажния кораб на италианската петролна компания ENI и са заплашили да го потопят в петък в ексклузивната икономическа зона(ЕИЗ) на Кипър, като в резултат от това, италианският кораб е бил принуден да извърши съответните маневри, за да избегне сблъсък с турските плавателни съдове. Това съобщи италианската медия Skai, цитирана от кипърски СМИ, пише електронното издание на гръцкия вестник Kathimerini.\r\nЧетири или пет кораба от турските Военноморски сили са се опитали да блокират за пореден път сондажният кораб „Сайпем 12000“, собственост на ENI, който, през последните няколко седмици, не може да достигне до 3-и Блок на кипърската ЕИЗ, за да изследва района за наличие на въглеводороди.\r\nВ последен опит, преди да отплава за Мароко, сондажният кораб се е опитал да се приближи до мястото, където трябва да проведе сондажите, но турските кораби почти са предизвикали сблъсък, който е бил избегнат в последния момент, като дори са отправил предупреждение, че сондата ще бъде потопена.\r\nКорабът на ENI е напуснал района и отплавал на запад.\r\nПревод и редакция:", "date": "2018.02.24", "title": "Kathimerini: Турски кораби са заплашили да потопят сондата на ENI край Кипър"}
{"url": "http://www.focus-news.net/news/2018/02/24/2492429/peti-protest-s-iskane-za-izgrazhdane-na-magistrala-vidin-sofiya-i-tunel-pod-petrohan-blokira-glaven-pat-e-79-obzor.html", "text": "Поредният протест на жителите на Видин с искане за изграждане на магистрала Видин - София и тунел под Петрохан блокира за близо 4 часа движението на главен път Е-79. Колона от стотици автомобили тръгна от единия край на града, премина по булевард \"Панония\" и се отправи към изхода на Видин в посока София. От центъра на града тръгна друга, по-малка колона от автомобили, също към изхода на Видин. Те се отправиха към паркинга на бившите химически заводи за пета поредна събота, в която видинчани протестираха с искане Министерския съвет да вземе решение с график на дейностите по изграждането на магистралния път и тунел под Петрохан. През изминалата седмица Агенция \"Пътна инфраструктура\" пусна съобщения, че от средата на тази година започва отчуждаването на терени в няколко общини, през които ще минава магистралния път. Очаква се магистралният път Видин - София да бъде окончателно завършен през 2023 г. Но организаторите на протестите настояват да има решение на Министерския съвет, за да няма отлагане на изграждането на трасето. Очаква се нов протест да бъде организиран на Националния празник 3 март.", "date": "2018.02.24", "title": "Пети протест с искане за изграждане на магистрала Видин - София и тунел под Петрохан блокира главен път Е-79 (ОБЗОР)"}
{"url": "http://www.focus-news.net/news/2018/02/24/2492214/sputnik-sarbiya-tova-sa-trite-varianta-rusiya-da-se-vklyuchi-v-dialoga-belgrad-prishtina.html", "text": "Министърът на външните работи на Русия Сергей Лавров беше на посещение в Белград през изминалата седмица и беше недвусмислен в това, че Москва не може да пренебрегне евентуално включване, заедно с Вашингтон, в диалога Белград – Прищина.\r\n„Ще се вслушаме в мнението на Сърбия. Ако към диалога се присъедини САЩ и ако Сърбия извика Русия, ние не можем да останем настрана“, заяви руският външен министър след срещата си със сръбския президент Александър Вучич. В допълнение той отбеляза, че е необходимо Европейският съюз да предприеме по-нататъшни стъпки, които да оправдаят доверието в него за посредничество в диалога.\r\nКакво означава готовността на Русия да се заеме с разрешаването на проблема с Косово и Метохия и какви са възможните сценарии?\r\nБившият дипломат Зоран Миливойевич заяви пред Спутник, че в този случай са възможни три варианта. Първият е да се разшири настоящият формат с ЕС като посредник.\r\nВторият вариант може да се прочете и в изявата на Лавров, че Резолюция 1244 остава в сила и че въпросът за Косово и Метохия не може да бъде решен без ООН. Според Миливойевич, това изпраща послание, че целият процес може да бъде върнат в ООН и решен там, както се предвижда от процедурите на световната организация.\r\nТретата възможност е да се сформира нов формат и да се организира съответна конференция, на която да участват Великите сили, като ЕС може да продължи да бъде посредник, заяви бившият дипломат с дългогодишен стаж.\r\nКакъвто и да е форматът, това, което е от решаващо значение, изтъква Миливойевич, е, че Русия е показала, че няма да пропусне да реагира, както и че Сърбия може да разчита на пълната й подкрепа. Също така, Москва счита, че въпросът за Косово и Метохия трябва да бъде разрешен на основната на международното право и че Резолюция 1244 остава в сила. Както заключи дипломатът, това на практика означава, че Кремъл възнамерява да защитава сръбските интереси.\r\nНа въпрос, коя е най-реалната от трите възможности, Миливойевич отговори, че смята, че това е продължаване на диалога, както е и започнал, под егидата на ЕС, в този разширен формат.\r\nТой обяснява това с оценката, че международната конференция ще е с по-широк контекст, тъй като, както смята той, тя не може да бъде организирана само по въпроса за Косово и Метохия, без да се засягат и други проблеми на Балканите.\r\n„Там може да бъде поставен въпросът за Босна и Херцеговина, спорни гранични въпроси и всичко останало, така че организирането на международна конференция да е по-реалистичен вариант“, заяви Миливойевич.\r\nТой вярва, че „това е по-реалистично да се случи, както е и почнало, с включването на Великите сили и взимането предвид на сръбската позиция и международното право, както и това, че тази тема е важна за Сърбия и нейния процес на интеграция в ЕС. Въпросът трябва да се реши със споразумение, което ще позволи на Сърбия да продължи процеса на евроинтеграция, като в същото време реши проблема с нормализирането на отношенията между Белград и Прищина в дългосрочен план“.\r\nА дали за ЕС би било приемливо решение за разширяване на формата на Брюкселския диалог? Миливойевич е на мнение, че Брюксел ще се включи, ако Великите сили решат да разрешат този въпрос.\r\n„Брюксел би се включил в сделка между Великите сили, ако тя би спомогнала за окончателното разрешение на въпроса“, заяви бившият дипломат.\r\nЗапитан защо смята, че е по-малко вероятно процесът да се върне в ООН, Миливойевич обясни, че Брюкселският диалог вече е в напреднал стадий. И в диалога за нормализиране на отношенията между Белград и Прищина, при посредничеството на ЕС, вече са направени някои важни стъпки.\r\n„Вероятно, Западните сили биха били против връщането на процеса обратно в ООН и започването му отначало. Но това, което е сигурно е, че този процес не може да завърши без ООН“, изтъкна Миливойевич.\r\n„Докато Резолюция 1244 на ООН не влезе в сила, не е възможно окончателното определяне на статута на Косово и Метохия. И в края на този процес, ако се постигне договор между двете страни, Съветът за сигурност на ООН ще трябва да вземе решение за Резолюция 1244 на основата на новия договор“, заключи събеседникът на Спутник.\r\nПревод и редакция:", "date": "2018.02.24", "title": "Sputnik (Сърбия): Това са трите варианта Русия да се включи в диалога Белград - Прищина"}
{"url": "http://www.focus-news.net/news/2018/02/24/2492215/aktualna-patna-obstanovka.html", "text": "Пътните настилки са мокри, на местата със снеговалеж, в планинските и усойни райони – частично заснежени, заледени и обработени. Това съобщиха от Агенция „Пътна инфраструктура” (АПИ). \r\nНамалена видимост поради мъгла:\r\n- до 20-30 м има в района на с. Паничково, проход „Шипка“ и с. Белотинци /обл. Монтана/;\r\n- до 50 м има на места в областите Видин, Ловеч и Плевен, както и в района на прохода „Петрохан“;\r\n- до 100 м има на места в областите Ловеч и Плевен, както и в района на гр. Пещера /обл. Пазарджик/;\r\n- до 150 м има в района на Вълачново ханче /обл. Бургас/, гр. Враца и с. Борован /обл. Враца/, както и в района на с. Вълчитрън /обл. Плевен/.\r\nІІ. Състояние на автомагистралите: \r\nАМ „Тракия“:\r\nОбласт София: до 30.04.2018 г. е ограничено движението по пътната връзка София-Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. \r\nДвижението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. \r\nАМ „Хемус“: няма ограничения.\r\nАМ „Струма“:\r\nОбласт Благоевград: до 11.03.2018 г. шофьорите да се движат с повишено внимание, спазвайки пътната сигнализация и ограничението на скоростта до 70 км/ч, в района на с. Чучулигово от км 437 до км 438 в посока София поради изграждане на забавителен шлюз и вход към локално платно на търговски комплекс. Срок \r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nІІI. Въведени ограничения по основните пътни направления:\r\n1. Проходи:\r\n- „Върбишки” - целогодишно е затворен за всички МПС; \r\n- „Златишки” - целогодишно е затворен за всички МПС;\r\n- „Троянски” - забранен за всички МПС;\r\n- „Айтоски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - целогодишно е забранено движението на МПС над 10 т;\r\n- „Дюлински” - целогодишно е забранено движението на МПС над 3,5 т;\r\n- „Котленски” - отворен за всички МПС;\r\n- „Пампорово” - целогодишно е забранено движението на МПС над 3,5 т; \r\n- „Петрохан” - забранен за МПС над 12 т; \r\n- „Твърдишки” - целогодишно е забранено движението на МПС над 10 т;\r\n- „Шипка” - целогодишно е забранено движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. \r\nІV. Състояние на републиканската пътна мрежа:\r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 12 т до 13.09.2018 г.; \r\nДо 31.03.2018 г. е въведено реверсивно движение по път I-1 София – Перник в участъците от км 276+162 /Александров мост/ до км 277+610 /начало четирилентов път/ и от км 278+910 /край четирилентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т 13.09.2018 г.; \r\nДо 31.03.2018 г. е въведено реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.;\r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.\r\nІV. Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 31.12.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. \r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nПът III-1002: Движението по път III-1002 Враца-Леденика се осъществява при стесняване на една от лентите за движение:\r\n- от км 5+150 до км 5+200 – стесняване лявата лента за движение поради деформация на пътната настилка. Срок до 31.03.2018 г.\r\n- от км 12+150 до км 12+200 – стесняване на дясната лента за движение поради възникнали свлачищни процеси. Срок до 31.03.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Движението път ІІ-81 Берковица – Монтана от км 86+200 до км 97+800 се осъществява в една лента поради ремонтни дейности.\r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-842: Движението по път III-842 Юндола – Белово е ограничено за МПС над 12 т. с ремаркета и полуремаркета. \r\nОбходен маршрут: Белово-Варвара-Велинград-Юндола.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 28.02.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. \r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: до 25.03.2018 г. движението по път II-86 Пловдив – Асеновград от изхода на гр. Пловдив до отклонението за летище Пловдив се извършва двупосочно в едното платно в посока Асеновград поради ремонтни дейности в участъка. \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС: \r\nПът II-48: Движението по път II-48 Градец – Омуртаг в района на гр. Котел от км 42+200 до км 42+300 се осъществява в една лента поради пропадане на банкет. Срок до 25.02.2018 г.\r\nОПУ-Смолян:\r\nВременно са въведени следните ограничения за движение на МПС: \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\n2. Опасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 на Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2018.02.24", "title": "Актуална пътна обстановка"}
{"url": "http://www.focus-news.net/news/2018/02/24/2492217/predstoyashti-mezhdunarodni-sabitiya-za-24-fevruari-agentsiya-fokus.html", "text": "*** Френските земеделски производители ще проведат протести. \r\n*** Председателят на крайнодясната италианска партия \"Лигата\" Матео Салвини ще проведе предизборен митинг.\r\n*** Естония празнува 100 години от обявяването на независимостта си. \r\n*** Начало на кампанията за президентските избори в Египет.\r\n***", "date": "2018.02.24", "title": "Предстоящи международни събития за 24 февруари (Агенция „Фокус“)"}
{"url": "http://www.focus-news.net/news/2018/02/24/2492219/nimh-vremeto-shte-bade-oblachno-maksimalnite-temperaturi-shte-sa-mezhdu.html", "text": "Днес ще се задържи облачно, на места в равнините и низините в сутрешните часове ще има мъгла. Ще духа слаб до умерен североизточен вятър, който временно ще се обърне от северозапад. Привечер ще започнат валежи - в Северна България предимно от сняг, по Черноморието и в Горнотракийската низина - от дъжд. Максималните температури ще са между 3° и 8°,  в крайните югозападни райони – до 10-11°.\r\nТова съобщи за Агенция \"Фокус\" дежурният синоптик Анна Дякова от Националния институт по метеорология и хидрология (НИМХ) към Българската академия на науките (БАН). Атмосферното налягане е по-ниско от средното за месеца и още ще се понижи.\r\nНад Черноморието ще бъде облачно, през деня ще е почти без валеж. Ще духа слаб, в източните райони – до умерен изток-североизточен вятър. Максималните температури ще са между 4° и 7°. Температурата на морската вода е 6-7°. Вълнението на морето ще бъде 2 бала.\r\nНад планините ще бъде облачно, по върховете и мъгливо. На места ще прехвърча сняг. Вятърът ще е слаб от север-северозапад, по високите части – от запад-югозапад и вечерта ще се усили.  Максималната температура на височина 1200 метра ще е около 1°, на 2000 метра – около минус 3°", "date": "2018.02.24", "title": "НИМХ: Времето ще бъде облачно - максималните температури ще са между 3° и 8°"}
{"url": "http://www.focus-news.net/news/2018/02/24/2492216/gd-granichna-politsiya-intenziven-e-trafikat-za-tovarni-avtomobili-na-izhod-pri-gkpp-kapitan-andreevo-i-lesovo.html", "text": "На българо-турската граница трафикът е интензивен на ГКПП \"Капитан Андреево\" и на ГКПП \"Лесово\" на изход за товарни автомобили.   Това съобщиха за Агенция \"Фокус\" от пресцентъра на Главна дирекция \"Гранична полиция\" Информацията за трафика е към 06:00 ч.:\r\nНа всички останали гранични пунктове по границата трафикът е нормален. \r\nОт \"Гранична полиция\" обръщат внимание, че на ГКПП при Видин ще има протестни действия от 11.00ч. до 16.00 ч ,на главен път Е- 79.", "date": "2018.02.24", "title": "ГД \"Гранична полиция\": Интензивен е трафикът за товарни автомобили на изход при ГКПП \"Капитан Андреево\" и \"Лесово\""}
{"url": "http://www.focus-news.net/news/2018/02/24/2492218/predstoyashti-sabitiya-v-stranata-za-24-fevruari-agentsiya-fokus.html", "text": "***\r\nОт 9.00 часа в Централния военен клуб ще се проведе тържествен събор по случай 140 години от Освобождението на България от османско иго. Основният доклад ще бъде на академик професор в УНСС Динко Динков на тема „България в съвременната геополитика“. Слово за съвременните отношения между България и Русия ще произнесе председателят на Евразийския клуб България, Николай Банев. \r\n***\r\nОт 10.30 часа в зала \"Александър Лилов\" на ул. „Позитано 20” ще се проведе заседание на Националния съвет на БСП.\r\n***\r\nОт 10.30 часа в киносалона на ВМА ще се проведе 67-мия редовен Събор на Българския лекарски съюз, на който делегати от всички районни лекарски колегии, ще гласуват мандат за подписване на НРД 2018г.\r\n***\r\nОт 10.30 часа на площада в кв.  „Бенковски“ ще се проведе празнично честване на Тодоровден. От 11.00 часа на стадиона в квартала ще започнат традиционни състезания и демонстрации с участието на група „Конна полиция“ – СДВР.\r\n***\r\nОт 11.00 часа в Детския център на Столична библиотека, пл. „Славейков“ № 4а, ще се проведе творческа работилница за мартенички.\r\n***\r\nОт 11.00 часа в 272-ра аудитория на Софийския университет „Св. Климент Охридски“ ще се състои обществено обсъждане на идеен проект за Закон за движение по пътищата и проблеми, свързани с безопасността на движението.\r\n***\r\nОт 13.00 часа пред Министерство на правосъдието ще се проведе протест на служителите на ГД „Изпълнение на наказанията“ и ГД „Охрана“. Синдикатът на служителите в затворите в България е поканил правосъдния министър Цецка Цачева да присъства на протеста. \r\n***\r\nОт 14.00 часа пред Посолството на Република Турция ще се проведе протест срещу турската военна операция в сирийския кантон Африн, част от кюрдската автономна област Рожава, както и срещу все по-задълбочаващата се де факто диктатура в Турция.   \r\n***\r\nОт 19.00 часа на голямата сцена на Софийска опира и балет ще се играе Петата поред версия на прочутия балет на Чайковски „Спящата красавица“ със солисти  на Болшой театър.\r\n***\r\nОт 19.30 часа в зала \"България\" ще се състои премиерното за България изпълнение на Концерта за виолончело и оркестър от Самуел Барбър.\r\n***\r\nВ 10.00 часа  от басейна на кв. „Изток“ ще се състои шествие на коне до параклис „Свети Тодор” по повод Тодоровден.\r\n***\r\nВ 10.30 часа пред параклис „Св. Тодор“ ще се извърши водосвет за здраве на коне и ездачи по повод Тодоровден.       \r\n***\r\nОт 11.30 часа в местността Бъндеришка поляна ще се проведе демонстрация на спасителни действия с медицински хеликоптер.\r\n***\r\nОт 18.30 часа в киносалона на Посетителския информационен център в Банско ще бъдат прожектирани едни от най-добрите филми за ски и сноуборд от последните две години.\r\n***\r\nОт 11.00 часа в местност Чепраза ще се проведе традиционна кушия за Тодоровден.\r\n***\r\nОт 9.00 часа в закрития плувен басейн на СК „Пирин“ над 500 плувци от 40 отбора ще участват във второто издание на Международен турнир „Пирин – Благоевград“.\r\n***\r\nОт 10.00 часа на конната база в Парк „Езеро“ ще се проведе празник по повод Тодоровден. \r\n***\r\nОт 18.00 часа в заседателна зала на Областна администрация – Бургас ще се проведе вторият концерт от поредицата музикални събития по повод 70-ата годишнината от създаването на детски хор „Милка Стоева“.\r\n***\r\nВ квартал „Долно Езерово“ ще бъде отбелязан Кукеровден.\r\n*** \r\nОт 10.00 часа на ул. „Иван Аксаков” №7 (клуб „Викинг”) ще бъдат официално представени и оценени ръчно изработените експонати в конкурса за най-атрактивна мартеница, който се провежда за 12-а поредна година по инициатива на организацията на ПП ГЕРБ във варненския район „Приморски”.\r\n*** \r\nОт 10.30 часа в Зала 1 на Фестивален и конгресен център- Варна ще се състои тържествената промоция на Випуск 2017 на Факултета по фармация към Медицински университет „Проф. д-р Параскев Стоянов“- Варна. \r\n***\r\nОт 10.30 часа на първия етаж в сградата на Археологическия музей ще бъде открита изложбата “Пътешествие в древността”.\r\n*** \r\nОт 12.30 часа в хотел „Голдън тюлип” ще се проведе двудневният форум „Конференция по демокрация.\r\n*** \r\nОт 12.30 часа в зала „Черно море” на хотел „Черно море” – Варна ще се състои среща-дискусия на тема „Европейски съюз за отбрана и сигурност и неговите черноморски измерения”, организирана от екипа на Български манифест за Европа. Пресконференцията на лидерите на ПП „Демократи за силна България” и ПП \"Да, България\"– Атанас Атанасов и Христо Иванов е от 14.30 часа в хотел „Черно море”. \r\n***\r\nВ Университетска ботаническа градина – Екопарк Варна за 17-та поредна година ще бъде отбелязан Тодоровден.\r\n*** \r\nОт 11.00 часа на сцената на театър „Весел“ в салона на НЧ „Искра“ Държавен куклен театър – Пловдив ще представи детския куклен спектакъл „Косе Босе“. \r\n***\r\nОт 11.30 часа в Mall Велико Търново ще се проведе Фестивал на настолните игри.\r\n*** \r\nОт 15.00 часа в пресклуба на БТА „Задругата за чиста храна“ ще представи критериите за чисти храни от български производители,  продуктите- еталони и представителна потребителска кошница.\r\n***\r\nОт 11.30 часа на площада в центъра на село Арбанаси Негово Високопреосвещенство Великотърновският митрополит Григорий ще отслужи водосвет по повод Тодоровден, след което ще се проведе конкурс за най-гиздав кон и ездач.\r\n***\r\nОт 13.00 часа на местния стадион в село Вардим ще се проведе празник по повод Тодоровден. \r\n***\r\nОт 10.00 часа граждани на Видин ще блокират главен път Е-79 (София - Видин) в началото на града.  \r\n***\r\nОт 10.00 часа в кв. „Кулата“ по повод народния празник Тодоровден ще се проведат конни надбягвания. В 11.00 ч. ще бъде даден старт на втората кушия, която се организира от кметство Голямо Пещене.\r\n***\r\nОт 9.30 часа в Концертна зала „Добрич“ ще бъде открит Втори областен конкурс рецитал „За да я има България“.\r\n***\r\nОт 14.00 часа в Обединения детски комплекс ще бъде открита изложба на най-оригинална мартеница и мартенски сувенир.\r\n***\r\nОт 09.00 часа в Духовната семинария „Св. св. Кирил и Методий“ Пловдивският митрополит Николай ще оглави архиерейска света литургия по повод Тодоровден.\r\n***\r\nОт 10.30 часа в Спортната зала на Пловдивския университет „Паисий Хилендарски“ дипломите си ще получат 66 бакалаври и 41 магистри от Химическия факултет.\r\n***\r\nОт 10.00 часа в Драматичен театър – Пловдив ще се проведе VII научно-практическа конференция по Шуслерова терапия и хомеопатия.\r\n***\r\nОт 10.30 часа на пътя Ракитово-Костандово ще се проведат конни състезания по случай традиционния празник Тодоровден.\r\n***\r\nОт 10.30 часа на летището край Сапарева баня ще се проведат традиционните кушии по повод Тодоровден. \r\n***\r\nОт 9.30 часа в парк-хотел „Пирин“ - Сандански Младежи ГЕРБ ще проведат 9-ти Зимен университет.  \r\n***\r\nОт 11.00 часа от местността Беглико между селата Крупник и Черниче ще се проведат Традиционните кушии за Тодоровден. \r\n***\r\nОт 11.00 часа на площада в село Момчиловци с конкурси за коне и народни носии за 23-ти път ще бъде отбелязан Тодоровден.\r\n***\r\nОт 11.00 часа в РБ „Захарий Княжески“ ще бъде представен документален филм „Борис Христов – портрет на един глас“.\r\n***\r\nОт 11.20 часа в офиса на ЗараЛаб, бул. Княз Александър Батемберг №28, ет. 2 (в сградата на търговски център „Сити център Стара Загора“ ЗараЛаб ще представи успешното изграждане на безжична мрежа, чрез която Стара Загора прави първи крачки в превръщането си в „умен град“.\r\n***\r\nОт 11.30 часа в парк „Пети октомври“ ще се проведе протест „Не на насилието над деца в детски градини и училища“.\r\n***\r\nОт 10.00 часа в село Михайлово ще се състои „Тодоровден – въплътен в традицията и силата на коня“.\r\n***\r\nОт 10.30 часа на площад „Свобода“ с отслужването на водосвет от ставрофорен иконом Славчо Проданов ще започнат проявите по случай Тодоровден.\r\n***\r\nОт 16.30 часа от хиподрума през църквата „Св. Три Светители“ до сградата на Община Шумен ще се проведе традиционния тържествен парад на шуменските клубове по конен спорт.", "date": "2018.02.24", "title": "Предстоящи събития в страната за 24 февруари (Агенция „Фокус“)"}
{"url": "http://www.focus-news.net/news/2018/02/24/2492221/politico-beliyat-dom-e-zatvoren-sled-kato-prevozno-sredstvo-se-vryazva-v-bariera-kray-nego.html", "text": "Белият дом е затворен, след като вечерта автомобил се врязва в бариера на охранителен пост в периметъра му, предава Politico.\r\nТайните служби на САЩ съобщиха, че жена-шофьор на пътническо превозно средство е била „незабавно задържана“, след като удря бариера на няколко пресечки от Белия дом. Сигурността в американското президентство е незабавно засилена. Вратите към пресслужбата, които са почти винаги отворени, са били заключени. Служители на тайните служби са забелязани от очевидци как обикалят околността около Белия дом.\r\n„Няма пострадали служители на реда по време на инцидента, при който превозно средство удря бариера край Белия дом“, съобщават тайните служби на САЩ. Виктор Турмаков", "date": "2018.02.24", "title": "Politico: Белият дом е затворен, след като превозно средство се врязва в бариера край него"}
{"url": "http://www.focus-news.net/news/2018/02/24/2492220/s-liturgiya-shte-bade-otbelyazana-petata-godina-ot-izbora-i-intronizatsiyata-na-patriarh-neofit.html", "text": "Наднешния ден, когато Православната църква чества Тодорова събота, със света Литургия всофийската митрополитска катедрала \"Св. Неделя\"ще бъде отбелязана петата годишнина от избора и интронизацията на Негово Светейшество Българския патриарх и Софийски митрополит Неофит, предаде репортер на Агенция \"Фокус\". Празничното богослужение, с благословението и при молитвеното присъствие на патриарх Неофит ще бъде предстоявано от Негово преосвещенство  Тивериополския епископ Тихон. Начало: 9.00 часа.\r\nСлед светата Литургия ще бъде отслужен благодарствен молебен. \r\nНикола ПЕТКОВ", "date": "2018.02.24", "title": "С литургия ще бъде отбелязана петата година от избора и интронизацията на патриарх Неофит"}
{"url": "http://www.focus-news.net/news/2018/02/24/2492222/den-za-razmisal-e-obyaven-predi-vtoriya-tur-na-kmetskite-izbori-v-tri-naseleni-mesta-v-stranata.html", "text": "Ден за размисъл е обявен преди втория тур на кметските избори в три населени места в страната. Балотаж ще се проведе в село Брест, община Гулянци, област Плевен, където един срещу друг на втория тур на кметските избори ще се изправят кандидатът на ГЕРБ Цецо Луканов и този на БСП – Мирослав Кръстев. На първия тур миналата седмица Луканов получи 49.16% от гласовете. За него гласуваха 528 души, а за Кръстев – 293 души (27.28%). Другият участник в изборната надпревара  - Михаил Георгиев от ПП ВМРО – Българско национално движение гласуваха 248 избиратели (23.09%). По данни на Общинската избирателна комисия на първи тур са гласували 1107 от общо 1838 избиратели. Изборният ден  приключи при 60% избирателна активност. Броят на действителните бюлетини е 1074. До изборите в селото се стигна, след като кметът Любомир Божинов подаде оставката си през септември миналата година поради лични причини.\r\nЛюбомир Младенов от ПП ГЕРБ и Борислав Борисов от ПП „Синьо Единство“ ще се борят на втори тур на кметските избори в село Градешница, община Криводол, област Враца.  На първия тур миналата седмица Младенов получи 42.7% от гласовете. За него гласуваха 120 души, а за Борисов – 60 души (21.35%). Другите участници в изборната надпревара получиха съответно: Цветана Божинова от БСП– 26 гласа (9.25%), Емил Петров от ПП ВМРО – Българско национално движение – 32 гласа (11.39%) и Ивайло Кирилов от ДПС  - 41 гласа (14.59%). По данни на Общинската избирателна комисия на първи тур са гласували 289 от общо 414 избиратели. Изборният ден приключи при близо 70% избирателна активност. Броят на действителните бюлетини е 279.\r\nБалотаж ще има и в село Средище, община Кайнарджа, област Силистра. Там на стори тур ще се явят кандидатът на ПП ГЕРБ Гошо Манов, за когото на първи тур гласуваха 243 души (49.80%) и Руждин Селимов от ПП ВМРО – Българско национално движение, който получи подкрепата на 204 души (41.8%). В първия тур участваха още кандидатът на ПП ВОЛЯ Бинназ Мехмедова и издигнатия от ДПС Дженгис Адем. За Мехмедова гласуваха 12 души (2.46%), а за Адем – 24 души (4.92%).  По данни на Общинската избирателна комисия на първия тур са гласували 505 от общо 1099 избиратели. Изборният ден приключи при 46% избирателна активност. Броят на действителните бюлетини е 483.", "date": "2018.02.24", "title": "Ден за размисъл е обявен преди втория тур на кметските избори в три населени места в страната"}
{"url": "http://www.focus-news.net/news/2018/02/24/2492206/ministarat-na-energetikata-temenuzhka-petkova-podade-ostavka-zaradi-sdelkata-za-chez-v-koalitsiyata-shte-reshavat-koy-da-ya-smeni-obzor.html", "text": "В кулоарите на парламента министърът на енергетиката Теменужка Петкова обяви, че е разговаряла с Бойко Борисов и ще депозира оставката си. Тя изтъкна, че не иска да има повод за съмнение по отношение на сделката за продажба на ЧЕЗ. Теменужка Петкова заяви, че в случая най-достойната постъпка е подаването на оставка.\r\nВ четвъртък Надзорният съвет на Чешката електрическа компания съобщи, че е взето решение компанията да продаде активите си в България на фирмата „Инерком“. Министърът уточни, че предстои тежка процедура по одобрение на сделката от КЗК, КФН и КЕВР, а ДАНС също е в правото си да проверява. Теменужка Петкова поясни, че процедурата е проведена по чешкото законодателство, а правителството не се е намесило по никакъв начин във вземането на решението. В медиите се появи информация, че министър Петкова е кума на Гинка Върбакова, която ръководи фирмата, закупила ЧЕЗ. Във връзка с това министърът обясни, че познава тези хора от 20 години, но не им е кума. \r\nВ Брюксел премиерът Бойко Борисов заяви: „Посъветвах Теменужка Петкова да отиде в парламента и да обяви оставката си. Това е почтеното и правилното“. От думите му стана ясно, че ще приеме оставката й, за да не даде никаква възможност да се влияе на репутацията на правителството, на него или на Теменужка Петкова, която е честен човек. Бойко Борисов посочи, че коалиционните партньори в кабинета ще решат кой да я замести. „За съжаление, Теменужка Петкова каза, че познава тези хора. Не бих оставил ни най-малко съмнение в който и да е българин, че стоим зад една абсолютно частна сделка“, коментира премиерът и изтъкна, че правителството по никакъв начин не е оказало влияние върху сделката за ЧЕЗ. Финансовият министър Владислав Горанов обяви оставката на Теменужка Петкова за прибързана. Той коментира, че не намира аргументи за оставката и е странно да се носи отговорност за действия на приятел. „Коалиционният съвет ще реши дали да приеме оставката на Теменужка Петкова - ще излезем с достойнство от тази ситуация“, заяви председателят на ПГ на ГЕРБ Цветан Цветанов. Той посочи, че Теменужка Петкова е изключително отговорен държавник и е рано да се говори кой ще я смени. „Има обаче много заинтересовани да атакуват Теменужка Петкова. В момента това е удобна ситуация, от която опозицията се възползва. Могат действително да търсят поредния скандал, който искат да генерират в обществото“, коментира Цветан Цветанов.\r\nОт парламентарната трибуна лидерът на БСП Корнелия Нинова заяви: „Ако кабинетът знае за сделката с ЧЕЗ и мълчи значи имаме паралелни министър-председател и правителство, а ако не знае – значи задкулисието е превзело държавата“. Тя припомни, че БСП от много време предлага държавата да стане собственик на ЧЕЗ. Корнелия Нинова призова президента Румен Радев да изрази позиция по случая, защото става въпрос за националната сигурност, а омбудсманът Мая Манолова- да защити правата на гражданите. В отговор депутатът от ГЕРБ Делян Добрев заяви: „Нека да не правим политика от енергетиката. Нека да не омаловажаваме успехите на премиера Бойко Борисов“. Той посочи, че сделката за ЧЕЗ ще бъде проверена от институциите, те ще си свършат работата и Корнелия Нинова няма нужда да ги призовава за това. Делян Добрев изрази притеснение до колко фирмата „Инерком“ ще има капацитет да управлява бизнеса на ЧЕЗ. „Доколкото пише в медиите тази фирма има 90 хил. лева активи и е на загуба от 11 хил. лева за миналата година“, изтъкна той. Попитан дали е възможно фирмата да купува ЧЕЗ със заем депутатът посочи: „Необяснимо е фирма с 90 млн. активи, която е на загуба, да вземе заем за 300 млн. евро“. „Не мога да го разбера. Това би означавало, че всеки в България може да си регистрира фирма и да купи ЧЕЗ“, коментира Делян Добрев. „Не може да се очаква държавата да се меси в такива частни сделки. Интересен е въпросът защо държавата вече няма никакви дялове в тези дружества и не може да влияе върху такива сделки“, изтъкна вицепремиерът Валери Симеонов. Председателят на ПГ на „Обединени патриоти“ Волен Сидеров беше категоричен, че сделката за ЧЕЗ трябва да се провери и ако има основание- да се прекрати.\r\nПо-късно в своя позиция омбудсманът Мая Манолова посочи, че за нея и за всички граждани е важно сделката за продажбата на ЧЕЗ да бъде осъществена напълно прозрачно и с ясни гаранции, че няма да постави потребителите в по-неизгодна позиция. \"Важно е какви ангажименти ще поеме новият собственик, какъв е неговият капацитет за изпълнение на дейността, какви инвестиции ще направи и как ще подобри качеството на предоставяните услуги. Важно е също така продажбата да не доведе до ограничение или нарушение на конкуренцията в страната и да не засегне интересите на два милиона български граждани, които са клиенти на ЧЕЗ\", заявява още Манолова. \r\nБиляна ИВАНОВА", "date": "2018.02.24", "title": "Министърът на енергетиката Теменужка Петкова подаде оставка заради сделката за ЧЕЗ, в коалицията ще решават кой да я смени (ОБЗОР)"}
{"url": "http://www.focus-news.net/news/2018/02/24/2492223/blagoevgrad-mladezhi-gerb-shte-provedat-9-ti-zimen-universitet-v-sandanski.html", "text": "Младежи ГЕРБ ще проведат 9-тия Зимен университет в Сандански на 24 и 25 февруари. Това съобщиха от пресцентъра на ПП ГЕРБ. Събитието ще бъде открито днес от 9.30 часа в парк-хотел „Пирин“ - Сандански. Форумът се организира съвместно от Младежи ГЕРБ, Сдружение „Граждани за европейско развитие на България“ и Фондация „Ханс Зайдел“.\r\nСъбитието ще открие зам.-председателят на ГЕРБ и председател на ПГ на партията Цветан Цветанов. В откриването ще участват още председателят на Младежи ГЕРБ и зам.-министър на външните работи Георг Георгиев, представителят на Фондация „Ханс Зайдел“ в България Богдан Мирчев, кметът на Сандански Кирил Котев, кметът на община Благоевград Атанас Камбитов и народният представител от ГЕРБ-Благоевград и областен координатор на партията Даниела Савеклиева.\r\nПо време на форума над 120 младежи от цялата страна ще дискутират по различни теми, свързани с политиката, Европейския съюз, икономиката и културата. Сред основните акценти на конференцията ще бъде Българското председателство на Съвета на ЕС и неговите приоритети. Сред гост-лекторите на форума са министърът на Българското председателство на Съвета на ЕС 2018 Лиляна Павлова, председателят на Комисията по образувание и наука в Народното събрание Милена Дамянова, зам.-министърът на икономиката Александър Манолев, евродепутатът от ГЕРБ/ЕНП Андрей Новаков, председателят на Съюза на артистите в България Христо Мутафчиев и др.", "date": "2018.02.24", "title": "Благоевград: Младежи ГЕРБ ще проведат 9-ти Зимен университет в Сандански"}
{"url": "http://www.focus-news.net/news/2018/02/24/2492226/sofiya-sastezaniya-s-kone-shte-se-provedat-na-todorovden-v-kv-benkovski.html", "text": "Състезания с коне ще се проведат на Тодоровден в кв. „Бенковски“. Това съобщиха от пресцентъра на Столична община. Празникът на коня се организира от Район „Сердика“, СДВР и народно читалище „Георги Бенковски“. Събитието ще започне в 10.30 часа на площада в кв. „Бенковски“. Състезанията ще се състоят на стадиона в кв. „Бенковски“ в 11.00 часа.  \r\nПроявата е част от Календара на културните събития на Столична община и се провежда под патронажа на инж. Тодор Кръстев - кмет на Район \"Сердика\".", "date": "2018.02.24", "title": "София: Състезания с коне ще се проведат на Тодоровден в кв. „Бенковски“"}
{"url": "http://www.focus-news.net/news/2018/02/24/2492228/sofiya-vavezhda-se-vremenna-organizatsiya-na-dvizhenieto-za-provezhdane-na-traditsionniya-praznik-todorovden-v-selo-mramor.html", "text": "Въвежда се временна организация на движението за провеждане на традиционния празник Тодоровден в село Мрамор на 24 февруари. Това съобщиха от пресцентъра на Столична община.  От 11.00 до 14.00 часа се забранява влизането на пътни превозни средства по ул. „Васил Левски” между ул. „Захари Зограф” и ул. „Захари Стоянов” в с. Мрамор, с изключение на автобусите по редовните линии на градския транспорт и каруците и файтоните участващи в мероприятието.", "date": "2018.02.24", "title": "София: Въвежда се временна организация на движението за провеждане на традиционния празник Тодоровден в село Мрамор"}
{"url": "http://www.focus-news.net/news/2018/02/24/2492230/anadolu-agency-turskata-armiya-shte-vavede-bezpilotni-nazemni-aparati.html", "text": "Турските въоръжени сили, които и в момента използват безпилотни летателни апарати, скоро ще получат наземни. Според анонимен източник от секретариата по отбранителна индустрия на министерството на отбраната повече от 20 безпилотни наземни средства ще бъдат доставени на армия за употреба в операция „Маслинова клонка“, започната на 20 януари в северозападната кюрдска провинция Африн, предава  Anadolu Agency.\r\nСпоред източника апаратът – дистанционно управляема оръжейна платформа (УКАП), развита от турската компания „Катмерчилер“ ще влезе в инвентара на турските въоръжени сили съвсем скоро. Платформата ще бъде снабдена с 12,7 милиметрова стабилизирана оръжейна система. Превозното средство ще може да развива 25 км. час скорост и ще може да носи три тона товар.\r\nПо-рано турският президент Реджеп Тайип Ердоган заяви, че страната му цели да произвежда „безпилотни“ танкове.  Виктор Турмаков", "date": "2018.02.24", "title": "Anadolu Agency: Турската армия ще въведе \"безпилотни\" наземни апарати"}
{"url": "http://www.focus-news.net/news/2018/02/24/2492229/blagoevgrad-nad-500-pluvtsi-ot-40-otbora-shte-uchastvat-vav-vtoroto-izdanie-na-mezhdunaroden-turnir-pirin-blagoevgrad.html", "text": "Над 500 плувци от 40 отбора ще участват във второто издание на Международен турнир „Пирин – Благоевград“. Това съобщиха от пресцентъра на Община Благоевград. Състезанието ще се проведе на 24 и 25 февруари в закрития плувен басейн на СК „Пирин“. Международният турнир „Пирин – Благоевград“ е включен в календара на Българската федерация по плувни спортове. Официалното откриване на турнира ще бъде в  от 16.30 часа, а самите състезания започват в 09.00 часа същия ден. Спортната инициатива продължава и в неделя от 09.00 часа. \r\nПрез месец април, отново в плувния басейн в СК „Пирин“, ще се проведе и Национален турнир по водно спасяване. \r\nНа 14 и 15 юли предстои и Държавно лично отборно първенство „Деца“, което също е вписано в календара на Българската федерация по плувни спортове.\r\nПлувният басейн в Спортен комплекс „Пирин“ беше открит в края на 2015 година, в резултат на целенасочената политика, водена от  кмета на община Благоевград д-р Атанас Камбитов, за подкрепа и развитие на спорта в града. Съоръжението отговаря на всички изисквания за провеждане на национални и международни турнири. Басейнът е с размери 50 на 25. В него е инсталирана компютърна система, която регулира температурата на водата и я поддържа около 27 градуса. Температурата на въздуха е с 2 градуса по-висока.", "date": "2018.02.24", "title": "Благоевград: Над 500 плувци от 40 отбора ще участват във второто издание на Международен турнир „Пирин – Благоевград“"}
{"url": "http://www.focus-news.net/news/2018/02/24/2492227/the-hill-prezidentat-na-sasht-shte-se-sreshtne-s-arabskite-lideri-za-da-slozhi-kray-na-diplomaticheskata-kriza-s-katar.html", "text": "Президентът на САЩ Доналд Тръмп ще проведе серия от срещи с арабските лидери, за да постигне решение на кризата с Катар, пише  The Hill.\r\nТръмп ще проведе отделни срещи във Вашингтон в края на пролетта със саудитския престолонаследник принц Мохамед Бин Салман, престолонаследника на ОАЕ принц Шейх Мохамед бин Зайед ал Нахян и с емира на Катар Тамим бин Хамад ал Тани. Редица арабски държави са в дипломатическа криза с Катар в последните месеци. Спорът им започна през юни, когато няколко държави, включително Саудитска Арабия, Египет, Бахрейн и ОАЕ скъсаха връзки с Доха, обвинявайки я че спонсорира тероризма.\r\nСпорът поставя САЩ в неудобна позиция, защото разчитат на всички страни от региона като ключови съюзници в борбата срещу „Ислямска държава“. Виктор Турмаков", "date": "2018.02.24", "title": "The Hill: Президентът на САЩ ще се срещне с арабските лидери, за да сложи край на дипломатическата криза с Катар"}
{"url": "http://www.focus-news.net/news/2018/02/24/2492231/yambol-prodalzhava-maskaradniyat-festival-kukerlandiya-2018.html", "text": "Рекорден брой участници от общо 77 маскарадни групи ще дефилират в Ямбол по време на 19-то издание на Международния маскараден фестивал „Кукерландия – 2018“. Зрелищното събитие се провежда в рамките на четири последователни дни  до 25 февруари. Кулминацията е двудневният Парад на маскираните, провеждан в събота и неделя.\r\nНачалото на програмата е в 10.00 часа. Днес първи ще дефилират представителите на домакините от община Ямбол – Кукерска група при Младежки дом „Г. Братанов“, която миналата година бе отличена от журито като носител на най-голямата награда. Половин час преди това ще бъде традиционното за ямболския фестивал „кукерско хоро“, с което се дава символичното начало на състезателното дефиле.\r\nОбщо 20 са новите групи, които ще се представят за първи път в Ямбол. Сред тях са кукерската група от бургаското с. Бродилово и „Кукер без маска“ от Малко Търново, съставът от с. Айдемир, Силистренско, кукерите от с. Столетово, Пловдивско, сурвакарите от с. Джерман, Кюстендилска област, „Васильовските дервиши“ от с. Семчово, Пазарджишко, „Турийските кукери“ от едноименното Старозагорско село, сурвакарите от с. Косача, Пернишко и др. Присъствието на маскарадни групи буквално от всички краища на България отново превръща „Кукерландия“ в едно от най-зрелищните и мащабни фестивални събития в страната. Провокативен и всеки път различен заради въвежданите допълнителни атракции, ямболският фестивал печели любовта на участници и публика с всяка изминала година. Показателно е, че само в рамките на последните 5-6 години броят на маскарадните групи се е увеличил двойно, а празникът привлича хиляди гости от страната и чужбина.\r\nХІХ Международен маскараден фестивал „Кукерландия“ – Ямбол 2018 се провежда под патронажа на министъра на културата г-жа Николина Ангелкова и с медийното партньорство на Българската национална телевизия.\r\nПовече за фестивала на: www.yambol.bg, www.kukerlandia.com, www.tourism-yambol.com.", "date": "2018.02.24", "title": "Ямбол: Продължава маскарадният фестивал \"Кукерландия - 2018\""}
{"url": "http://www.focus-news.net/news/2018/02/24/2492224/natsionalniyat-savet-na-bsp-shte-provede-zasedanie-po-vatreshnopartiyni-vaprosi.html", "text": "Националният съвет на БСП ще проведе заседание по вътрешнопартийни въпроси. То ще започне от 10.30 часа в централата на партията на ул. „Позитано“ 20 в зала „Александър Лилов“ и вероятно ще бъде закрито за медиите. Проектът на дневен ред включва доклад на лидера на  БСП Корнелия Нинова за актуалната политическа обстановка. Сред точките са още анализ на работата на общинските съветници от БСП за периода 2015-2017 г., политиките на БСП в местната власт и други вътрешнопартийни въпроси. Пленумът ще разгледа и план за работата на Националния съвет на БСП за първото полугодие на 2018 г. Планът включва секторните политики на партията, организационно-политически въпроси и актуализиране на партийни документи.", "date": "2018.02.24", "title": "Националният съвет на БСП ще проведе заседание по вътрешнопартийни въпроси"}
{"url": "http://www.focus-news.net/news/2018/02/24/2492232/sofiya-vavezhda-se-vremenna-organizatsiya-na-dvizhenieto-za-provezhdane-na-futbolna-sreshta-ot-parvenstvo-na-parva-profesionalna-liga.html", "text": "Въвежда се временна организация на движението за провеждане на футболна среща от Първенство на първа професионална лига. Това съобщиха от пресцентъра на Столична община. Забранява се престоят и паркирането на пътни превозни средства, с изключение на автомобилите на участниците в мероприятието, както следва: \r\n-  до 08.00 часа на 25 февруари 2018 г. при сектор „Г” на  Националния стадион „Васил Левски” от вход № 20 до вход № 26. \r\n- От 10.00 до 19.00 часа днес на моста пред Национален стадион „Васил Левски”. \r\nОт 16.30 часа днес до приключване на футболната среща, само при необходимост и по преценка на ръководството на СДВР се забранява влизането на пътни превозни средства в двете посоки, с изключение на автобусите на масовия градски транспорт по: \r\n- ул. „Ген. Гурко” между бул. „Васил Левски” и бул. „Евлоги и Христо Георгиеви”; \r\n- бул. „Евлоги и Христо Георгиеви” между пл. „Орлов мост” и бул. „Черни връх”; \r\n- бул. „Драган Цанков” между бул. „Евлоги и Христо Георгиеви” и бул. „Пейо К. Яворов”.", "date": "2018.02.24", "title": "София: Въвежда се временна организация на движението за провеждане на футболна среща от Първенство на първа професионална лига"}
{"url": "http://www.focus-news.net/news/2018/02/24/2492235/regnum-standard-poors-povishi-investitsionniya-reyting-na-rusiya.html", "text": "Международната рейтингова агенция Standard & Poor's повиши  инвестиционния рейтинг на Русия от равнище „ВВ+“ до „ВВВ-“. Прогнозата е изменена от позитивна, на стабилна, предава  Regnum.\r\nЕкспертите от агенцията отбелязаха, че привързаността на Русия към консервативна макроикономическа политика ще подкрепи силните външен и фискален баланс. При това шоковете, които може да произтекат от по-строги санкции и ниски цени на природните ресурси, могат да бъдат абсорбирани от гъвкавия обменен курс на рублата.\r\nРуският министър на финансите Антон Силуанов заяви, че решението на агенцията е логично и очаквано. „Руската икономика се адаптира към новите условия и демонстрира положителни темпове на ръст“, уточни той. Виктор Турмаков", "date": "2018.02.24", "title": "Regnum: Standard & Poor's повиши инвестиционния рейтинг на Русия"}
{"url": "http://www.focus-news.net/news/2018/02/24/2492233/blagoevgrad-za-peti-pat-v-bansko-se-provezhdainitsiativata-snow-cinema-filmi-za-ski-i-snoubord.html", "text": "За пети път в Банско се провеждаинициативата „Snow cinema: филми за ски и сноуборд“. Това съобщиха от пресцентъра на Община Банско. От 18.30 часа в киносалона на Посетителския информационен център в Банско (срещу паметника на Паисий и църквата “Света Троица”) ще бъдат прожектирани едни от най-добрите филми за ски и сноуборд, основно от последните две години. Програмата отразява многообразието на човешкото общуване с природата чрез ските и сноуборда. Тя включва 9 филма от Албания, Австрия, Германия, Италия, Франция, Швейцария и България. Четири от тях са носители на награди от миналогодишния Банскофилмфест. Филмите представят уникални места за ски и сноуборд в Албански Алпи (планината Проклетия), Пагагония, Доломитите, Алпите, Кавказ, Олимп, Парнас, Хелмос, планините на остров Крит, Гренландия и още много места по четирите краища на света. Традиционната кинопанорама “Snow Cinema” е емблематично събитие от зимния културен календар на Банско и региона. Организатори са Община Банско и Сдружението “Международен фестивал на планинарския филм”. Входът за събитието е свободен.", "date": "2018.02.24", "title": "Благоевград: За пети път в Банско се провеждаинициативата „Snow cinema: филми за ски и сноуборд“"}
{"url": "http://www.focus-news.net/news/2018/02/24/2492234/denyat-24-fevruari-v-svetovnata-istoriya.html", "text": "През 1719 г. в Санкт Петербург по нареждане на Петър І е учредена Кунсткамерата - първият руски музей. През 1881 г. започва изграждането на Панамския канал. Дължината му е 81 600 м. и свързва пристанищата на Карибско море (Кристобал, Колон) и на Тихия океан (Панама, Балбоа). Шест години по-късно, през 1887 г., Париж и Брюксел стават първите столици свързани с телефонна връзка. Хуан Перон става президент на Аржентина (1946-а). Легендарният Мохамед Али печели първата си световна титла по бокс през 1964 г. Той е първият боксьор, който печели общо три пъти световната титла в тежка категория за професионалисти - 1964 г., 1974 г. и 1978 г. Рокпевецът Джими Хендрикс изнася последния си концерт в Англия през 1969 година. Извършена е най-крупната в историята на авиацията вертолетна десантна операция на 24 февруари 1991 г. в Персийския залив в операцията участват 550 вертолета с десант от 2000 войника. На 24 февруари са родени: единият от братята Грим - Вилхелм, германски филолог, един от основателите на германистиката и на проучването на германските легенди и предания, френският пилот Ален Прост. На тази дата умират: английският футболист Боби Мур, Василий Василиевич Завялов – руски физиолог, доктор по медицина. \r\n2014 г.\r\nВърховната Рада на Укарйна приема оставката на управителя на Централната банка на Украйна Игор Соркин и назначава Степан Кубив е от партията „Баткивщина“ на Юлия Тимошенко.\r\n2013 г.\r\nНикос Анастасиадис. печели президентските избори в Кипър на втория тур.\r\n2012 г.\r\nБившият генерален секретар на ООН Кофи Анан е назначен като специален посланик на ООН и Лигата на арабските държави по орегулиране на кризата в Сирия.\r\n2008 г.\r\nРаул Кастровстъпва в длъжност като президент на Куба\r\n2006 г.\r\nГърция ратифицира договора за присъединяване на Българяи и Румъния към ЕС по време на председателството на италианското правителство\r\n2004 г.\r\nЕдинното национално движение и Движението на обединените демократи в Грузия се сливат. Новото политическо движение е наречено Национално движение — Демократи.\r\n2003 г.\r\nВ Израел е открито древно еврейско селище.\r\n2000 г.\r\nПрочеченски настроени демонстранти в Полша извършват нападение над руското консулство в Познан.\r\n1991 г.\r\nАмериканската армия започва сухопътна операция срещу Ирак.\r\n1988 г.\r\nВ Немската опера зрители аплодират Лучано Павароти в продължение на 1 час и 7 минути, в резултат на което той излиза на сцената 165 пъти.\r\n1988 г.\r\nВ Белград започва конференция на външните министри на балканските държави, продължила до 26 февруари. България и Турция подписват първия от близо четири години протокол за подобряване на двустранните отношения. Предвидени са мерки за активизиране на търговията и за събиране на разделените семейства.\r\n1981 г.\r\nБъкингамският дворец обявява годежа на принц Чарлз и лейди Даяна Спенсър.\r\n 1969 г.\r\nДжими Хендрикс изнася последния си концерт в Англия - в Кралския Албърт-Хол.  Хендрикс е американски рок и блускитарист и певец. Неговото творчество е повлияно от блускитаристи като М. Уотърс, Би Би Кинг. Започва да концертира под името Джими Джеймз. Свири със Сам Кук, Би Би Кинг, Л. Ричард, Айк и Тина Търнър, У. Пикет, “Айсли Брадърс”, Кинг Къртис. През 1965 г. сформира групата “Джими Джеймз енд Флеймс” и свири в клубовете на “Гринич Вилидж”. В Лондон създава триото “Икспириънс” заедно с Ноел Рединг - китара, и Мич Мичъл - ударни инструменти, с което записва първия си шлагер “Хей, Джо” и най-значимите си албуми. Свири на фестивалите в Монтерей (1967 г.) и Уудсток (1969 г.). След това създава групата “Бенд ъф джипсис”, която съществува само няколко месеца. Умира от свръхдоза.\r\n1946 г.\r\nХуан Перон (1895-1974 г.) е избран за президент на Аржентина. По време на управлението му са направени демократични реформи (облекчение в областта на външната търговия, повишение на заплатите и др.). През 1947 г. създава Перонистката партия, чиято дейност е основана на принципите на хустисиализма (от 1958 г. партията се нарича Хустисиалистка). От 1943 г. до 1945 г. е министър на труда, военен министър и вицепрезидент. Президент е на Аржентина до 1955 г., като последните шест години е диктатор. През 1955-1973 г. е в емиграция. Съпругата му Исабел Перон (Мария Естела Мартинес) наследява президентския пост, но през 1976 г. е свалена от власт от армията.\r\n1941 г.\r\nЯпония провъзгласява своето “природно право” над островите в Океания.\r\n1925 г.\r\nКанада и САЩ създават комисия за установяване на границата помежду им.\r\n1907 г.\r\nРазбива се Австро-унгарският параход “Императрица”. Загиват 137 човека.\r\n1887 г.\r\nПариж и Брюксел стават първите държавни столици свързани с телефонна връзка.\r\n1881 г.\r\nЗапочва изграждането на Панамския канал. Водният път е с международно значение в Централна Америка. Дължината му е 81 600 м. Свързва пристанищата на Карибско море (Кристобал, Колон) и на Тихия океан (Панама, Балбоа). Построен през 1914 г., каналът е официално открит през 1920. От 1914 г. до 1979 г. се намира под юрисдикцията на САЩ, до 2000 г. се управлява от специална комисия, след което преминава под пълната власт на Панама.\r\n1824 г.\r\nАнглия обявява война на Бирма. Войната се води точно 2 години и завършва на 24 февруари 1826 г. Между Англия и Бирма се водят три войни (1824-1826 г., 1852-1853 г. и 1885 г.), в резултат на които Бирма е завладяна и превърната в колония на Британската империя.\r\n1821 г.\r\nЕдинадесет години след започналата през 1810 г. освободителна борба на мексиканския народ срещу испанците Мексико получава своята независимост. Освободителната борба срещу испанските колонизатори се води под ръководството на М. Идалго-и-Костиля и Х. М. Морелос-и-Павон. Идалго-и-Костиля е един от ръководителите на народното въстание в Мексико през 1810-1811 г. Той е пленен от испанците и впоследствие е разстрелян. След неговото убийство делото е продължено от Х. М. Морелос-и-Павон. Той ръководи народната революция през 1810-1815 г. Прокламира независимостта на Мексико през 1814 г. Разстрелян е от испанците.\r\n1783 г.\r\nАнглийският парламент взема решение за прекратяване на войната със САЩ. Войната за независимост на Северна Америка (1775-1783 г.) избухва заради задълбочаващия се конфликт между метрополията и 13 английски колонии. Военните действия започват на 19 април 1775 г. при Лексингтън и Конкорд. На 4 юли 1776 г. американския Конгрес приема декларацията за независимостта на Съединените щати. През началния период британските войски имат надмощие, но победата на американците в битката при Саратога (октомври 1777 г.) води до обрат в хода на войната. През 1778 г. се създава френско-американски съюз, към който през 1779 г. се присъединява и Испания. По инициатива на Русия европейските държави обявяват благоприятен за САЩ неутралитет. Към американската армия, командвана от Джордж Вашингтон, се присъединяват и доброволци от европейските държави. На 19 октомври 1781 г. капитулацията на английската армия при Йорктаун слага край на войната. С подписването на Парижкия мирен договор през 1783 г. бившата метрополия признава независимостта на САЩ.\r\n1719 г.\r\nВ Санкт Петербург по нареждане на Петър І е учредена Кунсткамерата – първия руски музей. Сградата е триетажна, с две крила, разположени успоредно на река Нева, а в централната й част се издига шест етажна кула с уникална архитектурна външност, купол и орнаменти открояващи я от заобикалящите сгради. Вътре са разположени просторни зали за колекциите. В Кунсткамерата се помещава библиотека, обсерватория и лаборатория. Една от най-интересните експозиционни зали е с кръгла форма и там е подредена колекцията от географски глобуси. В двете крила е разположена постоянната експозиция с преобладаващи музейни предмети с природонаучен характер. Във фондовете на този първи в Русия музей, се натрупват и колекции от археологически, етнографски и исторически паметници.\r\n1662 г.\r\nЕпископът на Нова Франция (Квебек) предупреждава, че всички християни, които продават алкохол на индианците ще бъдат отлъчени от църквата.\r\n1510 г.\r\nПапа Юлиан II отменя наложеното над Венеция отлъчване от църквата.На тази дата са родени:\r\n1932 г.\r\nРоден е Мишел Льогран - френски композитор, аранжор, пианист и диригент. Акомпанира на М. Шевалие и записва с М. Дейвис. Пише музика за филмите \"Шербургските чадъри\", \"Лятото на 42-ра\" и др. През 1981 г. получва \"Оскар\" за музика. Много от песните му се превръщат в евъргрийни.\r\n1912 г.\r\nРоден е Иржи Трънка - чешки режисьор и художник. Учи рисуване при Й. Скупа и в Пражкия институт за приложни изкуства. Той е основател на кукления “Дървен театър” в Прага (1936 г.). В началото на 40-те години е театрален художник. В киното е от 1945 г. Той е основоположник на националната школа за куклена анимация и на детската художествена кинематография. Анимационни филми: “Как дядо посадил ряпа” (1945 г.), “Палавникът и есесовците” (1946 г.), “Животното и разбойниците”, “Подаръкът” (1946 г.). През 1947 г. режисира първия си куклен филм “Чешка година”, определен като епопея на националния живот. Куклени филми: “Славеят на императора” (1948 г.), “Принцът на Баяя” (1950 г.), “Старинни чешки приказки” (1953 г.). Претворява литературната класика: “Приключенията на храбрия войник Швейк” (1955 г.) и “Сън в лятна нощ” (1959 г.). Критикува и осмива технизацията на обществото в “Страст” (1961 г.) и “Кибернетична бабичка” (1962 г.). Иржи Трънка умира на 30 декември 1969 г.\r\n1895 г.\r\nРоден е Всеволод Вячеславович Иванов - руски писател. Публикува произведения от 1915 г., издава първата си книга през 1919 г. През 1921 г. се установява в Петроград. Присъединява се към литературна група \"Серапионови братя\". Става известен с повестите \"Партизани\" (1921 г.), \"Брониран влак 14-69\" (1922 г.) и \"Цветни ветрове\" (1922 г.). За прозата му от 20-те години е типично повишеното внимание към биологическото в човека: \"Тайното в тайните\" (1927 г.), \"Особнякът\" (1928 г.) и др. Същевременно пише повестите \"Хабу\" (1925 г.), \"Гибелта на Железни\" (1928 г.), \"Пътешествие в несъществуваща страна\" (1930 г.), пиесата \"Брониран влак 14-69\" (1927 г.), в които главни герои са комунисти - участници в Гражданската война, ръководители на социалистическото строителство. Автор е на романа \"Сиви пясъци\" (1922 г.), автобиографичния роман \"Похожденията на факира\" (1934-1935 г.), романа \"Пархоменко\" (1939 г.; филма \"Александър Пархоменко\", 1942 г.), спомените \"Срещи с М. Горки\" (1947 г.), драмата \"Ломоносов\" (1953 г.), разкази, публицистични статии; романът \"При превземането на Берлин\". Посмъртно са издадени спомени, дневници, романите \"Вулкан\" (1966-1968 г.), \"Y\", \"Кремъл\" и сборник с фантастични разкази \"Зелената лампа\". Умира на 15 август 1963 г.\r\n1885 г.\r\nРоден е Честър Уйлям Нимиц - американски военачалник, адмирал от флота (1944 г.). Завършва Морската академия през 1905 г. Служи на командни и щабни длъжности (от 1918 г. е началник-щаб на подводните сили на Атлантическия флот на САЩ). По време на Втората световна война (1939-1945 г.) командва Тихоокеанския флот на САЩ и провежда редица успешни морски операции срещу Япония в хода на Тихоокеанската кампания (1941-1945 г.). На 2 септември 1945 г. подписва акта за капитулация на Япония. От 1947 г. е в оставка. Става съветник към Морското министерство. На негово име е наречен един от самолетоносачите на САЩ. Умира на 20 февруари 1966 г. в Сан Франциско.\r\n1885 г.\r\nРоден е Станислав Игнаций Виткевич - полски писател и драматург, представител на полския авангардизъм. Първите си произведения публикува през 1919 г. Автор е на повече от 30 пиеси и на романите \"Сбогуване с есента\" (1927 г.), \"Ненаситност\" (1930 г.). Самоубива се на 18 септември 1939 г. при навлизането на хитлеристките войски в Полша.\r\n1842 г.\r\nРоден е Ариго Бойто - италиански поет и композитор, автор на операта “Мефистофел” и либрета на оперите \"Отело\" и \"Фалстаф\" от Дж. Верди, както и \"Джоконда\" от Р. Понкиели.\r\n1829 г.\r\nРоден е Фридрих Шпилхаген - германски писател. Учи право в Берлинския университет и философия в Бонския и Грайфсвалдския университети. Автор е на романите “В строя” (1866 г.) и “Бурният поток” (1876). Умира на 25 февруари 1911 г. в Берлин.\r\n1786 г.\r\nРоден е Вилхелм Грим - немски филолог и автор на приказки. Брат на Якоб Грим. Братя Грим са основатели на германистиката и на проучването на немските народни приказки и предания. Широко известни са със сборника \"Приказки за деца\". Работят като професори в Гьотингенския университет, но през 1838 г. са уволнени затова, че се отказват да се закълнат на хановерския крал. От 1841 г. са професори в Берлинския университет. Заедно с това са членове на Пруската Академия на науките. Изследват и публикуват много средновековни текстове: \"За старонемския майстор Занк\" (1811 г.), \"Цветарникът на розите\" (1836 г.), \"Бедният Хайнрих\" (1815 г.), \"Кума Лиса\" (1834 г.), изследването \"Германски героични сказания\" (1829 г.). Създават т. нар. митологична школа във фолклористиката, като се опират на сравнителните методи (книгата на Я. Г. \"Немската митология\", 1835 г.). Автори са на: \"Детски и семейни приказки\" (т. 1-2, 1812-1814 г.) и \"Немски предания\" (т. 1-2, 1816-1818 г.), които обогатяват немската и световна литература. Братя Грим настояват за точно записване на текстовете на приказките, като се съхранява своеобразието на народната фантазия и езикът на устното разказване. Митологичната им теория намира много последователи сред учените (А. Кун, В. Шварц, А. Пикте, Ф. И. Буслаев, А. Н. Афанасиев и др.).\r\n1619 г.\r\nРоден е Шарл Льо Брюн – френски художник-живописец и декоратор. Учи при Ж. Перие (от 1632 г.) и С. Вуе (1634-1637 г.). Заедно с Н. Пусен посещава Италия (1642-1646) г., където изучава произведенията на Рафаел, болонските академисти и античната скулптура. Шарл Льо Брюн е един от основателите (1648 г.) на Кралската академия по живопис и скулптура и неин ректор от 1668 г. През 60-те год. на ХVII в. е \"пръв живописец на краля\" и директор на кралската манифактура за гоблени. Ръководи създаването на декоративни ансамбли в интериорите на Лувъра, Версай и др., изпълнява проекти за скулптури, мебели. Сред по-известните му живописни платна са: \"Каещата се Магдалена\" (1656-1657 г.), серията картини \"Историята на Александър Македонски\" (1660-1668) и други, в които нормативността на класическата композиция е проникната от театралност, патетика и декоративна пищност. Шарл Льо Брюн е един от създателите на официалния придворен стил на Луи ХIV. Умира на 12 февруари 1690 г.\r\n1500 г.\r\nРоден е Карл V - испански крал (1516-1556 г.), император на Свещената Римска империя в периода 1519-1556 г. Представител е на династията Хабсбурги. Стреми се да установи световна християнска монархия. Води войни с Франция и Османската империя. Той сключва Аугсбургския религиозен мир с князете от Свещената Римска империя за прекратяване на религиозните борби. Този мир регламентира правото на князете да определят вероизповеданието на поданиците си (на принципа: чиято е властта, негова е и вярата). Владетелят утвърждава с диктат, а гражданите имат право на избор на религията. С Аугсбургския религиозен мир се слага край на конфликтите между протестанти и католици. През 1556 г. Карл V разделя своите владения между сина си Филип II и брат си Фердинанд Хабсбургски.На тази дата умират:\r\n1941 г.\r\nУмира Емил Зегадлович - полски писател. Роден е на 20 юли 1888 г. В периода 1906-1911 г. следва в Ягелонския (Краков), Виенския и Дрезденския университет. Автор е на поемите \"Песен за Силезия\" (1933 г.) и \"Черният ден\" (1936 г.); романа \"Мъртвото море\" (1939 г.) и драмата памфлет за живота в Полша \"Картоненият дом\" (1940 г., публ. 1954 г.).\r\n1930 г.\r\nУмира Василий Василиевич Завялов – руски физиолог, доктор по медицина (1899 г.), професор (1903 г.). Роден е на 15 юни 1873 г. Следва медицина в Москва и Дерпт (дн. Тарту, Естония). От 1920 г. до края на живота си е емигрант в България. Основател и завеждащ Катедрата по органична химия и физиология в Софийския Медицински факултет (1920-1930 г.). Работи в областта на физиологичната химия.\r\n1862 г.\r\nУмира Бернхард Северин Ингеман - датски писател. Роден е през 1789 г. От 1822 г. е професор по датски език и литература. Творчеството му се развива под влияние на немския романтизъм и особено на Ф. Новалис. Автор е на мелодраматичната историческа трагедия \"Мазаниело\" (1815 г.), сантименталната трагедия \"Бланка\" (1816 г.). Историческите романи на Ингеман идеализират средновековието: \"Валдемар Велики и неговата дружина\" (1824 г.), \"Валдемар Победителя\" (1826 г.), \"Принц Ото Датски\" (1835 г.), \"Кралица Маргарет\" (1836 г.). Автор е на религиозни стихове (сб. \"Утринни и вечерни песни\", 1838 г., \"Лирически псалми\", 1854 г.). Романът му \"Селски деца\" (1852 г.) в идилична форма разказва за щастливата съдба на човек, произлязъл от демократичните слоеве.\r\n1856 г.\r\nУмира Николай Иванович Лобачевски – руски математик. Професор и ректор на Казанския университет. В труда си \"За началата на геометрията\" (1832 г.) формулира принципите на нова, \"неевклидова\" геометрия, различна от традиционната. Идеите му остават непризнати от съвременниците. Независимо от това в Германия излиза на немски език книгата му \"Геометрични изследвания\" (1840 г.). К. Ф. Гаус стига до началата на неевклидовата геометрия, но не ги разработва и се отказва от публикуването им. По негово предложение Лобачевски е избран за член-кореспондент на Гьотингенското научно дружество. Теоретичните идеи на Лобачевски поставят началото на редица нови геометрии.\r\n1810 г.\r\nУмира Хенри Кавендиш - английски физик и химик, член на Лондонското кралско дружество от 1760 г. Роден е на 10 октомври 1731 г. През 1753 г. завършва Кеймбриджкия университет. Основните му трудове са по химия на газовете и експериментална физика. Разработва методика за събиране, пречистване и изучаване на газове, с помощта на която получава чист водород и въглероден двуокис (1766 г.) и определя свойствата и относителното им тегло. През 1781 г. установява състава на въздуха. Три години по-късно определя състава на водата, като изгаря водород. С помощта на електрическа искра получава азотни окиси и изследва свойствата им през 1785 г. Повечето негови трудове върху топлината и електричеството са публикувани много години след смъртта му. Въвежда понятието електрически потенциал, изучава взаимодействието на електрически заряди и изпреварва закона на Ш. Кулон.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.02.24", "title": "Денят 24 февруари в световната история"}
{"url": "http://www.focus-news.net/news/2018/02/24/2492236/burgas-v-kvartal-dolno-ezerovo-shte-bade-otbelyazan-kukerovden.html", "text": "В бургаския квартал „Долно Езерово“ по традиция ще бъде отбелязан Кукеровден в последната седмица на февруари. Това съобщиха от пресцентъра на Община Бургас. Обредните действия по време на празника имат за цел да прогонят злите сили, лошите духове и всичко негативно, събрано през зимата, както и за плодородие през годината. Този обичай предвещава пролетта. Поверието разказва, че колкото повече скача кукерът, толкова по-високи ще са житата през годината.\r\nДве са групите в квартала, които обикалят домове, едната – „Каваклии“, а другата – „Тарфалии“, които още от ранина тръгват по къщите, влизат по дворовете и играят за прогонване на злото и за плодородие през годината. В 16.30 часа се събират в центъра и представят обредното заораване и засяване.", "date": "2018.02.24", "title": "Бургас: В квартал „Долно Езерово“ ще бъде отбелязан Кукеровден"}
{"url": "http://www.focus-news.net/news/2018/02/24/2492237/dobrich-shte-se-provede-vtoroto-izdanie-na-konkursa-za-retsital-za-da-ya-ima-balgariya.html", "text": "Ще се проведе второто издание на Областния конкурс рецитал „За да я има България“, организиран от Община Добрич и ДТ „Йордан Йовков“. Това съобщиха от пресцентъра на Общината. Рецитатори от общините Добрич, Добричка, Тервел, Крушари и Балчик ще покажат своите умения в областта на художественото слово. Широк диапазон от произведения от българската поезия, проза и драматургия, посветени на България, нейните герои, природни красоти, забележителности, обичаи и традиции ще пресъздадат талантливите деца и млади хора на областта. Конкурсът, посветен на 3 март – Национален празник на България, дава възможност за изява на индивидуални изпълнители от четири възрастови групи – подготвителна група, I - IV клас, V - VII клас, VIII - XII клас. Поради големия интерес към инициативата и за улеснение на участниците, след официалното откриване в 9.30 часа в Концертна зала „Добрич“, конкурсът ще се проведе в три зали, както следва:\r\nОт 9.30 часа ще бъде официалното откриване в Концертна зала  „Добрич“ (Органова зала). От 10.00 часа до 13.00 часа ще се състои конкурсната част.\r\n- I възрастова група – деца от подготвителна група в Концертна зала „Добрич“;\r\n- II възрастова група – ученици от I – IV клас в Огледална зала „Нели Божкова“;\r\n- III възрастова група – ученици от V –VII клас в Камерна зала на Драматичен театър „Йордан Йовков“. \r\nОт 14.00 часа до 16.00 часа отново конкурсна част.\r\n- II възрастова група – ученици  от  I – IV клас в Огледална зала „Нели Божкова“;\r\n- IV възрастова група – ученици от VIII – XII клас в Камерна зала на Драматичен театър „Йордан Йовков“.\r\nНаграждаването ще бъде на 2 март 2018 г. от 11.00 часа в Голяма заседателна зала на Община град Добрич. Резултатите от конкурса ще бъдат публикувани на сайта на Община град Добрич на 27 февруари 2018 г. Класираните ще бъдат информирани по телефон или ел. поща.", "date": "2018.02.24", "title": "Добрич: Ще се проведе второто издание на конкурса за рецитал „За да я има България“"}
{"url": "http://www.focus-news.net/news/2018/02/24/2492242/afp-edin-chovek-e-zaginal-shestima-sa-raneni-pri-vzriv-na-terorist-kamikadze-v-kabul.html", "text": "Терорист-камикадзе се е взривил в дипломатическия квартал на Кабул, убивайки един човек, предава  AFP.\r\n„Тази сутрин терорист-камикадзе се взриви в района „Шаш Дарак“ в Кабул, убивайки един човек и ранявайки шестима други“, съобщи прессекретарят на МВР на Афганистан Наджиб Даниш.  Виктор Турмаков", "date": "2018.02.24", "title": "AFP: Един човек е загинал, шестима са ранени при взрив на терорист-камикадзе в Кабул"}
{"url": "http://www.focus-news.net/news/2018/02/24/2492243/voennosluzheshtite-ot-34-tiya-kontingent-na-vaorazhenite-sili-na-republika-balgariya-se-zavarnaha-v-stranata.html", "text": "Военнослужещите от 34-тия контингент на Въоръжените сили на Република България се завърнаха в страната рано сутринта,  след успешно приключилото участие в мисията  на НАТО „Решителна подкрепа“ в Афганистан. Това съобщиха от Министерство на отбраната.  Контингентът включва национален елемент, група за охрана, екип от съветници и щабни офицери.\r\nНа летище \"София\" военнослужещите бяха посрещнати от началника на щаба на Съвместното командване на силите флотилен адмирал Димитър Йорданов, който ги поздрави за достойно изпълнените задачи по време на мисията. \r\nНационален командир на 34-ия контингент е полковник Светослав Халваджиев от Командването на Сухопътните войски. Помощник-национален командир на контингента, той и национален командир на контингента в Кабул е полковник Стоян Стоянов от дирекция „Логистика” – МО, а командир на групата за охрана - капитан Георги Перчемлиев от в. ф. 42000 – Карлово.\r\nТридесети и четвъртият български военен контингент, участващ в  мисията на НАТО за подготовка, съветване и подпомагане „Решителна подкрепа” в Афганистан изпълняваше задачи, свързани с охрана, механизирани и пеши патрули, контрол на автомобилен и пешеходен трафик, както и обучение,  съветване  и  методическо  подпомагане  на формирования и военнослужещи от Афганистанската национална армия.", "date": "2018.02.24", "title": "Военнослужещите от 34-тия контингент на Въоръжените сили на Република България се завърнаха в страната"}
{"url": "http://www.focus-news.net/news/2018/02/24/2492239/pernik-izlozhba-s-tvorbite-ot-konkursa-za-nay-originalna-martenitsa-shte-bade-otkrita-v-obedineniya-detski-kompleks.html", "text": "Обединеният детски комплекс в Перник организира конкурс за най-оригинална мартеница и мартенски сувенир. Това съобщиха от пресцентъра на Общината. Участниците трябва да са на възраст от 6 до 18 години. Техниката е по избор. Срокът за получаване на творбите бе до вчера. В 14.00 часа ще бъде открита изложба в ОДК. Най-оригиналните творби ще бъдат отличени и наградени.", "date": "2018.02.24", "title": "Перник: Изложба с творбите от конкурса за най-оригинална мартеница ще бъде открита  в Обединения детски комплекс"}
{"url": "http://www.focus-news.net/news/2018/02/24/2492238/ria-novosti-yaponiya-podkrepi-sanktsiite-na-sasht-sreshtu-severna-koreya.html", "text": "Япония подкрепи решението на САЩ да разшири санкциите срещу Северна Корея във връзка с продължаващите действия от страна на Пхенян да разработва ядрено оръжие и балистични ракети, предава  Reuters.\r\n„Въпреки, че в последно време да има различна активност, като началото на диалога между Северна  и Южна Корея на фона на провежданите Олимпийски игри, Пхенян не прекрати разработката на ядрено оръжие и балистични ракети. Трябва да засилим натиска върху нея“, подчерта съветника на японския министър председател Шиндзо Абе Кинтаро Соноура. \r\nЯпонският дипломат отбеляза, че „Токио приветства американските санкции и възнамерява да проучи какво може да се направи да се съдейства в сътрудничеството за разрешаването на проблемите в региона“. „Ние решително подкрепяме санкциите“, подчерта той. Агенция „Фокус“ припомня:\r\nСАЩ в петък обявиха въвеждането на нови санкции в рамките на противодействието срещу ядрената и балистичната програми на Северна Корея. Санкциите ще засегнат 27 програми за осъществяване на превози, 28 морски съда и едно физическо лице.  Виктор Турмаков", "date": "2018.02.24", "title": "РИА Новости: Япония подкрепи санкциите на САЩ срещу Северна Корея"}
{"url": "http://www.focus-news.net/news/2018/02/24/2492241/blagoevgrad-prodalzhavat-initsiativite-initsiativite-po-povod-26-godishninata-na-natsionalen-park-rila.html", "text": "Продължават инициативите Инициативите по повод 26-годишнината на Национален парк „Рила“. Това съобщиха от пресцентъра на Община Благоевград. \r\nПо повод отбелязването на годишнината на НП „Рила“ ще се проведат дни на отворени врати днес и на 25 февруари в Посетителски център за Национален парк „Рила“ в Паничище и Посетителски-информационен център – град Самоков.\r\nКулминацията в честванията е програмата на 26 февруари от 11.30 часа в зала „22 септември“. На тържествена церемония ще бъде представен юбилеен филм за „Национален парк „Рила“ и зоната на вечните снегове. Подготвена е музикална програма и ще бъде подредена и юбилейна експозиция под надслов „Национален парк „Рила“ – ретроспекция“.\r\nМероприятията по повод 26-годишнината от обявяване на НП „Рила“ за защитена територия“ се организират съвместно с Община Благоевград, Регионалния исторически музей-Благоевград, Регионален телевизионен център - Благоевград, Регионалното управление на образованието - Благоевград, Центъра за личностно и творческо развитие на децата на Благоевград.", "date": "2018.02.24", "title": "Благоевград: Продължават инициативите Инициативите по повод 26-годишнината на Национален парк „Рила“"}
{"url": "http://www.focus-news.net/news/2018/02/24/2492244/varna-shte-badat-obyaveni-pobeditelite-v-konkursa-za-nay-atraktivna-martenitsa-organiziran-ot-gerb-primorski.html", "text": "Ще бъдат обявени победителите в конкурса за най-атрактивна мартеница, който се провежда за 12-а поредна година по инициатива на организацията на ПП ГЕРБ във варненския район „Приморски”. Това съобщиха от пресцентъра на ПП ГЕРБ – Варна.\r\nЗаключителният етап на конкурса ще се състои от 10.00 часа на ул. „Иван Аксаков” №7 (клуб „Викинг”), където ще бъдат официално представени и оценени ръчно изработените експонати. Организаторите обещават изненади за авторите на най-впечатляващите мартеници, както и за всички присъстващи на тържеството в навечерието на празника на Баба Марта. По желание на участниците в конкурса, мартениците ще бъдат разпродадени на благотворителен базар, а събраните средства ще се дарят на деца с увреждания.", "date": "2018.02.24", "title": "Варна: Ще бъдат обявени победителите в конкурса за най-атрактивна мартеница, организиран от ГЕРБ - Приморски"}
{"url": "http://www.focus-news.net/news/2018/02/24/2492249/denyat-24-fevruari-v-balgarskata-istoriya.html", "text": "През 1861 г. на 24 февруари Вселенската патриаршия свиква в Цариград велик църковен събор с участието на девет бивши и настоящи патриарси и 27 владици. Съборът обявява действията на Иларион Макариополски, Авксентий Велешки и Паисий Пловдивски за противоканонични, низвергва ги и ги осъжда на заточение. През 1945 година е взето решение за провеждане на Мурската настъпателна операция на Първа Българска армия, командвана от ген. Владимир Стойчев. На 24 февруари са родени: стенографът Теодор Гълъбов, алпинистът Христо Проданов. На тази дата умират: физикът Георги Наджаков, математикът Николай Лобачевски.\r\n2009 г.\r\nПрезидента на България Георги Първанов награждава Джорджо Наполитано, президент на Италианската република с лента „за изключително големите му заслуги за развитието и укрепването на българо-италианските отношения.“\r\n2007 г.\r\nЗакрити са селата Драгоица, Мириовец, Мишкарете, Нановица, Присоето и Слатина в Община Ябланица, Северна България\r\n1992 г.\r\nЗа председател на КНСБ е преизбран проф. Кръстьо Петков. Кръстьо Петков е роден на 18 ноември 1943 г. гр. Димово, Видинска област. Завършва политическа икономия във Висшия икономически институт \"Карл Маркс\" (дн. Университет за национално и световно стопанство). Работи в Института по труда, в Профсъюзния институт \"Георги Димитров\" и в Института по социология към БАН. От 1990 г. Петков преминава на профсъюзна работа - председател е на Конфедерацията на независимите синдикати в България (КНСБ). От 1997 г. се включва в политическия живот на страната - учредител и председател е на Обединения блок на труда. От 5 юли 2001 г. до 17 юни 2005 г. е депутат в 39-то Народно Събрание като представител на парламентарна група на “Коалиция за България”.\r\n1949 г.\r\nВНС приема Закон за вероизповеданията, който дава възможност на държавата да активизира намесата си в работата на църквата. Публикуван е на 1 март същата година.\r\n1945 г.\r\nПо време на Втората световна война (1939-1945 г.) в щаба на Трети украински фронт командващият Първа българска армия генерал-лейтенант Владимир Стойчев получава задачата за провеждане на Мурската настъпателна операция. Като част от Виенската операция (за завършване на разгрома на германската група армии и за завземане на Виена) Мурската операция се провежда от 29 март до 13 май 1945 г. Тя е настъпателна операция на Първа българска армия срещу войски на Третия райх, отбраняващи линията Кишбайом-Надкорпад-Нагятад-Хересне северно от река Драва. Целта на настъплението е да се прекрати използването от Вермахта на петролните извори в района на град Нагканижа. Първа българска армия настъпва с основните си сили по десния си фланг, съвместно с 57 съветска армия, а с по-малка част от силите си осигурява левия фланг по река Драва. Вследствие на успешното настъпление на съветските войски, хитлеристките части южно от езерото Балатон се оттеглят, което облекчава настъплението на българите. Те овладяват първата отбранителна линия, след тежки боеве завземат и втората, форсират канала Принципалиш и река Мур и преминават в отбрана на линията Велики Ког-Ястребци до 7 май. На 7 май подновяват настъплението, преследват, доразгромяват и пленяват остатъците от Вермахта и на 13 май 1945 г. достигат подножието на Австрийските Алпи в околностите на Клагенфурт.\r\n1944 г.\r\nСреща в София между Началника на щаба на група армии „Югоизток\" -генерал-лейтенант Фьорч, военния аташе - генерал Геде с Началника на щаба на войската генерал-лейтенант К. Лукаш и Началника на оперативния отдел полковник Ив. Попов.\r\n1942 г.\r\nБългарския кораб “Струма” потегля от Констанца, Румъния към Палестина с бежанци от България, Бесарабия, Буковина и Румъния. Край Босфора кораба е торпилиран от руска подводница “Щ-213”. На борда на кораба пътуват 778 еврей и 13 души български екипаж. Корабът е построен през 1867 г. в английското пристанище Нюкасъл от фирмата \"Палмер брос и сие\". През 1932 г. носи името \"Есперос\", по-късно новият й собственик я преименува на \"Македония\". През 1940 г. \"Македония\" е купен от дружество \"Струма\", ремонтира го и му дава своето име. През 1941 г. корабът \"Струма\" е препродаден на семейство Дора и Барух Конфино за превозване на бежанци - евреи от Румъния за Палестина, През Втората световна, стотици евреи търсят спасение в бягство по море.\r\n1941 г.\r\nВ хода на Втората световна война (1939-1945 г.) от влака за Цариград българското разузнаване отвлича Вадим Гриневич - агент на британските тайни служби в България. След разпит го предава на германците. Едновременно с това в София са арестувани 6 британски агенти, от които 5 са осъдени и екзекутирани на 13 август.\r\n1940 г.\r\nОткрито е XXV ОНС. Негов председател става Никола Логофетов, а от 16 май 1941 - Христо Калфов. Никола Петров Логофетов е роден на 18 април 1880 г. в с. Ново село, Видинско. Завършва гимназия във Видин, след което следва право в СУ \"Св. Климент Охридски\". От 1909 г. до 1943 г. работи като адвокат в Лом. Взема участие в Балканските войни 1912-1913 г. и Първата световна война 1914-1918 г. Бил е общински съветник в Лом и окръжен съветник във Видин. От 1938 г. до 1944 г. е депутат в ХХIV и ХХV ОНС, през 1940-1941 г. е председател на ХХV ОНС. След 9 септември 1944 г. е осъден на смърт от т. нар. Народния съд.\r\n1921 г.\r\nС Указ на цар Борис III е утвърден Закон за попълване на армията, жандармерията и пограничната стража с личен състав. С този закон се премахва наборната военна служба и се преминава към платена доброволческа служба на войнишкия състав.\r\n1916 г.\r\nПо време на Първата световна война завършва дипломатическата криза между България и Австро-Унгария за владеенето на Косово и Албания. Тя трае от 31 януари до 24 февруари 1916 г. На 29 март под немски натиск двете страни се споразумяват България да опразни Елбасан и Дяково, но да задържи Прищина, Призрен и Качаник.\r\n1878 г.\r\nВ хода на Руско-турската освободителна война (1877-1878 г.) щабът на руската армия пристига в Сан Стефано. Главнокомандващият - княз Николай Николаевич, е посрещнат от военния министър Реуф паша. Установена е нова демаркационна линия между руската и турската армия. Същия ден румънски отряди заемат Видин и Белоградчик, а руски войски влизат в Горна Джумая (Благоевград).\r\n1867 г.\r\nФренският посланик в Цариград връчва на Високата порта меморандум, в който Франция предлага осъществяването на нови реформи в Османската империя. Според меморандума се предвижда допускане на християните до държавните служби, въвеждане на задължителна военна служба, модернизиране на просветното дело, на данъчната система, на администрацията и съдилищата.\r\n1861 г.\r\nВселенската патриаршия свиква в Цариград велик църковен събор с участието на 9 бивши и настоящи патриарси и 27 владици. Съборът обявява действията на Иларион Макариополски, Авксентий Велешки и Паисий Пловдивски за противоканонични, низвергва ги и ги осъжда на заточение. На ръкоположените от тях духовни лица е отнет санът, а на християните се забранява да общуват с тях. На 3 април 1860 г. Иларион Макариополски извършва дръзка провокация спрямо цариградския патриарх, като отказва да спомене името му в тържествената великденска литургия. С този акт той дава открит израз на желанието на българския народ да скъса с върховенството на Патриаршията и с гръцката църковна зависимост. За тази постъпка Иларион Макариополски е заточен в Мала Азия, където престоява до 1864 г. Преди заминаването си (1861 г.) отправя (заедно с Авксентий Велешки) завет до българския народ да се бори до окончателното извоюване на църковната си независимост. Паисий Пловдивски е ръкоположен за гръцки митрополит в Пловдив през 1858 г. 3 години по-късно се отказва от Цариградската патриаршия и застава на страната на българите в борбата им за извоюване на църковна национална независимост. Заточен е в Мала Азия до 1868 г.На тази дата са родени:\r\n1950 г.\r\nРоден е Любен Чаталов - български актьор. Учи градско озеленяване в Лесотехническия институт. По-късно завършва ВИТИЗ при проф. Е. Михайлова (1978 г.). Първият му филм е “Адаптация”. Разпределен е в Смолян, но поради ангажименти в киното остава да работи в София. Работи за кратко в Старинния театър (“Похвално слово за словото”), но основните му постижения са в тв и киното. Филмография: “Бумеранг” (1979 г.), “Адаптация” (тв, 1979 г.), “Голямото нощно къпане” (1980 г.), “Игра на любов” (1980 г.), “Лавината” (1982 г.), “Издирва се …” (тв, 1984 г.), “Пясък” (тв, 1987 г.), “Тони” (1991 г.), “Мълчанието” (1991 г.), “Под игото” (тв, 1991 г.), “ЧАДО - ООД” (тв, 1993 г.), “Асистентът” (1999 г.), “Наблюдател” (тв, 2002 г.).\r\n1943 г.\r\nРоден е Христо Иванов Проданов – български алпинист. Започва да тренира алпинизъм още като ученик. Работи като инженер металург в Кремиковци. Първия си 7-хилядник изкачва през 1967 г. - връх Ленин (преди това покорява върхове в Алпите). По-големите му успехи са свързани с изкачването на Хиндукуш (1976 г.) и Лхотце (1981 г., първият българин, изкачил този връх). Загива на 20 април 1984 г. при спускането на югозападния склон на Еверест (Джомолунгма), в състава на първата българска експедиция, покорила най-високия връх на планетата. Той е тринадесетият човек в света, успял да достигне до върха без кислороден апарат по най-трудния и дълъг път – западния (непалски) склон, наричан още “Жестокия път”. След неговото изкачване, България става деветнадесетата страна, чиито представител покорява Еверест. Получава орден \"Георги Димитров\" (1981 г.; 1984 г., посмъртно), \"НРБ\", II ст. (1977 г.), Герой на НРБ (1984 г., посмъртно); алпинист № 1 на България за ХХ в. (2001 г.).\r\n1892 г.\r\nРоден генерал-лейтенант Никола Наков, командващ 1-ва армия (11.04.1942 -13.09.1944).\r\n1890 г.\r\nРоден е Ангел Димитров (А. Д. Иванов) - български цирков артист. Възпитаник на П. Панайотов (работи в неговия цирк от 1903 г.). Изявява се в акробатиката, гимнастиката, еквилибристиката, дресурата, клоунадата. Постига успех със своята трупа, в която участват и 6-те му дъщери. През 1909 г. основава с А. Първанов и Г. Пенчев цирк \"България\". В съдружие с Н. Димитров - Пощата, организира през 1912 г. цирк \"Танго\", а през 1918 г. - стационарния цирк \"България\" в София. От 1933 г. до 1948 г. работи в цирк \"Роял-Добрич\", който създава заедно с Л. Добрич и К. Михайлов. Умира на 7 април 1965 г.\r\n 1870 г.\r\nРоден е Теодор Христов Гълъбов - български стенограф. Гълъбов разработва теорията и методиката на българската стенография. През 1918 г. подготвя \"Доклад и правилник проект за стенографската служба в Народното събрание до господина Председателя на Народното събрание\". Председател е на стенографско дружество \"Габелсбергер\" (1897 г.), на дружество \"Бързопис\" (1903 г.). В периода 1923-1929 г. е доцент по стенография в СУ “Св. Климент Охридски”. През 1926 г. е назначен за директор на Български стенографски институт и остава на този пост до 1935 г. Гълъбов е редактор и издател на вестник \"Бързопис\" (1895 г.), на сп. \"Бързопис\" (1906-1907 г.) и \"Стенографско списание\" (1924-1926 г.). През 1925 г. като притурка към \"Стенографско списание\" излиза съставената от Теодор Гълъбов \"Кратка стенографска енциклопедия\".\r\n1864 г.\r\nРоден е Александър Радев - политически и държавен деец. Завършва Юридическия факултет на университета в Атина, Гърция. След завръщането си в България работи в съдебната система в Ловеч, Търново и София. От 1892 г. е адвокат. Избран е за председател на адвокатския съвет и на Юридическото дружество. Включва се активно в дейността на македоно-одринското революционно движение, като през 1898–1899 г. е председател на ВМОК. Той е един от лидерите на Прогресивнолибералната партия. Член е на Централното бюро на партията в края на 90-те години на ХIХ в. Радев участва в управлението на държавата в началото на ХХ в. – министър на правосъдието (19.02.1901 г.–3.11.1902 г.) и министър на народното просвещение (3.11.1902 г.–5.05.1903 г.).На тази дата умират:\r\n2016 г. \r\nУмира Йордан Соколов -  юрист, политик и държавник, едно от емблематичните лица на българския преход към демокрация. Той бе министър на вътрешните работи в първия кабинет на СДС през 1992 г, народен представител в четири парламента, председател на 38-то Народно събрание. Йордан Соколов бе сред ключовите фигури в първите години на СДС, а после и в управлението на ОДС през 1997-2001 година. През 2004 г. напусна СДС и стана един от учредителите на Демократи за силна България. През 2005 г. Йордан Соколов се върна към адвокатската професия, а през 2011 г. напусна ДСБ и окончателно се отказа от активна политическа дейност.\r\n1981 г.\r\nУмира Георги Стефанов Наджаков - български физик, обществен и държавен деец. През 1920 г. завършва физика и математика в СУ “Св. Климент Охридски”, а от 1925 г. до 1926 г. специализира в Париж в лабораторията на Пол Ланжвен и в института \"Радиум\" в Сорбоната при Мария Склодовска - Кюри. През 1927 г. получава научна степен доцент, а през 1932 г. става професор по физика. В периода 1937-1962 г. е ръководител на Катедрата по експериментална физика, от 1939 до 1940 г. е декан на Физико-математическия факултет, а от 1947 до 1951 г. е ректор на Софийски университет. Наджаков е основател и директор на секцията за научна апаратура и специални проблеми към Физическия институт при БАН за периода 1946-1971 г. Бил е подпредседател на БАН (1947-1959 г.) и председател на Физико-математическото дружество в България. Той е един от основателите и член на научния съвет и постоянен представител на България в Обединения институт за ядрени изследвания в Дубна. Освен това е един от основателите на Световното движение за защита на мира и член и председател на Световния съвет на мира за периода 1970-1981 г. В областта на физиката открива \"фотоелектретното състояние на веществата\". Откритието за фотоелектричния ефект при диелектрици и полупроводници е известно под името Ефект на Наджаков-Андрейчин. В България е узаконено едва през 1981 г., когато е вписано в Държавен регистър на откритията и изобретенията под номер 1. Георги Стефанов Наджаков е автор на около 120 оригинални научни статии, студии и трудове. Носител е на златен медал за мир \"Фредерик Жолио-Кюри” (1967 г.).\r\n1935 г.\r\nУмира Христо К. Стойчев - български лекар, общественик и публицист. Той е роден на 14 септември 1872 г. в Асеновград. Завършва медицина и специализира вътрешни болести в Лион. Създател е на почивна станция в Кюстендилско и на водолечебния санаториум в Хисаря (Карловско). През 1913 г. възстановява масонството в България. Автор на много статии и брошури.\r\n1934 г.\r\nУмира Гаврил Занетов - български юрист, историк, публицист, литературен критик, дописен член на БАН (1898-1900 г.). Роден е през 1863 г. Завършва гимназия в Болград и право в Швейцария. Работи като прокурор и съдия в Сливен, Враца, Варна и др. Член е на Апелативния съд в София. Автор е на студии върху съдбата на българското население в други страни - \"Български колонии в Русия\" (1891-1895 г.), \"Западните български земи и Сърбия\" (1917 г.), \"Населението по долината на Велика Морава\" (1918 г.), на историко-политически коментари за събития и документи от Балканските войни (1912-1913 г.), на изследването \"Българското население в средните векове\" (1902 г.). Сътрудничи със статии и рецензии на сп. \"Денница\", \"Български преглед\" (1893-1900 г.), \"Периодическо списание\", вестник \"Воля\" и др. Той е един от първите значителни литературни критици след Освобождението. В книгите си \"Две статии по нашата литература\" (1893 г.) разглежда творчеството на Иван Вазов и му дава оценка с историческа перспектива, поставя важни проблеми на българския периодичен печат.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.02.24", "title": "Денят 24 февруари в българската история"}
{"url": "http://www.focus-news.net/news/2018/02/24/2492247/veliko-tarnovo-mokri-sa-patnite-nastilki-na-teritoriyata-na-oblastta.html", "text": "Мокри са пътните настилки на територията на област Велико Търново, съобщиха за Радио „Фокус” – Велико Търново от Областно пътно управление. По високите и усойни места заснежени и заледени, но обработени. Времето е облачно. Температурата на въздуха е 2°. В ниските части от областта и покрай водните басейни има мъгла. Няма допълнително въведени ограничение на територията на областта.  Проходът на Републиката е отворен за движение на всички МПС. Не се допуска преминаване на товарни автомобили над 10 тона през прохода Твърдица – Елена. Остава затворен поради свлачище участък от път Царски извор – Драганово, обходният маршрут е през село Сушица. Ограничено е движението на МПС над 3,5 тона на път Чешма-Кесарево, поради намален габарит на пътното платно. Срокът на организацията на движение е до 5 юли. Обходният маршрут е Чешма-Сливовица-Горско Ново село-Джулюница-Кесарево. Затворен за движение е пътят  Велико Търново – сeло Шемшево, през Западна промишлена зона, поради влошено състояние на мостово съоръжение. Обходният маршрут за селата: село Шемшево, село Буковец, село Керека се извършва по Главен път I-4  – през село Леденик. Движението по път  Лозен – Полски Тръмбеш е ограничено за движението на МПС с обща маса над 12 тона поради намален габарит на пътното тяло. Пътят ще е затворен до 5 юли.\r\nНадежда КРЪСТЕВА", "date": "2018.02.24", "title": "Велико Търново: Мокри са пътните настилки на територията на областта"}
{"url": "http://www.focus-news.net/news/2018/02/24/2492245/sofiya-stotitsi-pravoslavni-hristiyani-se-pokloniha-na-chudotvornata-ukrainska-ikona-sv-bogoroditsa-odigitriya-baytalska.html", "text": "Стотици православни християни се поклониха на чудотворната украинска икона \"Св. Богородица Одигитрия Байталска\" в София, предаде репортер на Агенция \"Фокус\".\r\nТя  пристигна на  17 февруари 2018 г. в столицата и бе изложена за поклонение в  старинен храм \"Света Петка стара\". От тогава стотици православни християни ежедневно идваха в храма, за да се помолят на този чудотворен образ на Божията Майка.\r\nБогородичната икона „Одигитрия Байталска“ е на повече от 200 години. Нейното постоянно местонахождение е в храм „Рождество Богородично“ на девическия манастир в с. Байтал, Одеска област, Украйна. Но някога наблизо е имало мъжки манастир. Около 1720 г. той бил нападнат от турци, които изклали близо 300 монаси и послушници, а манастира изгорили до основи. Оцелелите монаси успели да спасят само някои светини, измежду които вероятно е била и тази икона. Сигурната информация е, че иконата била дарена при възстановяването на църквата на това място през 2005 г., смята се, че тя „се е върнала у дома“, след което е реставрирана.\r\nИконата е известна с чудодейната си сила за изцеление, особено на безплодие. В манастира има книга, в която се записват чудесата, станали след сърдечна молитва пред нея. Регистрирани са случаи на мироточене от 2012 г. \r\nНикола ПЕТКОВ", "date": "2018.02.24", "title": "София: Стотици православни християни се поклониха на чудотворната украинска икона \"Св. Богородица Одигитрия Байталска\""}
{"url": "http://www.focus-news.net/news/2018/02/24/2492248/varna-shte-se-provede-tarzhestvena-promotsiya-na-vipusk-2017-na-fakulteta-po-farmatsiya-kam-meditsinskiya-universitet.html", "text": "Тържествена промоция на Випуск 2017 на Факултета по фармация към Медицински университет „Проф. д-р Параскев Стоянов“ - Варна ще се проведе в града. Това съобщиха от пресцентъра на Медицински университет – Варна. Събитието ще се състои от 10.30 часа в Зала 1 на Фестивален и конгресен център - Варна. Специални гости на събитието ще бъдат пианистите, завоювали 2-ро място на Детската Евровизия през 2014 г.- братята Хасан и Ибрахим Игнатови.", "date": "2018.02.24", "title": "Варна: Ще се проведе тържествена промоция на Випуск 2017 на Факултета по фармация към Медицинския университет"}
{"url": "http://www.focus-news.net/news/2018/02/24/2492225/mvr-ochakvat-se-zatrudneniya-pri-preminavaneto-po-glaven-pat-e-79-do-vidin-v-posoka-rumaniya-zaradi-protest.html", "text": "Поради очаквани  протестни действия от граждани на град Видин, свързани с блокиране на главен път Е-79 (София - Видин) в началото на града, планирани за след 10.00 часа, е възможно е да се образуват колони от изчакващи превозни средства, пътуващи за ГКПП-Видин \"Дунав мост-2\". Това съобщиха от пресцентъра на МВР.\r\nЗа да не се стига до задръствания и натрупване на автомобили, препоръчва се на водачите, пътуващи към границата, своевременно да се насочват към алтернативни ГКПП.", "date": "2018.02.24", "title": "МВР: Очакват се затруднения при преминаването по главен път Е-79 до Видин в посока Румъния заради протест"}
{"url": "http://www.focus-news.net/news/2018/02/24/2492246/plovdiv-do-150-metra-e-namalena-vidimostta-v-rayona-na-selata-panichkovo-i-karnare-poradi-magla.html", "text": "До 150 метра е намалена видимостта в района на селата Паничково и Кърнаре поради мъгла. Това съобщиха за Радио „Фокус“ – Пловдив от Областното пътно управление. В района на двете населени места вали дъжд. Пътищата в Пловдивска област са предимно мокри, в усойните и планински райони – на места заснежени и заледени, но обработени и нормално проходими. Трафикът по основните направления в областта се извършва с нормална интензивност. По-натоварено движение се отчита по пловдивския участък на АМ „Тракия“, също по пътищата Пловдив-Карлово и Пловдив-Асеновград. До 25-ти март движението по пътя Пловдив – Асеновград, от изхода на град Пловдив до отклонението за летището, се извършва двупосочно в едното платно в посока Асеновград. Причината са аварийни ремонтни дейности в участъка. Остава забранено е движението на МПС над 12 тона по пътищата Поповица-Болярци и Югово-Лъки-Здравец, в отсечката град Лъки-пътно кръстовище за хижа \"Момчил юнак\". Проходът Троян-Кърнаре е затворен за движение за всички моторни превозни средства. Завишена опасност от образуването на свлачища има по пътищата в планинските райони, особено по отсечките Бачково-Нареченски бани и Кричим-Девин.\r\nТрафикът на територията на град Пловдив също се извършва нормално и без затруднения. По-интензивно движение се отчита в централната градска часр – по булевардите „Руски“, „Христо Ботев“ и „Цар Борис III Обединител“. Пътните настилки в града са частично мокри.\r\nТони МИХАЙЛОВ", "date": "2018.02.24", "title": "Пловдив. До 150 метра е намалена видимостта в района на селата Паничково и Кърнаре поради мъгла."}
{"url": "http://www.focus-news.net/news/2018/02/24/2492250/burgas-shte-se-provede-izlozhenie-na-rachno-izraboteni-martenitsi-balgarskata-baba-marta.html", "text": "Изложението на ръчно изработени мартеници „Българската Баба Марта“ тази година ще се проведе до 1 март в Дома на Нефтохимика. Това съобщиха от Община Бургас. Официалното откриване на базара ще бъде от 11.00 часа с церемония по стар български обичай.\r\nВ изложението участват творци от цялата България. Всяка мартеница е ръчно изработена от естествени материали и преди всичко с любов. Българската традиция присъства във всяко едно от творенията, които ще имате възможност да видите. Ще се докоснете от традиционната българска шевица до морския дух на региона.\r\nМартеницата е много повече от сплетени бял и червен конец. Тя е талисман, в който всеки творец е представил собственото си виждане за здраве и просперитет. „За да може да покажете и вашата артистичност, на изложението ще има работилница, в която сами ще може да сътворите истинска българска мартеница“, посочват още от общината.\r\nБазарът ще бъде посетен и от самата Баба Марта, която ще връзва мартеници на всички присъстващи.", "date": "2018.02.24", "title": "Бургас: Ще се проведе изложение на ръчно изработени мартеници „Българската Баба Марта“"}
{"url": "http://www.focus-news.net/news/2018/02/24/2492240/otbelyazvame-todorovden.html", "text": "Тодоровден е църковен празник, празнуван в съботния ден от първата седмица на Великия пост. На този ден Църквата възпоменава паметта на Св. Теодор Тирон.\r\nТодоровден се нарича още Тудорица или Конски Великден. Отбелязва се с тържествено почитане на коня, с бурните български кушии (надбягване с коне). При изгрев слънце мъжете сплитат опашките и гривите на конете, украсяват ги с маниста, с пискюли и цветя и ги отвеждат на водопой. Жените размесват и раздават помежду си обредни хлябове като дават от тях и на конете. Варят и жито, което се благославя в църковния храм. После идва ред на атрактивното конно състезание – кушията. Победителят в нея се награждава – конят получава обикновено юзда, а неговият стопанин – риза или кърпа. Спечелилият надбягването обикаля с коня си всички домове, за да честити празника. Навсякъде го посрещат радушно и поят коня му с вода. Обредната трапеза за празника включва пита с мая, супа от гъби и „тудоровска леща”. \r\nПо време на гоненията на християните император Юлиан Отстъпник (332 – 363) продължавал да иска връщането на езичеството. Знаейки, че 40 дни преди Великден християните спазват строг пост, той решил да се подиграе с тях и да ги застави да ядат идоложертвена храна. Юлиан наредил на градоначалника на Константинопол да напръска тайно с кръв от езически жертвоприношения всички постни храни на пазара, така че християните, макар и без да знаят това, да се осквернят и да бъдат подиграни. Св. Теодор Тирон се явил на патриарх Евдоксий и му известил наредбата на Юлиан Отстъпник. Заръчал му също да предупреди християните да не вземат храна от пазара през тази седмица. Архиепископ Евдоксий попитал кой е този, с когото говори, и св. Теодор му известил името си. Предупредени за наредбата, християните не взимали никакви храни от пазара. На запитването на архиепископа: какво да ядат през тия дни, св. Теодор отговорил: да си приготвят коливо – жито, то да им бъде храната. \r\nНа Тодоровден празнуват хората с имена: Тодор, Тодорка, Теодор, Теодора, Божидар, Юлиян, Юлияна.", "date": "2018.02.24", "title": "Отбелязваме Тодоровден"}
{"url": "http://www.focus-news.net/news/2018/02/24/2492254/burgas-retro-kontsert-pod-nadslov-s-pesen-prez-godinite-shte-predstavi-horova-shkola-milka-stoeva.html", "text": "От 18:00 часа в заседателна зала на Областна администрация – Бургас ще се проведе вторият концерт от поредицата музикални събития по повод 70-ата годишнината от създаването на детски хор „Милка Стоева“. Това съобщиха от пресцентъра на Община Бургас.\r\nПо време на ретро представлението под наслов „С песен през годините“, ще прозвучат любими произведения от репертоара на състава през 80-те години на 20-ти век – „Облаче, иди си“, „Песен за надеждата“, „Чунга-чанга“, „Во царствии твоем“, „Достойно ест“ и още много прекрасни творби на П. Ступел, Ал. Текелиев, Кр.  Кюркчийски, Дм. Шостакович, Вл. Шаински, Д. Христов, Дм. Ботнянски.\r\nИзпълнители на ретро произведенията ще бъдат настоящи хористи от детски хор „Милка Стоева“ и хористи от смесен хор „Бургас“ – двете представителни формации на школата. Събитието се организира от Младежки културен център със любезното съдействие на Областна администрация – Бургас. Входът е свободен.\r\nДетски хор „Милка Стоева“ е създаден през 1947 г. от известния педагог, композитор и диригент Борис Ибришимов. Със своята богата 70 годишна творческа биография, бургаската формация се нарежда сред най-добрите български хорове в страната. В годините е прерастнал в хорова школа, възпитала и създала много известни музиканти, певци и ценители на музиката и изкуството. Огромен дял за високото ниво, за големите международни отличия и активен културен живот на състава има дългогодишният диригент и ръководител на хора – Милка Стоева, чиито име хорът приема през 2003 година. Към настоящия момент диригент и ръководител на школата е Светла Стоева.", "date": "2018.02.24", "title": "Бургас: Ретро концерт под надслов „С песен през годините“ ще представи хорова школа „Милка Стоева“"}
{"url": "http://www.focus-news.net/news/2018/02/24/2492251/gabrovo-do-50-metra-e-namalena-vidimostta-na-prohoda-shipka-zaradi-magla.html", "text": "До 50 метра е намалена видимостта на прохода Шипка заради мъгла. Това казаха за Радио „Фокус“ – Велико Търново от Областно пътно управление - Габрово. На територията на област Габрово времето е облачно. Температурата на въздуха е 2°. Пътните настилки са мокри, по високите и усойни места заснежени и заледени, но обработени. На прохода Шипка е в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. До 31 март 2018 година движението по път Габрово - връх Шипка трябва да се осъществява с повишено внимание поради пропаднал участък. Поставена е необходимата сигнализация. На пътя с. Кормянско - с. Малък Вършец при км 10+080 има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – Кормянско - Малък Вършец при км 46+800 по общински път до III-403 в с. Малък Вършец. Ограничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018 г. На път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III-5004 – път II-44 – път III-4404. Поставена е необходимата сигнализация. Срокът за приключване на дейностите е до 31 август 2018 година.\r\nНадежда КРЪСТЕВА", "date": "2018.02.24", "title": "Габрово: До 50 метра е намалена видимостта на прохода Шипка заради мъгла"}
{"url": "http://www.focus-news.net/news/2018/02/24/2492255/kanal-5-makedoniya-tri-metra-snyag-v-harvatiya-v-razchistvaneto-se-e-vklyuchila-armiyata.html", "text": "Армията на Хърватия втори пореден ден работи за почистване на снега в няколко региона на страната, където височината на снега е достигнала до три метра, предава македонската медия “Канал 5“.\r\nТрафикът е труден в Лика, Горски Котар, Приморие и в централната и северозападната част на Хърватия. В Горски Котар височината на снежната покривка е три метра.\r\nЖителите на Делнич се оплакват, че приземните къщи са изцяло покрити със сняг. Армията в тази част на страната работи от вчера без прекъсване.\r\nМинистърът на отбраната Дамир Кръстичевич посети региона  във вторник вечерта, и  заяви, че 160 войници ще останат, докато бъдат необходими. Виктор Турмаков", "date": "2018.02.24", "title": "“Канал 5“ (Македония): Три метра сняг в Хърватия – в разчистването се е включила армията"}
{"url": "http://www.focus-news.net/news/2018/02/24/2492256/blagoevgrad-patishtata-v-oblastta-sa-suhi-samo-v-po-usoynite-mesta-sa-vazmozhni-mokri-i-hlazgavi-uchastatsi.html", "text": "Пътищата в областта са предимно сухи и нормално проходими. Това каза за Радио „Фокус“ – Пирин дежурният служител в Областно пътно управление – Благоевград. Само в по-усойните места са мокри и хлъзгави. Интензивно е движението по автомагистрала „Струма“ и главен път Е-79. В областта няма затворени пътища. Проходът Предел е отворен за преминаването на всички видове моторни превозни средства. През нощта няма регистрирани тежки пътни инциденти. Към момента никъде не се извършват ремонти дейности. Повишена е опасността от падащи камъни в района на Кресненското дефиле и по второкласен път-19 Симитли – Гоце Делчев. Необходимо е шофьорите да карат с особено внимание в тези райони, за да бъдат избегнати инциденти. Движението в района на село Чучулигово, от км 437+974 до км 438+264 в посока София, трябва да се осъществява с повишено внимание и при спазване на ограничението на скоростта до 70 км/ч. Причината е, че се изгражда забавителен шлюз и вход към локално платно на търговски комплекс до 11 март.\r\nКристина МИТКОВА", "date": "2018.02.24", "title": "Благоевград: Пътищата в областта са сухи, само в по-усойните места са възможни мокри и хлъзгави участъци"}
{"url": "http://www.focus-news.net/news/2018/02/24/2492257/kyustendil-bez-problemi-se-izvarshva-preminavaneto-na-avtomobili-prez-gkpp-gyueshevo.html", "text": "Трафикът по автомагистрала „Струма“ и главен път Е-79 е нормално натоварен. Това съобщиха за Радио „Фокус“ – Кюстендил от Областно пътно управление – Кюстендил. Без проблеми се извършва движението по пътя за ГКПП - „Гюешево“. Преминаването през пункта се извършва нормално. Ограничено е движението по пътя Смоличано – Пелатиково от км 10+000 до км 14+000 поради пропадане на част от пътното платно при км 10+650, км 11+720, км 12+830 и км 13+360. Временната организация ще бъде в сила до 31 март.\r\nКристина МИТКОВА", "date": "2018.02.24", "title": "Кюстендил: Без проблеми се извършва преминаването на автомобили през ГКПП „Гюешево“"}
{"url": "http://www.focus-news.net/news/2018/02/24/2492252/ria-novosti-spored-mestni-medii-v-siriya-sa-pristignali-novi-dva-ruski-iztrebitelya-su-57.html", "text": "Още два изтребителя пето поколение Су-57 са пристигнали на руската база в Сирия „Хмеймим“.  Така в страната вече се намират четири самолета от този модел, предава РИА Новости.\r\nПредседателят на комисията на руската дума по правно осигуряване на организациите от  оръжейно-промишления комплект Владимир Гутенев заяви в коментар, че появата на новите руски изтребители ще стане сдържащ фактор „за самолетите на чужди държави, които периодически влитат“ на територията на Сирия.\r\nСпоред научния сътрудник от Института по Далечния изток към РАОН Василий Кашин основната цел на разполагането на Су-57 в Сирия е да се изпита радиолокационното им оборудване в условия, близки до бойните. \r\nСУ-57 (по-рано известен като ПАК ФА) е руски изтребител пето поколение, за първи път извършил полет през 2010 г.  Виктор Турмаков", "date": "2018.02.24", "title": "РИА Новости: Според местни медии в Сирия са пристигнали нови два руски изтребителя Су-57"}
{"url": "http://www.focus-news.net/news/2018/02/24/2492258/zam-predsedatelyat-na-gerb-tsvetan-tsvetanov-shte-poseti-oblast-blagoevgrad.html", "text": "Заместник-председателят на ГЕРБ и председател на ПГ на партията Цветан Цветанов ще посети Благоевградска област, съобщиха от пресцентъра на ГЕРБ. Той ще бъде придружаван от областния координатор на ГЕРБ в Благоевград и народен представител Даниела Савеклиева. В 12.30 часа Цветанов ще посети село Крупник (община Симитли), където ще участва в честванията по случай Тодоровден. В 16.00 часа Цветан Цветанов ще се срещне с общинските съветници и актива на ГЕРБ – Сандански. Събитието ще се проведе в офиса на партията в града, а в него ще участва и кметът на община Сандански Кирил Котев.", "date": "2018.02.24", "title": "Зам.-председателят на ГЕРБ Цветан Цветанов ще посети област Благоевград"}
{"url": "http://www.focus-news.net/news/2018/02/24/2492260/balgarskata-pravoslavna-tsarkva-organizira-za-poreden-pat-natsionalen-konkurs-vazkresenie-hristovo.html", "text": "Пo решение на Светия Синод на Българската православна църква – Българска патриаршия, Синодалният Културно-просветен отдел обявява Национален конкурс „Възкресение Христово“ – 2018, предаде репортер на Агенция \"Фокус\".  Той се провежда с благословението на Негово светейшество Българския патриарх и Софийски митрополит Неофит и Светия Синод на Българската православна църква. Организиран е под ръководството на Негово високопреосвещенство Ловчанския митрополит Гавриил- ръководител на  Културно-просветния отдел при Светия синод.\r\nТой включва категориите: изобразително изкуство, литература (поезия и проза) и фотография. В Конкурса могат да се включат деца от 3-та и 4-та група на детските градини у ченици от 1-ви до 12-ти клас. Творбите трябва да са посветени на най-големия православен християнски празник Възкресение Христово – Пасха.\r\nКрайният  срок за изпращане на конкурсните творби е 17 март 2018 г.(събота) - важи датата на пощенското клеймо.  \r\nАдресът за изпращане на конкурсните творби:\r\nПенка Христова\r\nСв. Синод на БПЦ-БП, Културно-просветен отдел\r\nза националния конкурс „Възкресение Христово”\r\nул. „Оборище” № 4\r\n1000 София\r\nБългария\r\nИмейл:skpotdel@bg-patriarshia.bg(само за литературните творби)\r\nВсяка творба задължително трябва да съдържа следната информация - в десния ъгъл на гърба на произведението да бъде написано четливо:\r\n- Заглавие на творбата;\r\n- Трите имена на автора;\r\n- Възраст, група/клас;\r\n- Град/село, област, училище / ОДК / енорийско училище / клуб;\r\n- Адрес и телефон за връзка с участника или неговия родител;\r\n- Името на преподавателя / ръководителя и негов телефон за връзка.\r\nВ конкурсния статут се съдържат всички условия и насоки, които са задължителни за участниците и които ще подпомогнат тяхната подготовка в избраните от тях категории.\r\nИмената на наградените участници с протокола на журито от съответния раздел ще бъдат качени на 4 април 2018 г.(Велика сряда) на Официалния сайт на Светия Синод на БПЦ.\r\nНаграждаването на участниците в Националния конкурс „Възкресение Христово” ще бъде на 22 април 2018 г.(3-та Неделя след Пасха – на свети Мироносици) в столичния храм „Св. св. Кирил и Методий“(гр. София, ул. „Георг Вашингтон“ № 47, до Женския пазар и Лъвов мост) след приключването на света Литургия. След награждаването се предвижда откриване на изложба с наградените творби в храм „Св. св. Кирил и Методий.\r\nСтатутът на конкурса предвижда, след изтичане на изложбата, творби от раздели „Изобразително изкуство“ и „Фотография“ да участват в благотворителен аукцион със социално-милосърдна насоченост към деца в нужда. \r\nНикола ПЕТКОВ", "date": "2018.02.24", "title": "Българската православна църква организира за пореден път Национален конкурс „Възкресение Христово“"}
{"url": "http://www.focus-news.net/news/2018/02/24/2492259/pazardzhik-magla-namalyava-vidimostta-do-100-m-v-rayona-na-grad-peshtera.html", "text": "Мокри са пътищата на територията на област Пазарджик. Това съобщи за Радио „Фокус“ – Пазарджик дежурният в Областно пътно управление – Пазарджик. Трафикът по главните пътни артерии е спокоен. Дъжд вали в района на град Пещера, село Церово, село Сестримо, автомагистрала „Тракия“ в област Пазарджик. Мъгла намалява видимостта до 100 м в района на град Пещера. Остава в сила забраната за преминаване на товарни автомобили над 12 тона с ремаркета и полуремаркета по пътя Белово - Юндола. Обходният маршрут за тях е Белово - Варвара - Велинград -\r\n Юндола. Въведено е ограничение на моста в село Бошуля, където е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nВаня НИКОЛОВА", "date": "2018.02.24", "title": "Пазарджик: Мъгла намалява видимостта до 100 м в района на град Пещера"}
{"url": "http://www.focus-news.net/news/2018/02/24/2492262/blagoevgrad-normalno-se-izvarshva-dvizhenieto-po-osnovnite-bulevardi-v-grada.html", "text": "Нормално натоварен е трафикът  по основните улици и булеварди в града, предаде репортер на Радио „Фокус“ – Пирин. Натоварено е движението в района на кв. „Струмско“, както и около жп гарата и автогарата в града. Интензивно движение се наблюдава по булевардите „Васил Левски“, „Св. Димитър Солунски“ и „Св. св. Кирил и Методий“. Нормално се осъществява преминаването по главните улици „Славянска“, „Владо Черноземски“, „14-ти полк“ и „Менча Кърничева“. През нощта няма регистрирани тежки пътни инциденти в областния център. Градският транспорт се движи с обичайното си разписание за почивен ден, без закъснения или отклонения от маршрута си. Светофарните уредби са в изправност, като преминаването през кръстовищата отнема около 1 - 2 минути.\r\nКристина МИТКОВА", "date": "2018.02.24", "title": "Благоевград: Нормално се извършва движението по основните булеварди в града"}
{"url": "http://www.focus-news.net/news/2018/02/24/2492266/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за Агенция „Фокус“ от Планинската спасителна служба (ПСС) при БЧК. Сутрешните температури са от минус 1 до минус 7-8 градуса. Слаб до умерен вятър духа по билата. Курортите и ски центровете работят. Няма регистрирани инциденти с туристи през изминалото денонощие. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.02.24", "title": "ПСС: Добри са условията за туризъм в планините"}
{"url": "http://www.focus-news.net/news/2018/02/24/2492264/tass-poveche-ot-20-afganistanski-voenni-sa-zaginali-pri-napadenie-na-talibani-v-yuzhnata-chast-na-stranata.html", "text": "Най-малко 25 афганистански военнослужещи са загинали при нападение на талибани в провинция Фарах в югозападната част на страната, предава ТАСС.\r\nСпоред местни медии талибаните са атакували афганистанска военна база. \r\nПо-рано при взрив в Кабул загинаха двама души, а шестима бяха ранени. Едновременно с това при още един терористичен акт в град Лашкаргах в южната част на страната загина един човек, а 10 бяха ранени.  Виктор Турмаков", "date": "2018.02.24", "title": "ТАСС: Повече от 20 афганистански военни са загинали при нападение на талибани в южната част на страната"}
{"url": "http://www.focus-news.net/news/2018/02/24/2492267/aktsenti-v-predavaneto-metronom-na-radio-fokus.html", "text": "Със скандали и взаимни нападки по различни фронтове на политическото поле у нас бе белязана седмицата. Още от края на предишната се усети ново напрежение между „Дондуков“ 1 и 2. През изтеклите дни държавният глава наложи и поредно вето. Последното е върху промените в Закона за банковата несъстоятелност. И в парламента не остана тихо. В началото на седмицата ПГ на ГЕРБ внесе искането си за оставка на Валери Жаблянов като зам.-председател на парламента. Лидерът на БСП Корнелия Нинова заплаши, че ако оставката на Жаблянов бъде гласувана, решението ще бъде дадено на Конституционния съд и Европейския съд по правата на човека. В крайна сметка парламентът прие искането от ГЕРБ оставка на Валери Жаблянов. За нея, за коалиционните взаимоотношения, за всичко това ще разговаряме в предаването „Метроном“ на Радио „Фокус“ с анализатора Георги Харизанов и със социолога Кънчо Стойчев. \r\nВ края на работната седмица – още една министерска оставка в кабинета „Борисов“ 3. Енергийният министър Теменужка Петкова обяви, че депозира своята, за да няма повод за съмнение за сделката за енергийното дружество ЧЕЗ. Каква е стабилността на кабинета? За политическата обстановка и още – ще разговаряме с проф. Антоанета Христова, директор на Института за изследване на населението и човека. \r\nВ днешния „Метроном“ ще отправим поглед и към Македония. Скопие започна да премахва паметници от проекта „Скопие 2014“. По темата ще разговаряме с Красимир Узунов, президент на Агенция и  национална радиоверига „Фокус“ и анализатор на историята на Македония. \r\nТодоровден е! Честит празник на всички именици! За традициите и вярванията ще разговаряме с доц. Петя Банкова от Институт по фолклористика. \r\nВодещ на днешното издание на седмичното публицистично предаване „Метроном“ е Милослава Ангелова.", "date": "2018.02.24", "title": "Акценти в предаването „Метроном“ на Радио „Фокус“"}
{"url": "http://www.focus-news.net/news/2018/02/24/2492261/abc-news-islyamska-darzhava-poe-otgovornost-za-samoubiystveniya-atentat-v-kabul.html", "text": "„Ислямска държава“ пое отговорност за самоубийствения атентат в Кабул, предава  ABC News.\r\nВ заявление в своя пропаганден сайт „Амак“ „Ислямска държава“ твърди, че е извършила нападението с камикадзе, взривило се пред централата на афганистанското разузнаване. \r\nМеждувременно МВР на Афганистан заяви, че загиналите са станали двама, като неговият прессекретар Наджиб Даниш е на мнение, че броят им може да се увеличи.  Виктор Турмаков", "date": "2018.02.24", "title": "ABC News: „Ислямска държава“ пое отговорност за самоубийствения атентат в Кабул"}
{"url": "http://www.focus-news.net/news/2018/02/24/2492253/blagoevgrad-traditsionnite-kushii-na-todorovden-shte-saberat-desetki-rasovi-kone-na-polyanite-kray-selata-krupnik-i-polena.html", "text": "Традиционните кушии на Тодоровден ще съберат десетки расови коне от симитлийска община на поляните край селата Крупник и Полена. Това съобщиха за Радио „Фокус“ – Пирин организаторите на събитието. Сборният пункт е местността Беглико между селата Крупник и Черниче от 11.00 часа. Отец Величко ще отслужи литургия и водосвет на поляните край селото и ще бъде извършено ритуалното захранване на добитъка. Веднага след това са състезанията, в които жребците ще премерят сила, бързина и грация. Състезанията са традиционно в два тура – надбягване и теглене на товар. Тегленето е разделено в две категории - лека и тежка група коне. Организаторите на празника от Община Симитли и кметствата на селата Крупник и Полена са осигурили награди за стопаните на най-силните и най-бързите коне, а за животните – първенци в състезанието има награда. Атракцията на тазгодишните кушии ще бъде надбягванията с магарета. За поредна година за Тодоровден и стопаните от село Брежани ще изведат конете си за празника. Там преди обед ще се съберат в местността Св. Тодор край селото. Според регламентът за участие в надбягванията ще се пускат по трима състезатели, като всеки първи остава за финала. Останалите се елиминират. След приключване на състезанието за най-бързи коне следва теглене с товар. Участват две категории – лека и тежка, в които участниците ще теглят товари на 40 м разстояние за 4 минути. Конете в леката категория ще теглят товар от 500 кг, а в тежката – от 700 кг. Участници, които удрят конете, ще бъдат елиминирани.\r\nЛивия НИНОВА", "date": "2018.02.24", "title": "Благоевград: Традиционните кушии на Тодоровден ще съберат десетки расови коне на поляните край селата Крупник и Полена"}
{"url": "http://www.focus-news.net/news/2018/02/24/2492263/burgas-zadarzhaniyat-60-godishen-mazh-za-telefonni-izmami-e-avtor-na-oshte-dve-identichni-prestapleniya-za-blizo-10-000-lv.html", "text": "Задържаният 60-годишен мъж за телефонни измами е автор на още две идентични престъпления за близо 10 000 лв. Това съобщиха от ОДМВР - Бургас. В резултат на допълнителните полицейски действия на служители от Второ Районно управление – Бургас по отношение на задържания 60-годишен мъж от Свети влас с инициали Н.К за съпричастност към извършени пет телефонни измами за сумата от общо 43 445 лв. е установено, че същият взел:\r\n- 5 205 евро, 1 100 щатски долара и златни накити, хвърлени през терасата на бл. 117 в к-с „Братя Миладинови” от 84-годишна жена, измамена по схемата „оказване на съдействие на полицията при задържане на телефонни измамници”, като измамата е осъществена на 8 януари т.г. около 16.00 часа.\r\n- 4 600 лева и златни накити, поставени в торбичка и през терасата на бл. 62 в к-с „Братя Миладинови” от 81-годишна жена, измамена по схемата „оказване на съдействие на полицията при задържане на телефонни измамници”, като измамата е осъществена на 22 януари т.г около 15.00 часа.\r\nОт осъществените седем телефонни измами спрямо граждани, Н.К. събрал близо 59 973 лв. и златни накити. 29 000 лв. от тях, собственост на 65-годишна жена и 81 годишен мъж от бургаския комплекс „Зорница”, въвлечени в идентични телефонни измами по класическия механизъм „оказване на съдействие на полицията при задържане на телефонни измамници” на 17 февруари т.г., са намерени и иззети непосредствено след задържането на 60-годишния Н.К. от Свети влас от служителите на отдел „Криминална полиция” при ОДМВР - Бургас съвместно със служители от Районно управление – Ветово при ОДМВР – Русе, осъществено в района на Ветово. Н.К. направил пълни самопризнания по случаите, като описал и механизма на извършените от него деяния. Работата по цялостно документиране на престъпната му дейност продължава от служители на ОДМВР – Бургас.\r\nБлагодарение съвместните действия на служители от Пето и Четвърто Районни управления – Бургас е установен и задържан взелия парите на измамена по телефона 83-годишна бжена, живееща в бл. 6 в к-с \"Зорница\". Това е криминално проявения и осъждан Г.Д., 58-годишен от Бургас, който на 19 януари т.г. отишъл пред блока и прибрал найлонова торбичка със сумата от 8 500 лв., хвърлена му от пенсионерката през терасата на жилището ѝ. Г.Д. занесъл част от парите на място, указано му по телефона и разположено в Северна България, като след задържането си с протокол за доброволно предаване върнал сумата от 1 000 лева. Работата по случая продължава от служители на Пето Районно управление – Бургас.", "date": "2018.02.24", "title": "Бургас: Задържаният 60-годишен мъж за телефонни измами е автор на още две идентични престъпления за близо 10 000 лв."}
{"url": "http://www.focus-news.net/news/2018/02/24/2492269/anadolu-agency-turskite-vlasti-sa-zadarzhali-95-nelegalni-migranti-kray-egeysko-more.html", "text": "Турските власти съобщават, че най-малко 95 нелегални мигранти са задържани в страната, докато 26 души са арестувани за трафик, предава  Anadolu Agency.\r\nБреговата охрана на провинциите Гугла и Балъкешир са задържали 95 мигранти в Егейско море, опитващи се да достигнат гръцка територия. Заподозрените за трафик за държани край Одрин. Виктор Турмаков", "date": "2018.02.24", "title": "Anadolu Agency: Турските власти са задържали 95 нелегални мигранти край Егейско море"}
{"url": "http://www.focus-news.net/news/2018/02/24/2492272/nyugati-jelen-balgarski-shofyor-e-zaloven-na-ungarsko-rumanskata-granitsa-za-trafik-na-migranti.html", "text": "Шестима иракски и сирийски мигранти са открити в товарен автомобил на граничен пункт „Надлак – Чонадпалота“ на румънско-унгарската граница, предава  Nyugati Jelen.\r\nУнгарските граничари са открили в тайно отделение на товарния отсек на автомобила петима мъже и една жена, опитващи се да проникнат на територията на Унгария. Шофьорът – 23-годишен български гражданин е задържан и обвинен за трафик на хора. Виктор Турмаков", "date": "2018.02.24", "title": "Nyugati Jelen: Български шофьор е заловен на унгарско-румънската граница за трафик на мигранти"}
{"url": "http://www.focus-news.net/news/2018/02/24/2492271/blagoevgrad-s-minuta-malchanie-v-pamet-na-stefan-sharlopov-be-otkrit-zimniyat-universitet-na-mladezhi-gerb-v-sandanski.html", "text": "С минута мълчание в памет на Стефан Шарлопов бе открит зимният университет на Младежи ГЕРБ в Сандански, предаде репортер на Радио „Фокус“ – Пирин. Пръв приветствие към младите членове на партията направи заместник-министърът на МВнР и председател на Младежи ГЕРБ Георг Георгиев, който заяви, че точно на днешния ден преди 10 години е била създадена младежката структура на партията. „По една щастлива случайност това бе отново събота. Нашата организация вече десетилетие дава възможност на младите хора да развиват своя потенциал“, каза още Георгиев. Той добави, че много често, въпреки всичко, което могат младите хора, трябва да има някой, който да им даде възможност да се развиват. „За нас това бе ПП ГЕРБ, която повярва в нас“, подчерта Георгиев. Той допълни, че Младежи ГЕРБ заслужават доверието на младите хора. „Ние имаме най-младите народни представители, най-младият члена на Европарламента, най-младите кметове, общински съветници. Всички те правят нашата организацията такава, каквато е днес. В дни на най-големи изпитания и трудностите, светлината стояща в тунела е нашето бъдеще. То ще бъде такова, каквото го направим ние“, заяви Георгиев. Приветствие към младежите отправиха още представители на Фондация „Ханс Зайдел“, както и кметът на Община Сандански, който е символичен домакин на университета. \r\nЛивия НИНОВА", "date": "2018.02.24", "title": "Благоевград: С минута мълчание в памет на Стефан Шарлопов бе открит зимният университет на Младежи ГЕРБ в Сандански"}
{"url": "http://www.focus-news.net/news/2018/02/24/2492274/sport-radoslav-yankov-otpadna-na-kvalifikatsiite-v-pyongchang.html", "text": "Сноубордистът Радослав Янков, който беше единствената ни надежда за медал от Олимпиадата в Пьонгчанг, отпадна след две спускания и се сбогува с мечтата си. Българинът не успя да преодолее квалификациите в паралелния гигантски слалом, завършвайки на 19-ото място.\r\nТака Янков не можа да влезе в Топ 16 и да се класира за 1/8-финалите. Участниците бяха 32-ма, като преди това се състояха и квалификациите и при жените, където Теодора Пенчева завърши на 27-ото място.\r\n28-годишният Янков даде общо време от двата манша 1:26.04 минути, след като и при двете си квалификационни спускания беше победен от Александър Пайер. Австриецът завърши на петото място в квалификацията.\r\nНай-добър в квалификациите в Пьонгчанг бе швейцарецът Невин Галмарини с време 1:24,78 минути. При жените пък фаворитката Естер Ледецка (1:28,90 мин.). Само преди дни 22-годишната чехкиня поднесе сензацията в Пьонгчанг. Ледецка стана олимпийска шампионка в дисциплината супергигантски слалом, след като демонстрира отлична класа и със ските.", "date": "2018.02.24", "title": "Спорт: Радослав Янков отпадна на квалификациите в Пьонгчанг"}
{"url": "http://www.focus-news.net/news/2018/02/24/2492275/plovdiv-namalyava-broyat-na-bolnite-ot-grip-varitsela-i-chrevni-infektsii-v-oblastta.html", "text": "Намалява броят на болните от грип, варицела и чревни инфекции в Пловдивска област. Това съобщиха за Радио „Фокус“ – Пловдив от Регионалната здравна инспекция. За последният отчетен период са регистрирани общо 289 случая на грип и остри респираторни заболявания, като заболеваемостта е 84 на 10 000 души. През предходният отчетен период случаите са били 336.\r\nОт Регионалната здравна инспекция съобщиха още, че намалява броят и на засегнатите от варицела – от 182 през миналата, случаите са намалели до 178. Лек спад има също при болните от чревни инфекции. През последният отчетен период случаите са 23, докато през миналия са били 29. Увеличение се отчита единствено при засегнатите от скарлатина. От 12 през миналата случаите са достигнали до 18 през последната седмица.\r\nТони МИХАЙЛОВ", "date": "2018.02.24", "title": "Пловдив: Намалява броят на болните от грип, варицела и чревни инфекции в областта"}
{"url": "http://www.focus-news.net/news/2018/02/24/2492265/pazardzhik-v-grada-shte-se-provede-traditsionnoto-konno-shestvie-po-sluchay-todorovden.html", "text": "В града ще се проведе традиционното конно шествие по случай Тодоровден, съобщиха от Общината. Шествието ще започне в 11.30 часа от моста на река Марица, ще премине по бул. “България”, ул. “Ген. Гурко” и след кръговото при Спортната зала ще се върне по ул. “Ген. Гурко” и ще се отправи по ул. “Цар Иван Шишман” към “Кн. Мария Луиза”. От там ще се изтегли към ПГСС “ Царица Йоанна”. Участие ще вземат общо 8 коне, част от които са собственост на ПГСС “Царица Йоанна” и двуколки на Асоциацията на рисистите коне. Проявата се организира от ПГСС “ Царица Йоанна” с подкрепата на Община Пазарджик.", "date": "2018.02.24", "title": "Пазарджик: В града ще се проведе традиционното конно шествие по случай Тодоровден"}
{"url": "http://www.focus-news.net/news/2018/02/24/2492276/xinhua-balgariya-izdade-poshtenska-marka-po-sluchay-kitayskata-nova-godina.html", "text": "Изпълнителният директор на „Български пощи“ Деян Дънешки съобщи за издаването на пощенска марка „2018  - Година на жълтото куче“ , предава  Xinhua.\r\n„Пощенската марка е издадена в 3600 екземпляра и струва 65 стотинки“, съобщи Дънешки. „Пощенска марка, посветена на Китайската Нова година, издадена за първи път в България през 2017  г. на огнения петел“, напомни той.\r\nСпас Панчев, председател на Съюза на българските филателисти и депутат от парламента заяви, че пощенската марка е интересна, защото традиционно България и Китай поддържат добри дипломатически и икономически отношения. Виктор Турмаков", "date": "2018.02.24", "title": "Xinhua: България издаде пощенска марка по случай Китайската Нова година"}
{"url": "http://www.focus-news.net/news/2018/02/24/2492277/blagoevgrad-mazh-e-zaginal-pri-katastrofa-na-patya-mezhdu-selo-tserovo-i-blagoevgrad.html", "text": "Мъж е загинал при катастрофа на пътя между село Церово и Благоевград. Това съобщиха от ОДМВР - Благоевград. Около 9.24 часа днес на пътя между село Церово и Благоевград е станало пътнотранспортно произшествие между лек автомобил „Тойота” и лек автомобил „Рено”. При инцидента е загинал водачът на лекия автомобил „Тойота”, който е на 67 години от град Благоевград.", "date": "2018.02.24", "title": "Благоевград: Мъж е загинал при катастрофа на пътя между село Церово и Благоевград"}
{"url": "http://www.focus-news.net/news/2018/02/24/2492282/gabrovo-etnografski-muzey-na-otkrito-etar-organizira-blagotvoritelen-bazar-za-martenitsi-ot-gaytan-sredstvata-shte-badat-dareni-na-balgarskata-koleda.html", "text": "Изработените изделия за участие в конкурса „Мартеници от гайтан”, който ЕМО „Етър” проведе през януари и февруари, вече са достъпни за всеки, който има интерес към българските традиции. Всеки закупил такава мартеница, ще помогне на деца със здравословни проблеми, тъй като постъпилите дарения ще бъдат предоставени от „Етър”-а на инициативата „Българската Коледа”, съобщиха от Етнографски музей на открито \"Етър\". Мартениците от гайтан, изработени за участие в конкурса, могат да бъдат взети от специално оборудвано пространство на Занаятчийската чаршия в ЕМО „Етър”. 412 мартеници от цялата страна са изпратени за участие в конкурса. До 5 март се провежда базар, чрез който се набират дарения за благотворителната инициатива на българския държавен глава. Конкурсът има състезателен характер. Журито вече избра победителите. Първото място в категория „Индивидуална работа” зае третокласника Даниел Палазов, от СУ „Васил Левски” в град Ардино. В категория „Групова работа” първо място зае 4 „б” група „Пчела” от 96 ДГ „Росна китка” в град София. Бяха раздадени и допълнителни награди в категория „Съвременна интерпретация на традиционна мартеница” – на ДГ №37 „Вълшебство” в град София. В категория „Богата колекция” бе отличено СУ „Д-р Петър Берон” в град Костинброд. За „сложна орнаментика“ награда ще получи подготвителната група петгодишни ДГ „Перуника” 1 в град Габрово. На 1 март авторите на класираните мартеници ще бъдат наградени. Мартениците от гайтан не са по-скъпи от масовите, които могат да бъдат закупени от различни търговски обекти. Разликата е, че са направени от гайтан или гайтанът е включен като важен елемент за самата мартеница. Даренията, които всеки може да направи, за да помогне на дете със здравословен проблем и в същото време да се закичи с мартеница от гайтан, варират между 1 и 3 лева.\r\nВъв времето до 14.00 часа в габровския „Тера Мол” се провежда изнесен благотворителен базар с мартеници от гайтан, на който ще се събират средства за инициативата „Българската Коледа”.", "date": "2018.02.24", "title": "Габрово: Етнографски музей на открито \"Етър\" организира благотворителен базар за мартеници от гайтан, средствата ще бъдат дарени на „Българската Коледа“"}
{"url": "http://www.focus-news.net/news/2018/02/24/2492280/daily-express-albaniya-i-makedoniya-shte-zapochnat-pregovori-za-prisaedinyavane-kam-es.html", "text": "Европейският комисар по преговорите за разширяване и политика на добросъседство Йоханес Хан заяви, че „Албания и Македония са направили важни реформи и затова са квалифицирани да започна преговори за присъединяване към ЕС. Това е ясен сигнал, че Съюзът е готов за разширяване. Той, заедно с председателя на ЕК Жан-Клод Юнкер и върховния представител на ЕС по въпросите на външните работи и политиката на сигурност Федерика Могерини   ще посетят двете страни, както и Сърбия, Босна и Херцеговина, Черна гора и Косово следващата седмица, пише британският   Daily Express.\r\nТова ще предизвика разделение в ЕС. Някои държави като Германия се колебаят, докато други, като Унгария искат процеса на разширяване да се ускори. Йоханес Хан заяви, че „ЕК скоро  ще препоръча на страните членки, най-вероятно това лято, да започнат преговорите за разширяване с Албания и Македония“.\r\nПрепоръките на ЕК са важно условия страните членки да започнат преговорите. Албания е кандидат за членство от 2014 г., докато Македония от 2005 г. Коментарите на Хан следват разкриването на Стратегията на ЕК за Западните Балкани, в която се предлага Сърбия и Черна гора да влязат в ЕС през 2025 г.\r\nРазделянето по въпроса бе разкрито по време на срещата на външните министри на ЕС в София през миналата седмица. Германският външен министър Зигмар Габриел заяви, че „ситуацията в Сърбия и Косово е извънредно сложна“. Унгарският му колега Петер Сиярто на свой ред заяви, че „2025 г. е твърде късна – тези страни заслужават по-бърза интеграция“. \r\nЮнкер, Могерини и Хан ще пристигнат в неделя в Тирана и в Скопие, а след това ще обиколят Белград, Подгорица, Сараево и Прищина, преди да приключат в столицата в София за работен обяд с българския министър Бойко Борисов и с лидерите на страните от Западните Балкани. Те ще обсъдят стратегията за разширяване на ЕС и ще представят шест нови инициативи, в които се изтъква подкрепата на ЕС за процеса на трансформация в региона. Виктор Турмаков", "date": "2018.02.24", "title": "Daily Express: Албания и Македония ще започнат преговори за присъединяване към ЕС"}
{"url": "http://www.focus-news.net/news/2018/02/24/2492279/daniela-saveklieva-gerb-veche-10-godini-mladezhite-ot-partiyata-rabotyat-s-has-i-entusiazam-realizirayki-se-uspeshno.html", "text": "Вече 10 години младежите на ПП ГЕРБ работят с хъс и ентусизъм, реализирайки себе си успешно. Това каза по време на откриването на 9-ия Зимен университет на Младежи ГЕРБ в Сандански областният координатор на ПП ГЕРБ и народен представител Даниела Савеклиева, предаде репортер на Радио „Фокус“ – Пирин. Тя изтъкна, че за девети път МГЕРБ събира хора от цялата страна в Сандански, за да обменят опит. „Тази година е десетата- юбилейна за младата организация и много от Вас, нейните членове доказахте, че можете да бъдете успешни. В рамките на университета вземете максималното от всички нас, които сме тук, защото за Вас това ще бъде ценно“, се обърна Даниела Савеклиева към младежите от ГЕРБ. „Мотото „Отворени към вас“ цели да покаже, че искаме да предадем на младите хора нашият опит“, заяви тя и пожела на всички да имат чувството на удовлетвореност от себе си. „Тук сме, за да Ви помогнем да тръгнете по-лесно. Не спирайте да мечтаете и да реализирате мечтите си“, подчерта депутатът от ГЕРБ. Даниела Савеклиева припомни, че тази година е юбилейна и за инициативата на МГЕРБ, свързана с празника Цветница и засаждането на дървета в местността Рупите, по предложение на кмета на Враца Калин Каменов. Според нея той е едно от многото доказателства, че младите хора могат да бъдат успешни. стига да имат желанието и мотивацията.\r\nПриветствие към младите отправи и кметът на Благоевград д-р Атанас Камбитов, който каза, че много се радва за това, че трета поред година взима участие във форума. Сред гостите и официалните лица на събитието са народни представители от ГЕРБ и кметове от областта, сред които Георги Икономов. \r\nЛивия НИНОВА", "date": "2018.02.24", "title": "Даниела Савеклиева, ГЕРБ: Вече 10 години младежите от партията работят с хъс и ентусиазъм, реализирайки се успешно"}
{"url": "http://www.focus-news.net/news/2018/02/24/2492268/veliko-tarnovo-s-vodosvet-i-defile-na-kone-v-selo-arbanasi-shte-bade-otbelyazan-todorovden.html", "text": "За 28-ми път във великотърновското село Арбанаси ще отбележат Тодоровден. Това съобщи за Радио „Фокус“ – Велико Търново кметът на селото Тошо Кръстев. По традиция празникът се организира от кметство Арбанаси, Клуба по конен спорт „Калоян 92“ и читалищното настоятелство. Той ще започне с дефиле на участниците по улиците на Арбанаси. В 11.30 часа на площада в центъра на селото Негово Високопреосвещенство Великотърновският митрополит Григорий ще отслужи водосвет, след което ще се проведе конкурс за най-гиздав кон и ездач. За участниците в конкурсите е предвидена парична награда. Поради лошото време тази година демонстрации на Конната база в селото няма да има, но всички присъстващи ще имат възможност да пояздят безплатно и да се снимат с конете. Атракции на празника ще бъдат отново пони и красив файтон. Общо 30 коне и жокеи ще вземат участие в дефилето. В честванията на Тодоровден в Арбанаси ще се включи и зам.-министърът на младежка и спорта Ваня Колева. Тя ще разгледа конната база в селото, а по време на обиколката ще бъдат обсъдени проблемите на Клуба по конен спорт. В тържеството ще се включат и народни представители от региона, както и ръководството на Община Велико Търново. За настроението на присъстващите ще се погрижи Нина Костова – солист на Капанския ансамбъл за песни и танци от Разград. За гостите са осигурени 350 кебапчета и 50 литра червено вино. Тошо Кръстев отбеляза, че общо 14 са именниците в село Арбанаси на Тодоровден. Във връзка с провеждането на празника движението на моторни превозни средства в центъра ще бъде спряно от 10.30 часа. Автомобилите ще се отклоняват по обходни маршрути.\r\nНадежда КРЪСТЕВА", "date": "2018.02.24", "title": "Велико Търново: С водосвет и дефиле на коне в село Арбанаси ще бъде отбелязан Тодоровден"}
{"url": "http://www.focus-news.net/news/2018/02/24/2492270/pazardzhik-traditsionniyat-praznik-todorovden-po-nashenski-shte-se-provede-v-selo-banya.html", "text": "На Тодоровден в село Баня ще се проведе традиционния празник „Тодоровден по нашенски“, съобщи за Радио „Фокус“ – Пазарджик Радка Мутева, секретар на читалището в панагюрското село. Тя обясни, че празникът ще започне в 10.30 часа с карнавално шествие (парад на коне и магарета) от входната арка на селото, водено от Представителния мажоретен състав на СУ „Нешо Бончев“ с ръководител Мария Бензарова. „Официалното откриване на празника ще бъде на площада на селото в 11.00 часа. Традиционно ще бъде издигната конската опашка – първият символ на българската държава. Празникът ще продължи с постановката „Искри от миналото – Хан Крум Страшни“, пресъздадена от самодейците при Народно читалище „Пробуда - 1872“ и Регионален клуб „Традиция“ - село Баня. За доброто настроение на гостите на празника ще се погрижат и танцьорите от ПФТС „Тангра” - село Попинци с ръководител Мария Терзийска. В 12.30 часа празникът ще се пренесе на стадиона в село Баня, където ще започнат конните състезания в дисциплините: надбягване с коне, надбягване с магарета, надбягване с каруци и слалом с каруци (змейка)“, добави Мутева. Тя каза още, че организаторите са подготвили награди за победителите в състезанията и конкурсите за най-гиздав кон, най-гиздаво магаре, най-красив кон, най-елегантна кобила, най-атрактивен участник.\r\nВаня НИКОЛОВА", "date": "2018.02.24", "title": "Пазарджик: Традиционният празник „Тодоровден по нашенски“ ще се проведе в село Баня"}
{"url": "http://www.focus-news.net/news/2018/02/24/2492283/stara-zagora-do-1800-chasa-shte-bade-ogranicheno-dvizhenieto-v-izprevarvashtata-lenta-po-avtomagistrala-maritsa-pri-km-2-v-posoka-sofiya-poradi-remont-na-mantineli.html", "text": "До 18.00 часа днес ще бъде ограничено движението в изпреварващата лента по автомагистрала \"Марица\", при км 2 в посока София, поради ремонт на ограничителни системи (мантинели). Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост.", "date": "2018.02.24", "title": "Стара Загора: До 18.00 часа ще бъде ограничено движението в изпреварващата лента по автомагистрала \"Марица\", при км 2 в посока София, поради ремонт на мантинели"}
{"url": "http://www.focus-news.net/news/2018/02/24/2492273/pazardzhik-v-rakitovo-shte-se-provedat-konni-sastezaniya-po-povod-todorovden.html", "text": "Конни състезания по случай традиционния празник Тодоровден ще се проведат в Ракитово, съобщиха за Радио „Фокус“ – Пазарджик организаторите на проявата. Всички желаещи да участват в кушиите могат да изпробват бързината на конете си и собствените си умения да ги яздят и контролират на пътя Ракитово - Костандово от 10.30 часа. Кушиите ще са на три етапа или малка, средна и голяма. Спечелилите първо, второ и трето място за всяка една от кушиите ще получат грамота, купа, медал и фураж за печелившия кон.", "date": "2018.02.24", "title": "Пазарджик: В Ракитово ще се проведат конни състезания по повод Тодоровден"}
{"url": "http://www.focus-news.net/news/2018/02/24/2492285/peter-siyarto-vishegradskata-chetvorka-podkrepya-uskoryavaneto-na-evroatlanticheskata-integratsiya-na-zapadnite-balkani.html", "text": "Унгарският министър на външните работи Петер Сиярто заяви, че Вишеградската четворка ще продължи да подкрепя евроатлантическата интеграция на страните от Западните Балкани и ще предостави безусловна подкрепа на настоящето българско председателство в Съвета на ЕС и на бъдещото австрийско за ускоряването ѝ, предава Webradio.hu.\r\nТой добави, че Унгария вярва, че разширяването е важно както по икономически причини, така и по съображения за сигурност за Европейския съюз. В Европа въпросът за сигурността е оценен благодарение на нарастването на терористичните заплахи, дължащи се на миграцията. \" Разширяването на Западните Балкани Интересът е в интерес за сигурността на Европейския съюз“, убеден е министърът. Виктор Турмаков", "date": "2018.02.24", "title": "Петер Сиярто: Вишеградската четворка подкрепя ускоряването на евроатлантическата интеграция на Западните Балкани"}
{"url": "http://www.focus-news.net/news/2018/02/24/2492288/veliko-tarnovo-darzhaven-kuklen-teatar-plovdiv-shte-predstavi-spektakala-kose-bose-stsenata-na-teatar-vesel.html", "text": "Държавен куклен театър – Пловдив ще представи спектакъла „Косе Босе“ сцената на Театър „Весел“ във Велико Търново. Това е едно от любимите заглавия в репертоара на Държавен куклен театър – Пловдив, съобщиха от пресцентъра на Театър „Весел“. Представлението е по пиесата на Рада Москова и ще се състои от 11.00 часа в читалище „Искра“. Режисьор на „Косе Босе“ е Мариета Ангелова, а сценографията и куклите са дело на Анна Пулиева и Красимир Василев. В спектакъла участват актьорите Даниел Русев и Даниела Тенева. Няма българско дете, което да не знае приказката за Косе Босе: „Направило си Косенцето Босенцето гнезденце. Снесло си яйчица. Дошла Кума Лиса под гнездото и рекла:– Косе Босе, дай ми едно яйчице! Дойдоха ми тате и мама на гости, ще им сготвя чорбица. – Косенцето и дало едно яйчице. На другия ден пак дошла Кума Лиса и рекла: – Косе Босе, дай ми яйчице! Дойдоха ми бате и кака на гости. Косенцето пак и дало едно яйчице. Днес тъй, утре туй – останало Косенцето само с едно яйчице…”\r\nТази приказка е пъстър подарък за малките зрители. Дървото с гнездото, хитрата Лиса, малкото Косе Босе и приятелят Шаро – всички те ще съживят посланията на големия Ран Босилек. Спектакълът е облечен в атрактивна визия, преплетена с щедра доза първокласен хумор. Динамичната музика и яркото актьорско присъствие изграждат един наистина впечатляващ и запомнящ се съвременен театрален продукт.\r\nПроектът за съботните спектакли за семейна публика на Куклен театър „Весел“ се реализира с любезната подкрепа на Община Велико Търново.", "date": "2018.02.24", "title": "Велико Търново: Държавен куклен театър – Пловдив ще представи спектакъла „Косе Босе“ сцената на Театър „Весел“"}
{"url": "http://www.focus-news.net/news/2018/02/24/2492284/blagoevgrad-normalno-se-izvarshva-preminavaneto-na-motorni-prevozni-sredstva-prez-gkpp-kulata.html", "text": "Нормално се извършва преминаването на моторни превозни средства през  ГКПП „Кулата“. Това съобщиха за Радио „Фокус“ – Пирин от \"Гранична полиция\". Нормално натоварен е трафикът на ГКПП „Илинден“, както и на останалите пунктове по българо-гръцката граница.\r\nКристина МИТКОВА", "date": "2018.02.24", "title": "Благоевград: Нормално се извършва преминаването на моторни превозни средства през  ГКПП „Кулата“"}
{"url": "http://www.focus-news.net/news/2018/02/24/2492289/mvr-14-dushi-sa-postradali-pri-katastrofi-v-stranata-prez-izminaloto-denonoshtie.html", "text": "14 души са пострадали при катастрофи в страната през изминалото денонощие. Това съобщиха от пресцентъра на МВР. Общо в страната са станали 11 тежки пътнотранспортни произшествия. В София са регистрирани 137 леки и пет тежки катастрофи, при които са пострадали 6 души.", "date": "2018.02.24", "title": "МВР: 14 души са пострадали при катастрофи в страната през изминалото денонощие"}
{"url": "http://www.focus-news.net/news/2018/02/24/2492287/sport-veselin-tsinzov-ne-finishira-v-masoviya-start-na-ski-byaganeto-v.html", "text": "Последният български представител на Зимните олимпийски игри не финишира. Веселин Цинзов взе участие в масовия старт на 50 км класически стил в ски бягането, обаче не успя да финишира, а същото сториха още седем състезатели. Финалната линия пресякоха 63-ма бегачи, а Цинзов бе нареден на 64-а позиция с останалите, които не изминаха 50-те километра.\r\nФинландецът Ииво Нисканен завоюва златния медал, след като изпревари руснака Александър Болшунов с 18 секунди и 7 десети. Трети с изоставане от 2 минути 37 секунди  завърши друг руснак - Андрей Ларков.\r\nЗа Ииво Нисканен това е второ злато от Олимпийски игри - на предните в Сочи той стана победител в отборния спринт класически стил.\r\n21-годишният Болшунов се пребори за четвърти медал в Пьончан, след като спечели бронз в индивидуалния спринт, сребро в отборния и сребро в щафетата. Руски спортист досега не бе печелил четири отличия на една Олимпиада.", "date": "2018.02.24", "title": "Спорт: Веселин Цинзов не финишира в масовия старт на ски бягането в Пьонгчанг"}
{"url": "http://www.focus-news.net/news/2018/02/24/2492278/pazardzhik-1-980-sa-imenitsite-na-teritoriyata-na-obshtinata-koito-praznuvat-na-todorovden.html", "text": "Общо 1 980 са имениците на територията на община Пазарджик, които празнуват на Тодоровден, съобщиха от Общината. Най-много са те в град Пазарджик – 1 342. Най-малко са в селата Сбор – един човек, Ивайло и Крали Марко – по двама. В населените места от община Пазарджик 1 151 души носят името Тодор, 358 са жените с името Теодора. 261 са кръстени с името Тодорка, а 155 са мъжете с името Теодор. Най-малко са жените, които са получили името Дора – 55.", "date": "2018.02.24", "title": "Пазарджик: 1 980 са имениците на територията на общината, които празнуват на Тодоровден"}
{"url": "http://www.focus-news.net/news/2018/02/24/2492290/lokalno-makedoniya-v-bosna-i-hertsegovina-zaradi-obilnite-snegovalezhi-se-e-srutil-pokriv-na-uchilishte.html", "text": "Обилните снеговалежи в някои части на Босна и Херцеговина предизвика проблеми, а поради тежестта на натрупания сняг се е срутил покрив на училищна сграда в град Бихач, предава македонската медия “Локално“.\r\nПри инцидента няма пострадали. Покривът, който се е срутил е бил на зала в процес на изграждане. Занятията  в училищата ще бъдат прекъснати за неопределено време. Министерството на образованието в Босна и Херцеговина е отменило всички занятия за понеделник. \r\nРаботниците на общинските компании са чисти през деня и нощта, за да преминават през улиците, но от ден на ден се носят нови снеговалежи.\r\nКметът на Бихач е поискал от министерството на отбраната да позволи на войниците да участват в изчистването на снега.\r\nСпоред Хидрометеорологичния институт на страната се очакват нови снеговалежи и през следващите дни, като температурата ще падне до минус 16 градуса по Целзий. Виктор Турмаков", "date": "2018.02.24", "title": "„Локално“ (Македония) : В Босна и Херцеговина заради обилните снеговалежи се е срутил покрив на училище"}
{"url": "http://www.focus-news.net/news/2018/02/24/2492286/tsvetan-tsvetanov-pp-gerb-mestnata-vlast-e-nay-golyamoto-predizvikatelstvo-za-nas-zashtoto-prez-2019-godina-predstoyat-izbori.html", "text": "Местната власт е най-голямото предизвикателство за нас, защото през 2019 година предстоят избори. Това каза зам.-председателят на ГЕРБ и председател на ПГ на партията Цветан Цветанов по време на Деветия зимен университет на Младежи ГЕРБ, който се провежда в Сандански, предаде репортер на Радио „Фокус“ – Пирин. Цветанов заяви, че за България би било най-добре ако ПП ГЕРБ отново спечели мнозинството кметове, защото само тогава ще има развитие за страната ни и реална промяна. Той подчерта, че хубавото на политиката е, че е като едно бойно поле, на което всеки трябва да защити своите цели. Според него конфронтацията и агресията не водят до нищо добро. „Ние, политиците трябва да показваме друго лице на обществото, трябва да даваме пример, че уважението между опонентите е най-важно“, отбеляза Цветанов. Той апелира към младите хора да следват това правило и никога да не забравят от къде са тръгнали. \r\nЛивия НИНОВА", "date": "2018.02.24", "title": "Цветан Цветанов, ПП ГЕРБ: Местната власт е най-голямото предизвикателство за нас, защото през 2019 година предстоят избори"}
{"url": "http://www.focus-news.net/news/2018/02/24/2492293/sofiya-patrulen-avtomobil-s-registratsionen-nomer-3200-s-radar-e-razpolozhen-na-bul-tsarigradsko-shose-v-posoka-kv-mladost.html", "text": "Патрулен автомобил с регистрационен номер 3200 с радар е разположен на бул. „Цариградско шосе“ в посока кв. \"Младост\", предаде репортер на Агенция „Фокус“.", "date": "2018.02.24", "title": "София: Патрулен автомобил с регистрационен номер 3200 с радар е разположен на бул. „Цариградско шосе“ в посока кв. \"Младост\""}
{"url": "http://www.focus-news.net/news/2018/02/24/2492281/otets-yordan-georgiev-golyama-e-pochitta-na-zhitelite-na-asenovgrad-kam-sv-teodor.html", "text": "Голяма е почитта на жителите на Асеновград към св. Теодор. Това каза за Радио „Фокус“ – Пловдив отец Йордан Георгиев, архиерейски наместник на Асеновград. По думите му в града и околността има 60 параклиса, като един от тях е посветен на св. Теодор. „Това е един от най-посещаваните параклиси в нашия край. Той неслучайно е направен извън града, за да може хората да изкарат своите коне, да отидат до тази по-далечна дестинация, да си организират състезание и да се види кой как си е обичал и обгрижвал животните през годината“, каза отец Йордан. Той посочи, че празникът се отбелязва при параклиса „Св. Теодор“, като в този ден се събират определени родове от града и приемат Светото Причастие след края на богослужението. „Стотици хора се събират, правят постен фасул, отбелязват Тодоровден подобаващо“, коментира архиерейският наместник на Асеновград. Отец Йордан посочи, че Тодоровден винаги се отбелязва в съботата на първата седмица на Великия пост. Празникът е наричан още и Конски Великден.\r\nТони МИХАЙЛОВ", "date": "2018.02.24", "title": "Отец Йордан Георгиев: Голяма е почитта на жителите на Асеновград към св. Теодор"}
{"url": "http://www.focus-news.net/news/2018/02/24/2492295/pp-abv-organizira-diskusionen-energien-forum-na-tema-aets-belene-klyuch-kam-sigurnostta-i-razvitieto-na-balgariya.html", "text": "ПП АБВ организира дискусионен енергиен форум на тема “АЕЦ “Белене“ – ключ към сигурността и развитието на България“. Това съобщиха от пресцентъра на ПП АБВ. Събитието ще се проведе на 25 февруари 2018 г., от 10.00 часа в хотел „Маринела“ в зала „София 1“.", "date": "2018.02.24", "title": "ПП АБВ организира дискусионен енергиен форум на тема “АЕЦ “Белене“ – ключ към сигурността и развитието на България“"}
{"url": "http://www.focus-news.net/news/2018/02/24/2492296/sergey-lavrov-rusiya-i-sarbiya-stavat-obekt-na-neprikrit-natisk.html", "text": "Руският външен министър Сергей Лавров заяви, че Москва и Белград стават обекти на неприкрит натиск от страна на Запада, предава ТАСС.\r\n„Нашата страна, както и Сърбия стават обект на неприкрит натиск“, заяви руският министър, напомняйки думите на сръбския си колега Ивица Дачич за опитите на страните от Запада да се възползват от интереса на страната му от евроинтеграцията, „за да заставят Сърбия да заеме антируска позиция“. \r\nРуският министър също така обърна внимание на топлия прием от страна на сръбския народ по време на посещението си тази седмица в Белград. Виктор Турмаков", "date": "2018.02.24", "title": "Сергей Лавров: Русия и Сърбия стават обект на неприкрит натиск"}
{"url": "http://www.focus-news.net/news/2018/02/24/2492299/romania-insider-vremeto-v-rumaniya-stava-izvanredno-studeno.html", "text": "Румънските метеоролози очакват извънредно студено време в страната в близките дни, включително и в столицата Букурещ, предава  Romania Insider.\r\nВ Букурещ температурите ще спаднат под нулата в близките дни. В неделя се очаква в столицата да достигне до минус пет, докато в понеделник тя ще достигне до минус девет. Мразовете ще продължат и през седмицата с обилни снеговалежи. \r\nВ страната температурата ще остане между минус два и минус 12 градуса по Целзий през деня и между минус пет и минус 15 през нощта. Очаква се в Източна Трансилвания нощните температури да паднат до под минути 20 градуса.  Виктор Турмаков", "date": "2018.02.24", "title": "Romania Insider: Времето в Румъния става извънредно студено"}
{"url": "http://www.focus-news.net/news/2018/02/24/2492297/s-kvorum-ot-115-delegati-zapochna-plenumat-na-bsp.html", "text": "С кворум от 115 делегати започна Пленумът на БСП, научи репортер на Агенция „Фокус“   Заседанието е закрито за медиите. Като точка първа в дневния ред за Пленума е заложен доклад на лидера на БСП Корнелия Нинова за актуалната политическа обстановка. Дневният ред включва още анализ на работата на общинските съветници от БСП за периода 2015-2017 г., политиките на БСП в местната власт и други вътрешнопартийни въпроси. Националният съвет на БСП ще разгледа и план за работата си  за първото полугодие на 2018 г. Планът включва секторните политики на партията, организационно-политически въпроси и актуализиране на партийни документи\r\nДеница КИТАНОВА.", "date": "2018.02.24", "title": "С кворум от 115 делегати започна Пленумът на БСП"}
{"url": "http://www.focus-news.net/news/2018/02/24/2492303/alfa-makedoniya-balkanite-sa-skovani-ot-stud-i-snyag-buryata-priblizhava-makedoniya.html", "text": "Балканските страни се обхванати от студ и сняг, който бавно приближава Македония. Според прогнозите в близките дни се очаква студена война, съпътствана от снеговалежи и силен вятър, предава македонската медия “Алфа“.\r\nМеждувременно по-голямата част от Словения в Хърватия е покрита със сняг и лед, които затрудняват движението. Има големи проблеми в Лика, Горски Котар, в Централна Хърватия, както и в Славония и в части от Далмация, където ветровете идват от морето. Снегът продължава да възпрепятства движението в централната и северозападната част на страната, а военните се занимават и с почистване на снежните натрупвания. В най-тежко засегнатите райони класовете са отменени. На адриатическото крайбрежие корабните линии са  прекъснати.\r\nПодобна е ситуацията и в Босна и Херцеговина, където силен вятър духа и пътищата са заледени и покрити със сняг. Препоръчва се на шофьорите да отложат пътуванията си или да носят зимно оборудване. Поради бурята няколко автомобила са се обърнали по пътищата, но няма човешки жертви. Лошото време удари също така Черна гора, както и съседна Сърбия. Виктор Турмаков", "date": "2018.02.24", "title": "„Алфа“ (Македония): Балканите са сковани от студ и сняг – бурята приближава Македония"}
{"url": "http://www.focus-news.net/news/2018/02/24/2492302/blagoevgrad-dva-filma-shte-badat-predstaveni-v-bansko-v-ramkite-na-dneshnoto-izdanie-na-festivala-snow-cinema-filmi-za-ski-i-snoubord.html", "text": "Два филма са включени в днешната програма на фестивала „Snow cinema: филми за ски и сноуборд“, който се провежда в Банско. Това съобщиха за Радио „Фокус“ – Пирин организаторите на събитието. Прожекциите започват от 18.30 часа в киносалона на Посетителския информационен център в Банско (срещу паметника на Паисий и църквата “Света Троица”). Входът е свободен. Първият филм е „Постоянство” (Франция, Швейцария, 2016, Лоран Жаме, 66’). В ленатата Ришар Амакьор представя една непозната и завладяваща вселена – на фрийрайда. Филмът е посветен на тренировки, състезания и пътувания до четирите краища на света. Въпреки контузиите и отчаянието, решителността на Ришар да се върне и да постигне най-доброто ниво остава непокътната. Защото страстта му към ските и общуването с природата чрез тях е просто безкрайна. От 19.38 часа пък ще започне „Навлизане в две вселени – епопея в Гренландия“ (Германия, 2016, Йохен Шмол, 52’). Той разказва за трима носители на престижната награда “Приключенец на годината” на списанието “National Geographic” (сред тях е сестрата на Ерик Макнейър-Лондри, един от миналогодишните официални гости на Банскофилмфест – Сара) предприемат необикновена каякарска мисия в Гренландия. Със ски и кайтове те теглят своите каяци 1000 километра през ледената пустош, а после правят спускане по най-северната река, по която някой някога е гребал.\r\nКристина МИТКОВА", "date": "2018.02.24", "title": "Благоевград: Два филма ще бъдат представени в Банско в рамките на днешното издание на фестивала „Snow cinema: филми за ски и сноуборд“"}
{"url": "http://www.focus-news.net/news/2018/02/24/2492304/veliko-tarnovo-festival-na-nastolnite-igri-shte-se-provede-v-grada.html", "text": "Второто издание на фестивала на настолните игри “Настолен град” ще се проведе във Велико Търново, съобщиха организаторите от Фондация „Да играем“. В събитието тази година са включени общо четири турнира. На дълго игрално поле в големия търговски център, изготвено специално за турнира, ще мерят сили десетки запалени почитатели на Катан. “CATAN Big Game” стартира в 12.00 часа. С помощта на компютър ще се определя стойността на зара, след което се търгува, разменя (ако има с кого), строи, докато най-добрия играч събере 25 точки. В 15.00 часа започва и първият “Сплендор” турнир във Велико Търново. Правилата на играта могат да бъдат обяснени за по-малко от 5 минути. В неделя турнирите ще са по-скоро приятелски. В 11.00 часа програмата стартира с „Легендарният плод“, една лека и забавна семейна игра. В 14.00 часа започва турнирът по „Падемия: Оцеляване“. Известната по цял свят кооперативна игра, в която екип от учени борят смъртоносни зарази, идва отново на “Настолен град”.", "date": "2018.02.24", "title": "Велико Търново: Фестивал на настолните игри ще се проведе в града"}
{"url": "http://www.focus-news.net/news/2018/02/24/2492291/adelina-stefanova-hram-vavedeni-bogorodichno-blagoevgrad-pravoslavnata-tsarkva-pochita-pametta-na-sveti-teodor-tiron-koyto-e-zhivyal-prez-4-vek-v-rimskata-imperiya.html", "text": "Православната църква почита паметта на Свети Теодор Тирон. Това каза за Радио „Фокус“ – Пирин Аделина Стефанова, уредник в храм „Въведение Богородично“ - Благоевград. Тя уточни, че Теодор Тирон е млад войник, който е живял през 4 век в Римската империя. „Като добър християнин запалил езически храм и затова му дело го подложили на мъчения, а накрая го изгорили жив на клада. След 50 години византийският император наредил на търговците по време на Великия пост на християните, да поръсят с езическа кръв всичко за ядене“, каза още Аделина Стефанова. Теодор Тирон обаче се явил насън пред архиепископа и предложил християните на този ден да ядат само коливо – сварена пшеница с мед. „Било събота на първия ден от Великия пост и от тогава до днес християните почитат паметта на светеца с ядене на варено жито“, добави църковният уредник. Аделина Стефанова каза още, че цялата седмица се нарича Тодорова седмица, като това е една от най-строгите постни седмици през този пост.\r\nКристина МИТКОВА", "date": "2018.02.24", "title": "Аделина Стефанова, храм „Въведени Богородично“ – Благоевград: Православната църква почита паметта на Свети Теодор Тирон, който е живял през 4 век в Римската империя"}
{"url": "http://www.focus-news.net/news/2018/02/24/2492307/sofiya-do-50-metra-e-namalena-vidimostta-v-rayona-na-tunel-trayanovi-vrata-na-avtomagistrala-trakiya-poradi-magla.html", "text": "До 50 метра е намалена видимостта в района на тунел \"Траянови врата\" на автомагистрала „Тракия“ поради мъгла, предаде репортер на Агенция „Фокус“. В района на виадукт „Вършилата“ видимостта е около 100 метра. Полицейски патрул със софийска регистрация 9855 е разположен при тунел \"Траянови врата\". На места участъците от автомагистралата са мокри и хлъзгави, трафикът е натоварен и в двете посоки.", "date": "2018.02.24", "title": "София: До 50 метра е намалена видимостта в района на тунел \"Траянови врата\" на автомагистрала „Тракия“ поради мъгла"}
{"url": "http://www.focus-news.net/news/2018/02/24/2492294/vidin-zapochna-poredniyat-protest-s-iskane-za-izgrazhdane-na-magistrala-vidin-sofiya-i-tunel-pod-petrohan.html", "text": "Започна поредният протест на видинчани с искане за изграждане на магистрала Видин - София и тунел под Петрохан, предаде репортер на Радио \"Фокус\"- Видин. Колона от стотици автомобили тръгна от единия край на града преминава по булевард \"Панония\" и се отправи към изхода на Видин в посока за София. Не се забелязва засилено полицейско присъствие във Видин. От центъра на града тръгна друга по-малка колона от автомобили също към изхода на Видин. Много от колите са с български знамена, на някои от тях се виждат лозунги, на които пише - \"Протест\". Колоната се отправя към паркинга на бившите химически заводи. Това е пета поредна събота, в която видинчани протестират с искане Министерския съвет да вземе решение с график на дейностите по изграждането на магистралния път и тунел под Петрохан. През изминалата седмица от Агенция \"Пътна инфраструктура\" пуснаха съобщения, че от средата на тази година започва отчуждаването на терени в няколко общини, през които ще минава магистралния път. Очаква се магистралния път Видин - София да бъде окончателно завършен през 2023 г. Но организаторите на протестите настояват да има решение на Министерския съвет, за да няма отлагане на изграждането на магистралния път. \r\nАнна ЛОЗАНОВА", "date": "2018.02.24", "title": "Видин: Започна поредният протест с искане за изграждане на магистрала Видин - София и тунел под Петрохан"}
{"url": "http://www.focus-news.net/news/2018/02/24/2492301/sliven-60-sluzhiteli-na-sindikata-na-sluzhitelite-na-zatvorite-ot-grada-uchasvat-v-natsionalniya-protest-s-iskane-za-po-visoki-zaplati.html", "text": "60 служители на Синдиката на служителите на затворите от Сливен учасват днес в националния протест в столицата. Това съобщи пред Радио „Фокус“ – Сливен членът на Управителния съвет на синдиката и лидер на синдикалното дружество в Сливен Цветан Михайлов. Исканията на Синдиката са за 20-процентно увеличение на работните заплати, както и придружаващите допълнителни плащания с постоянен характер и други възнаграждения и плащания за персонала, равностойни на служителите на МВР.", "date": "2018.02.24", "title": "Сливен: 60 служители на Синдиката на служителите на затворите от града учасват в националния протест с искане за по-високи заплати"}
{"url": "http://www.focus-news.net/news/2018/02/24/2492308/a1on-makedoniya-v-yuzhna-makedoniya-sa-otkriti-30-nevzriveni-snaryada-ot-parvata-svetovna-voyna.html", "text": "Край село Богородица в Южна Македония при чистене на двор във фамилна къща са открити 30 невзривени снаряда от Първата световна война, предава местната медия „A1oN“.\r\nСнарядите са 82 мм калибър. Полицията е известена за находката. Според служителя на Дирекцията за защита и спасителни операции Ефтим Митров, който е пристигнал на място, снарядите са все още активни. Възможно е крайният брой на откритите снаряди да се увеличи, защото цялостното проучване на обекта не е приключило. \r\n„След отстраняването на всички гранати от обекта ще бъдат унищожени“, информира Дирекцията. Виктор Турмаков", "date": "2018.02.24", "title": "„A1oN“ (Македония): В Южна Македония са открити 30 невзривени снаряда от Първата световна война"}
{"url": "http://www.focus-news.net/news/2018/02/24/2492309/pazardzhik-kmetat-na-peshtera-nikolay-zaychev-be-gost-na-mladshite-poslanitsi-na-evropeyskiya-parlament-ot-gimnaziya-i-aksakov.html", "text": "Кметът на Пещера Николай Зайчев бе гост на младшите посланици на Европейския парламент от Профилираната гимназия „Иван С. Аксаков“ в Пазарджик. Това съобщи за Радио „Фокус“ – Пазарджик Стоян Йовчев от Община Пещера. В поредицата от инициативи „Коридор Европа“ Зайчев участва като представител на Комитета на регионите, в който е представител на България. Кметът подробно говори за ролята на ЕС и колко важно е членството на България в Съвета.  По думите му много публични обекти в повечето български общини са обновени с евросредства. Включително и сградата на училището е основно ремонтирана с пари от ЕС. Капиталовата програма на Община Пещера е 240 000 лв. за тази година, в същото време са привлечени 12 милиона лева от Европейските фондове. Кметът на Пещера представи Комитета на регионите, поясни коя държава колко представители има в най-големия орган на местната власт, сподели любопитни факти от работата в зала, дебатите по различните становища. Градоначалникът отговори на зададените въпроси, които освен дейността му като член на Комитета, засягаха и работата му в Общината, както и участието му в първия голям форум за туризма в рамките на българското председателство. Профилираната гимназия „Иван С. Аксаков“ е едно 30-те нови училища от цялата страната, които участват в Програмата за училища посланици на Европейския парламент през учебната 2017/2018 година. Основната цел на програмата е да подобри осведомеността сред учащите относно Европейския съюз, европейското гражданство и парламентарна демокрация и да ги включи активно в създаването на европейския дневен ред.\r\nВаня НИКОЛОВА", "date": "2018.02.24", "title": "Пазарджик: Кметът на Пещера Николай Зайчев бе гост на младшите посланици на Европейския парламент от гимназия „И. Аксаков“"}
{"url": "http://www.focus-news.net/news/2018/02/24/2492298/otets-yordan-georgiev-zhitieto-na-sv-teodor-e-pouka-i-uteha-za-hristiyanite-primer-za-duhoven-podvig.html", "text": "Житието на св. Теодор Тирон е поука и утеха за нас християните, пример за духовен подвиг. Това каза за Радио „Фокус“ – Пловдив отец Йордан Георгиев, архиерейски наместник на Асеновград. По думите му като завършек на първата седмица от Великия пост днес си припомняме големия духовен подвиг на светеца, ролята му на покровител и спасител на християните, на християнската вяра. Отец Йордан каза, че Теодор бил римски войник в императорския полк в град Амасий в малоазийската област Понт. Царете Максимиан и Максимин, които живеели в началото на IV век, в своята ревност към езическата вяра заповядали да принуждават християните да принасят жертви на боговете. Когато началникът на полка искал да принуди към Теодор жертвоприношение, той му заявил, че е християнин и няма да принесе жертва на идолите. „Началниците на войските и на града го убеждавали да се покори, но Теодор продължавал да не склонява. Началниците го оставили временно, като се надявали, че ще се вразуми и покори на тяхната воля. Но той, без да се бои от опасността, гръмко славел Бога. Между това продължавали строго да преследват християните и да ги принуждават да принасят жертви на идолите. Онези, които не искали да изпълнят тази повеля, били затваряни в тъмница. Теодор ги съпровождал, като ги увещавал към твърдост и търпение. През една нощ Теодор, движим от ревност към истинската вяра, подпалил един от главните идолски храмове. Това забелязали някои езичници, които донесли за него на градоначалника. Управителят повикал Теодор на съд. Той без всякакъв страх признал постъпката си и управителят заповядал да го бият. Той го заплашил с още по-жестоки мъчения, ако не се подчини на царската повеля. Но Теодор спокойно му отговорил, че не се бои от мъки, защото очакването на бъдещите блага го укрепява. Управителят заповядал да отведат Теодор в тъмница, а вратата на тъмницата да заключат и запечатат, защото искал да го умори чрез глад“, добави отец Йордан. По думите му многократно управителят се опитал да принуди Теодор да принесе жертва на боговете, но безуспешно. „Тогава заповядал да мъчат Теодор с железни куки, но сред жестоките страдания мъченикът е проявил непоколебимо търпение. Накрая издал присъда Теодор да бъде изгорен на клада. С молитва той предал на Бога душата си. Една благочестива и добродетелна жена помолила да вземе тялото на свети Теодор. Когато ѝ предали честните мощи, тя ги помазала с благовонно миро, обвила ги в чиста плащаница и ги погребала в дома си в град Евхаити, в Амасийската митрополия, и всяка година чествала паметта на мъченика. Светият великомъченик Теодор починал на 17 февруари около 306 година, при царуването на император Максимиан“, каза още архиерейският наместник на Асеновград.\r\nОтец Йордан добави, че около 50 години след смъртта на Теодор във Византия царувал Юлиан Отстъпник. „Той мразел християните и се стараел да им прави всевъзможни пакости. Знаейки, че пред първата седмица от светата Четиридесетница те пазят строг пост, той за да ги подиграе, заповядал на цариградския управител да поръси с кръв от идолски жертви всички неща за ядене, продавани на пазара. Заповедта му била изпълнена. Но св. мъченик Теодор се явил на архиепископа във видение и му казал да забрани на християните да купуват каквото и да е от пазара, понеже нещата за ядене са поръсени с кръв от идолски жертви. Казал също всички тези, които нямат храна у дома си, да си правят коливо. Архиепископът изпълнил заповяданото и цяла седмица християните се хранели с коливо. Юлиан видял, че мярката не сполучила и заповядал отново да продават храните както преди. Църквата, за благодарност на св. Теодор, запазила досега обичая – в събота на първата седмица от Великия пост чрез коливо да почита паметта на светия великомъченик“, посочи отец Йордан.\r\nТони МИХАЙЛОВ", "date": "2018.02.24", "title": "Отец Йордан Георгиев: Житието на св. Теодор е поука и утеха за християните, пример за духовен подвиг"}
{"url": "http://www.focus-news.net/news/2018/02/24/2492306/blagoevgrad-normalno-natovaren-e-trafikat-na-gkpp-ilinden.html", "text": "Нормално натоварен е трафикът на ГКПП „Илинден“. Това съобщиха за Радио „Фокус“ – Пирин от Гранична полиция. Без проблеми се извършва и преминаването на моторни превозни средства през ГКПП „Кулата“, както и на останалите пунктове по българо-гръцката граница.\r\nКристина МИТКОВА", "date": "2018.02.24", "title": "Благоевград: Нормално натоварен е трафикът на ГКПП „Илинден“"}
{"url": "http://www.focus-news.net/news/2018/02/24/2492314/blagoevgrad-natovaren-e-trafikat-po-glaven-pat-e-79-koloni-ot-avtomobili-sa-se-obrazuvali-v-kresnenskoto-defile.html", "text": "Колони от автомобили са се образували в Кресненското дефиле, предаде репортер на Радио „Фокус“ – Пирин. Трафикът по главен път Е-79 е натоварен и в двете посоки. \r\nЛивия НИНОВА", "date": "2018.02.24", "title": "Благоевград: Натоварен е трафикът по главен път Е-79, колони от автомобили са се образували в Кресненското дефиле"}
{"url": "http://www.focus-news.net/news/2018/02/24/2492292/tsvetan-tsvetanov-gerb-istanbulskata-konventsiya-nyama-da-bade-prieta-i-ratifitsirana-dokato-ne-bade-podkrepena-ot-obshtestvoto.html", "text": "Истанбулската конвенция няма да бъде приета и ратифицирана докато не бъде подкрепена от обществото. Това каза зам.-председателят на ГЕРБ и председател на ПГ на партията Цветан Цветанов по време на Деветия зимен университет на Младежи ГЕРБ, който се провежда в Сандански, предаде репортер на Радио „Фокус“ – Пирин. Цветанов добави, че тя е приета от всички страни членки на ЕС, като е ратифицирана от 17 - 18 от тях. „Внесохме конвенцията, защото мислихме, че това е нещо, което се иска от хората, но направихме грешка, че преди това не я подложихме на по-широко обществено обсъждане“, каза още Цветанов. Той добави, че в над 80% в конвенцията се говори за въвеждане на мерки срещу насилието над жените. „Аз имам три дъщери и много се надявам, че никоя от тях, никога няма да бъде подложена на подобно нещо. Срещал съм се със жени, които са били жертва и гледката е покъртителна“, подчерта Цветанов. Той добави, че психическото и физическото състояние на тези жени, които са били жертви, трудно се възстановява, като отнема години. „Колкото до еднополовите бракове, то няма да коментирам само ще кажа, че конвенцията е ратифицирана от страни като Турция, Сърбия и Албания, които имат много строга политика по тази тема“, заяви Цветанов. Той уточни, че в момента най-правилният ход е да не се нагнетява общественото напрежение по темата, защото това разделя хората. Цветанов коментира и други теми, свързани с политическия живот на страната, сред които превъоръжаването на българската армия. Той посочи, че то трябва да се случи съгласно изискванията на НАТО. Цветанов заяви, че напрежението между институциите се нагнетява изкуствено от някой, но ГЕРБ не подкрепя подобно нещо. „Противопоставянето в момента се търси от президента. Всеки един скандал, провокиран от него се превръща в основна тема седмици наред. Вместо това, той трябва да подкрепя нещата, които са свързани с положителните резултати за България“, заяви Цветанов. Той пожела успех на Румен Радев във всички начинания, които са свързани с постигането на важни неща за страната ни. „Завистта никога не трябва да бъде водеща във взимането на политически решения“, подчерта Цветанов. \r\nЛивия НИНОВА", "date": "2018.02.24", "title": "Цветан Цветанов, ГЕРБ: Истанбулската конвенция няма да бъде приета и ратифицирана докато не бъде подкрепена от обществото"}
{"url": "http://www.focus-news.net/news/2018/02/24/2492312/afp-21-dushi-sa-zaginali-sled-obstrel-v-iztochna-guta.html", "text": "21 души са загинали при бомбардировка по контролирания от сирийската опозиция анклав Източна Гута край Дамаск, предава  AFP.\r\n„12 души са убити в най-големия град на анклава Дума, който е постоянно удрян от опустошителните бомбардировки, което правителството на Сирия започна миналата седмица“, съобщава базираната в Лондон „Сирийска обсерватория за правата на човека“.  Виктор Турмаков", "date": "2018.02.24", "title": "AFP: 21 души са загинали след обстрел в Източна Гута"}
{"url": "http://www.focus-news.net/news/2018/02/24/2492316/interfaks-devet-detsa-sa-zaginali-sled-kato-avtomobil-se-vryazva-v-uchilishte-v-indiya.html", "text": "Девет ученици са загинали , след като автомобил се връзва в пълна скорост в училищна сграда в град Музафарпур в източния индийски щат Бихар, предава Интерфакс.\r\n24 души са ранени и са закарани в местна болница. Причините за катастрофата се изясняват. Виктор Турмаков", "date": "2018.02.24", "title": "Интерфакс: Девет деца са загинали, след като автомобил се врязва в училище в Индия"}
{"url": "http://www.focus-news.net/news/2018/02/24/2492315/pazardzhik-zasileno-e-politseyskoto-prisastvie-na-vhoda-na-grada-nyakolko-politseyski-ekipa-spirat-preminavashtite-avtomobili-za-proverka.html", "text": "Полицейски патрул с регистрационен номер 2856 е разположен на входа на Пазарджик, предаде репортер на Агенция „Фокус“. Полицейското присъствие на входа на града е много засилено, като общо пет патрулни коли спират за проверки преминаващите автомобили.", "date": "2018.02.24", "title": "Пазарджик: Засилено е полицейското присъствие на входа на града, няколко полицейски екипа спират преминаващите автомобили за проверка"}
{"url": "http://www.focus-news.net/news/2018/02/24/2492300/tsvetan-tsvetanov-gerb-temata-zapadni-balkani-e-izklyuchitelno-vazhna-ne-samo-za-nasheto-evropredsedatelstvo-no-i-za-oblast-blagoevgrad.html", "text": "Темата „Западни Балкани“ е изключително важна не само за нашето европредседателство, но и за област Благоевград. Това каза зам.-председателят на ГЕРБ и председател на ПГ на партията Цветан Цветанов по време на Деветия зимен университет на Младежи ГЕРБ, който се провежда в Сандански, предаде репортер на Радио „Фокус“ – Пирин. Според Цветанов като граничен район за областта е важно да е в добри отношения както с Македония, така и с останалите съседни държави. „Берлинският процес беше началото по отношение започването на политиката за Западните Балкани, а ние направихме така, че тя да има по-голяма свързаност. За област Благоевград е важно да има свързаност с Македония и добри бизнес коридори със съседите. За България е важен Шенген“, подчерта Цветанов. \r\nЗаместник-председателят на ГЕРБ каза, че за него и за партията най-важното е да бъдат до хората и заедно да преодоляват трудностите. Цветанов отбеляза, че това е нещо, което прави от началото на своята политическа кариера до ден днешен. Той апелира към младите хора да бъдат с висока търпимост, тъй като в политиката под една или друга форма можеш да кажеш нещо, за което ще съжаляваш, но ще е късно. „Не отговаряйте на шамара с шамар, а доказвайте, че сте прави с демократични способи“, уточни Цветанов. Той каза, че политическото напрежение, което се опитват на внасят от БСП не им носи дивиденти. „БСП не може да е алтернатива на управлението, защото знаем какво наследство ни оставя“, коментира Цветанов. \r\nЛивия НИНОВА", "date": "2018.02.24", "title": "Цветан Цветанов, ГЕРБ: Темата „Западни Балкани“ е изключително важна не само за нашето европредседателство, но и за област Благоевград"}
{"url": "http://www.focus-news.net/news/2018/02/24/2492318/pazardzhik-politseyski-patrul-sas-sofiyska-registratsiya-1651-e-razpolozhen-na-vhoda-na-grad-peshtera.html", "text": "Полицейски патрул със софийска регистрация 1651 е разположен на входа на град Пещера, предаде репортер на Агенция „Фокус“.", "date": "2018.02.24", "title": "Пазарджик: Полицейски патрул със софийска регистрация 1651 е разположен на входа на град Пещера"}
{"url": "http://www.focus-news.net/news/2018/02/24/2492320/xinhua-izvanredno-studeno-vreme-udari-harvatiya.html", "text": "Студено време връхлетя Хърватия с температури под нулата, силни ветрове и обилни снеговалежи, предава  Xinhua.\r\nВластите са ограничили пътуването на камиони и са наредили останалите превозни средства да бъдат със зимно оборудване . В планинските местности положението е най-тежко – снежната покривка в планината Велебит е повече от два метра висока. \r\nПоложението на магистралите и на железопътните линии е бедствено, има прекъсвания във фериботната връзка между континента и островите.  \r\nОчаква се температурите да паднат под 20 градуса под нулата, което е значително по-ниско от обичайното за това време на годината.  Виктор Турмаков", "date": "2018.02.24", "title": "Xinhua: Извънредно студено време удари Хърватия"}
{"url": "http://www.focus-news.net/news/2018/02/24/2492311/tsvetan-tsvetanov-gerb-veche-imame-viziya-za-ministar-na-energetikata-shte-bade-ot-gerb.html", "text": "Коалиционният съвет е органът, който може да вземе окончателното решение. Вече имаме някаква визия. Това каза председателят на ПГ на ГЕРБ и зам.-председател на ГЕРБ Цветан Цветанов за оставката на министъра на енергетиката Теменужка Петкова, предаде репортер на Радио „Фокус“ – Пирин. „Ако говорим за квотното разпределение, министърът на енергетиката ще бъде от ГЕРБ“, обясни той. „ГЕРБ ще даде своята номинация за министър, но нека да обсъдим всичко, което се разви през изминалия ден“, коментира Цветан Цветанов. „Убеден съм, че когато обсъдим всички факти, ще можем да вземем правилното политическо решение, за да ограничим и възможността за последващи интерпретации“, каза още той.", "date": "2018.02.24", "title": "Цветан Цветанов, ГЕРБ: Вече имаме визия за министър на енергетиката - ще бъде от ГЕРБ"}
{"url": "http://www.focus-news.net/news/2018/02/24/2492324/liliya-hristova-obshtina-varna-nad-163-mln-lv-sa-predvideni-za-obnovyavane-na-uchilishta-i-detski-gradini-po-proekta-za-modernizatsiya-na-obrazovatelnata-infrastruktura.html", "text": "По Оперативна програма „Региони в растеж“ има два проекта за модернизация на образователната инфраструктура. Това каза в интервю за Радио „Фокус“ – Варна Лилия Христова, директор на Дирекция „Образование и младежки дейности“ към Община Варна. „Във връзка с големия проект, който включва 10 образователни институции, в три вече се работи усилено – СУ „Найден Геров“, СУ „Димчо Дебелянов“ и I ОУ . Предстои да се проведе допълнителна процедура за ОУ „Константин Арабаджиев“. В СУ „П. К. Яворов“ дейностите по модернизация ще започнат след приключване на ремонта в I ОУ, за да преместим децата. В момента се правят проектите на петте образователни институции, които са на инженеринг по проекта. Предстои обновяване, решаваме проблемите в ход и се надяваме до 2019 година наистина да имаме една обновена образователна инфраструктура“, заяви Лилия Христова.\r\nНад 16.3 млн. лв. ще инвестира Община Варна за обновяване на училища и детски градини по проект „Модернизация на образователната инфраструктура на територията на град Варна“ по Оперативна програма „Региони в растеж“. Целта на проекта е увеличаване дела на обновената и модернизирана общинска образователна инфраструктура и създаване на по-добри  и съвременни условия за обучения и грижи за деца и младежи. Предвидените интервенции са за реконструкции на сградния фонд на 7 училища и 3 детски градини чрез строително-монтажни работи, подобряване на енергийните характеристики на сградите и достигане на клас С на енергопотребление, модернизация и облагородяване на дворните пространства.\r\nЗапочват строително-монтажните работи и в двете професионални гимназии – Професионалната гимназия по горско стопанство и дървообработване „Николай Хайтов“ и Професионалната гимназия по икономика „Д-р Иван Богоров“, които ще бъдат обновени и модернизирани с европейски средства в размер на 2,8 млн. лв. по Оперативна програма „Региони в растеж“.\r\nЧаст от обновената образователна инфраструктура във Варна ще бъде и училището по изкуства „Добри Христов“, където също започнаха ремонтни дейности. Проектът се изпълнява по Оперативна програма „Региони в растеж“ с бенефициент Министерство на културата. Стойността на проекта е 3,6 млн. лв.\r\nМарияна ВАЛЕНТИНОВА", "date": "2018.02.24", "title": "Лилия Христова, Община Варна: Над 16.3 млн. лв. са предвидени за обновяване на училища и детски градини по проекта за модернизация на образователната инфраструктура"}
{"url": "http://www.focus-news.net/news/2018/02/24/2492323/korneliya-ninova-bsp-pravitelstvoto-na-boyko-borisov-otnema-evropeyskiya-obraz-na-balgariya.html", "text": "Безспорно най-важният приоритет за този, а и за следващите месеци, остава председателството на България на Съвета на ЕС. То все още е възможност България да бъде двигател, лидер във вземането на решения за бъдещето на Европа. Но правителството на Бойко Борисов опропастява тази възможност всеки ден. Правителството на Бойко Борисов отнема европейския образ на България. Това каза председателят на НС на БСП Корнелия Нинова на заседанието на НС на левицата, съобщиха от пресцентъра на партията. Тя припомни, че председателството започна с корупционен скандал за ремонта на НДК, премина през „кум гейт” и завърши с решение за противоконституционен акт на Народното събрание. „Строителството на Великата българска стена, гордостта на Борисов, с която пази външните граници на Европа, финализира с досъдебно производство в Специализираната прокуратура за два вида престъпления от общ характер – завишени цени и занижен контрол. Скандалът за лобизъм в здравното министерство доведе до оставка на министъра на здравеопазването. От две седмици, нов скандал в Здравната каса слага траен етикет – хаос в здравеопазването, този път с последици за  европейския ни образ”, обобщи Нинова. Тя заяви, че редица европейски държави предявяват претенции към председателстващия  Съвета на ЕС за некоректност към договорни задължения. „Избухна и скандалът в БДЖ, отново с обвинения в корупция и ощетяване на работниците там. Разбира се, не бива да пропускаме разкритията за далавери на кмета на ГЕРБ в Септември, както и пробива в системата БАЦИС, който управляващите панически покриха, но който също е доказателство за корупция и далавери във финансовата сфера”, припомни още лидерът на левицата.  Корнелия Нинова добави, че от вчера държавата се тресе от нов изключително арогантен случай на задкулисие и ярък образ на паралелната държава, който засяга националната сигурност и  съдбата на 2 млн. българи – продажбата на ЧЕЗ. „Наистина това е сделка между два свободни пазарни субекта, но тайна, непрозрачна и  с много въпроси: как новосъздадената преди 5 месеца фирма, с капитал от 50 хил. лв. купува активи за 320 млн. евро.- с какви ангажименти към българските потребители, с какви гаранции за българската електропреносна мрежа и за българската национална сигурност”, заяви още председателят на БСП. Тя бе категорична, че позицията на левицата е ясна: „Държавата трябва да има роля в структуроопределящи и важни за сигурността, икономиката и развитието й отрасли, какъвто е енергетиката. Нека не се опитват да ни упрекват, че сме за национализация. Ние сме за пазарна икономика и възможностите, които тя дава- България, като държава, да закупи ЧЕЗ за 320 млн. евро.” Корнелия Нинова коментира, че за да спаси кожата си, главният виновник Борисов е изгорил поредния бушон – Теменужка Петкова. Тя заяви, че БСП няма да спре до тук, а  ще иска изслушване на КЕВР и КЗК, ще потърси и купувача по сделката. \r\n„Това е образът на България в първите два месеца от председателството. Вместо да ни наложи като лидер с визия за бъдещето на ЕС, правителството на Борисов даде основания редица авторитетни европейски издания да ни заклеймят публично като най-корумпираната и бедна страна в Европа”, каза още Корнелия Нинова. Тя припомни, че не са закъснели, къде по-дипломатично, къде по-директно, отказите за приемането ни в Шенген  и чакалнята на еврозоната- всички заради корупция в България. „Ето така, Борисов и правителството му опропастиха и този шанс за България. От граждани за европейско развитие на България, ГЕРБ се превърнаха в партията, която ни отдалечава от европейската перспектива на страната”, категорична бе Корнелия Нинова.", "date": "2018.02.24", "title": "Корнелия Нинова, БСП: Правителството на Бойко Борисов отнема европейския образ на България"}
{"url": "http://www.focus-news.net/news/2018/02/24/2492313/veliko-tarnovo-s-kushii-v-selo-vardim-shte-otbelezhat-todorovden.html", "text": "Тодоровден ще отбележат в свищовското село Вардим. Празникът е един от най-тачените от жителите на населеното място и земеделските производители от региона. Това каза за Радио „Фокус“ – Велико Търново кметът на Вардим Сенка Добрева. Тя припомни, че свети Тодор заема важно място в народните обичаи и е важен за всички пролетни ритуали, за смяната на зимата с пролетта и за свързаното с нея плодородие. Във Вардим по стара традиция кушиите заемат важно място в този ден. Всеки, който притежава кон или магаре, може да се включи в надбягванията. Млади момичета, облечени в национални носии, закичват конете с чемшир и здравец, даряват стопанина с кърпа и нахранват животните с царевица. Местният свещеник благославя конете и стопаните, а също и жителите на селото. След приключване на състезанията ще бъдат отличени и победителите, които ще получат парична награда и грамота. За всички, включили се в кушиите, ще има и поощрителни награди. Празникът ще се проведе от 13.00 часа на стадиона в село Вардим.\r\nЛуиза ТРАНЧЕВА", "date": "2018.02.24", "title": "Велико Търново: С кушии в село Вардим ще отбележат Тодоровден"}
{"url": "http://www.focus-news.net/news/2018/02/24/2492325/pregled-na-mezhdunarodnite-novini-do-13-chasa-agentsiya-fokus.html", "text": "Терорист-камикадзе се е взривил в дипломатическия квартал на Кабул, убивайки един човек.\r\n„Тази сутрин терорист-камикадзе се взриви в района „Шаш Дарак“ в Кабул, убивайки един човек и ранявайки шестима други“, съобщи прессекретарят на МВР на Афганистан Наджиб Даниш. \r\n***  Унгарският министър на външните работи Петер Сиярто заяви, че Вишеградската четворка ще продължи да подкрепя евроатлантическата интеграция на страните от Западните Балкани и ще предостави безусловна подкрепа на настоящето българско председателство в Съвета на ЕС и на бъдещото австрийско за ускоряването ѝ.\r\nТой добави, че Унгария вярва, че разширяването е важно както по икономически причини, така и по съображения за сигурност за Европейския съюз. В Европа въпросът за сигурността е оценен благодарение на нарастването на терористичните заплахи, дължащи се на миграцията. \" Разширяването на Западните Балкани Интересът е в интерес за сигурността на Европейския съюз“, убеден е министърът.\r\n*** Балканските страни се обхванати от студ и сняг, който бавно приближава Македония. Според прогнозите в близките дни се очаква студена война, съпътствана от снеговалежи и силен вятър.\r\nМеждувременно по-голямата част от Словения в Хърватия е покрита със сняг и лед, които затрудняват движението. Има големи проблеми в Лика, Горски Котар, в Централна Хърватия, както и в Славония и в части от Далмация, където ветровете идват от морето. Снегът продължава да възпрепятства движението в централната и северозападната част на страната, а военните се занимават и с почистване на снежните натрупвания. В най-тежко засегнатите райони класовете са отменени. На адриатическото крайбрежие корабните линии са  прекъснати.\r\nПодобна е ситуацията и в Босна и Херцеговина, където силен вятър духа и пътищата са заледени и покрити със сняг. Препоръчва се на шофьорите да отложат пътуванията си или да носят зимно оборудване. Поради бурята няколко автомобила са се обърнали по пътищата, но няма човешки жертви. Лошото време удари също така Черна гора, както и съседна Сърбия.\r\n*** Студено време връхлетя Хърватия с температури под нулата, силни ветрове и обилни снеговалежи.\r\nВластите са ограничили пътуването на камиони и са наредили останалите превозни средства да бъдат със зимно оборудване . В планинските местности положението е най-тежко – снежната покривка в планината Велебит е повече от два метра висока. \r\nПоложението на магистралите и на железопътните линии е бедствено, има прекъсвания във фериботната връзка между континента и островите.  \r\nОчаква се температурите да паднат под 20 градуса под нулата, което е значително по-ниско от обичайното за това време на годината. \r\n***  21 души са загинали при бомбардировка по контролирания от сирийската опозиция анклав Източна Гута край Дамаск.\r\n„12 души са убити в най-големия град на анклава Дума, който е постоянно удрян от опустошителните бомбардировки, което правителството на Сирия започна миналата седмица“, съобщава базираната в Лондон „Сирийска обсерватория за правата на човека“.", "date": "2018.02.24", "title": "Преглед на международните новини до 13 часа /Агенция “Фокус”/"}
{"url": "http://www.focus-news.net/news/2018/02/24/2492305/tsvetan-tsvetanov-gerb-do-sryada-shte-se-postaraem-da-obyavim-predlozhenieto-si-za-nov-ministar-na-energetikata.html", "text": "До сряда ще се постараем да обявим номинацията си за нов министър на енергетиката, тъй като преди това трябва да се съберем на съответния политически формат. Това каза зам.-председателят на ГЕРБ и председател на ПГ на партията Цветан Цветанов пред журналисти в Сандански, предаде репортер на Радио „Фокус“ – Пирин. Цветанов обясни, че ПП ГЕРБ ще даде своята доминация при номинацията на нов министър на енергетиката. „Нека първо да обсъдим всички детайли около това, което се случи вчера, защото в не малка част е доста спекулативно поднасяне на информация от страна на БСП. Аз съм убеден, че след обсъждане на всичко ще може да вземем най-правилното политическо решение, за да няма политически интерпретации“, каза още Цветанов. Той не пожела да коментира дали номинацията ще е на мъж или жена. „Ние сме партия, в която не разпределяме позиции на полов принцип, а на качествата, които имат съответните кандидати“, подчерта Цветанов. \r\nЛивия НИНОВА", "date": "2018.02.24", "title": "Цветан Цветанов, ГЕРБ: До сряда ще се постараем да обявим предложението си за нов министър на енергетиката"}
{"url": "http://www.focus-news.net/news/2018/02/24/2492310/vidin-protestirashtite-blokiraha-glaven-pat-e-79.html", "text": "Протестиращите блокираха главен път Е-79, предаде репортер на Радио \"Фокус\" - Видин. На този пети пореден протест присъстват много повече хора от предишните протести. Протестиращите паркираха автомобилите си на паркинга пред ТЕЦ-а на бившите химически заводи. Там полиция и жандармерия бяха образували преграда пред пътя, но протестиращите без сблъсъци стигнаха до главния път и го блокираха. От двете страни на пътя започнаха да се образуват колони от автомобили. Начело на колоната от протестиращи отново е лозунга с надпис - \"Северозападът отказва да умре\". Очаква се блокадата на пътя край Видин да продължи няколко часа. \r\nСъбралите се хора бяха подкрепени и от протестиращи в Монтана, които блокираха главен път Е-79 на изхода в посока за Враца, но там протестът вече е приключил. Протест е блокирал и пътя през прохода Петрохан. Там протестиращите, които са блокирали пътя край берковското село Бързия, настояват за изграждане на тунел под Петрохан. \r\nАнна ЛОЗАНОВА", "date": "2018.02.24", "title": "Видин: Протестиращите блокираха главен път Е-79"}
{"url": "http://www.focus-news.net/news/2018/02/24/2492321/pazardzhik-ot-30-do-50-metra-e-vidimostta-na-patya-mezhdu-selo-radilovo-i-grad-peshtera-poradi-magla.html", "text": "От 30 до 50 метра е видимостта на пътя между село Радилово и град Пещера, поради мъгла, предаде репортер на Агенция „Фокус“. Пътните настилки в района са мокри и хлъзгави на места.", "date": "2018.02.24", "title": "Пазарджик: От 30 до 50 метра е видимостта на пътя между село Радилово и град Пещера, поради мъгла"}
{"url": "http://www.focus-news.net/news/2018/02/24/2492329/georgi-parvanov-abv-sega-e-momentat-da-reshim-badeshteto-na-aets-belene-tryabva-da-izgradim-tsentralata.html", "text": "Сега е моментът да решим бъдещето на АЕЦ „Белене“ и моят отговор е категоричен, че трябва да изградим централата. Дебатът около това ядрено съоръжение не трябва повече да се идеалогизира. Той не е такъв по своя характер, това не е дебат за стратегическата международна ориентацията на страната ни. Това заяви в ефира на „Нова телевизия“ основателят на АБВ и президент на България (2002 - 2012) Георги Първанов, съобщиха от пресцентъра на ПП АБВ. „Дошъл е моментът, в който трябва да се вземе решението за „Белене“. В противен случай оттук нататък до няколко години вече няма да има смисъл. Загубихме достатъчно темпо и динамика. Двата реактора вече трябваше да работят. Сега е момента да решим, първо ще строим ли? Моят отговор е категорично „ДА“! Защото вече започват да ни изпреварват и Румъния, и Турция. Въпреки това ние продължаваме да сме с една обиколка преди тях, а балканският пазар на електроенергия го има. Ако се прочетат докладите и на БАН и на Виенския център за ядрена енергетика, ще се види, че пазарът за електроенергия го има. Трябва да е ясно и още нещо, в света няма губеща ядрена централа. В същото време с едно две изключения в света няма и ядрена централа, в която държавата да не участва. В този смисъл и дебатът  около участието на държавата ни в изграждането на АЕЦ „Белене“ трябва да приключи“, каза още Първанов.\r\n„Колкото до дебата за изграждането на  реактора в Козлодуй, то аз не поставям Козлодуй като алтернатива на Белене. Нека да се работи и по двата проекта, но първо този реактор за АЕЦ „Белене“ не е “нафтова печка”, както се изрази и премиера, че да можем току-така да го прехвърляме тук и там. На Белене имаме готова площадка. Тя не е гьол, а готово съоръжение. И ние имаме готов реактор, които е строен точно за тази площадка. А при Козлодуй тепърва проучванията трябва да се случат, да се търсят лицензи и прочие. Това означава, че забавянето ще бъде повече от десет години. Време, в което ние вече трябва да сме започнали да произвеждаме ядрена енергия от новите мощности. Още повече, че в Козлодуй имаме свръх натовареност, там имаме 6 реактора - 2 работещи и 4, които се извеждат от експлоатация. Или ако говорим за сигурност, то много по-сигурно е изграждането на ядрена мощност в Белене. Това е необходимо и не само заради евтината цена на тока, тя е най-ниската цена в енергийния микс на страната. Тази цена многократно е изчислявана. И накрая да се върнем пак на стратегическата ориентация и инвеститорите. Нека да не са руснаците, а китайците или американците, като могат. Уестингхаус уж щяха да идват, но междувременно им се случиха някой неприятни неща. Т.е. ние сме отворени към инвеститори, а изграждането на АЕЦ „Белене“ трябва да се случи“, посочи Георги Първанов.\r\nВ страни от темата Георги Първанов бе призован за отношение и по казуса със сделката около закупуването на ЧЕЗ, която разтърси държавата и доведе до оставка на енергийния министър Теменужка Петкова. „По-скоро тази оставка засили съмненията, че тя е просто един „бушон“, ако можем да използваме такова сравнение от енергийната сфера. Тя много хладнокръвно, спокойно понесе ситуацията, очевидно е била подготвена. Все пак става дума за процес, които върви от месеци наред. Оттук нататък много от отговорите ще разберем, когато видим наследника ѝ. Формално погледнато подписването на сделката с ЧЕЗ е може би официалният повод за тази оставка, но аз бих казал, че към темата може би има отношение и този разговор, който вчера се проведе и между коалиционните партньори в управлението. Не желая да спекулирам, но интересът на една част от Обединените патриоти към този сектор е видим. Той е траен и последователен. И не бих се изненадал ако той се реализира и в конкретен персонален ангажимент“, каза още той.\r\n„Може би тази сделка около закупуването на ЧЕЗ наистина е проверявана, със сигурност никой не може да каже такова нещо, но съмненията  остават. Но аз питам, ако от другата страна имаме мажоритарен собственик държавата Чехия, защо българската държава не проявява интерес? Ние няма да се намесваме в правилата на сделката, но България трябва да защити своя интерес и правата на тези над три милиона родни потребители“, добави Георги Първанов.\r\n„Моите съмнения са свързани с всичко около тази сделка. Има много неща, които чакат своят отговор. Но основният въпрос е кой стои зад тази сделка? Аз не познавам близките на министър Теменужка Петкова, но данните, с които разполагамe, ми се струват крайно недостатъчни, за да се убедим ние хората, че в новия собственик има потенциал да управлява едно такова дружество, от което зависи съдбата на толкова много българи. В този смисъл пак казвам, държавата трябва да си влезе в ролята. И когато казвам това, се сещам и за друго. Защо чешката държава да е по-добър собственик от българската, когато става дума за сегменти от енергетиката ни? Защо да не може нашата държава да навлезе в един такъв стратегически сектор, и да  дава сигурност на гражданите“, каза още Георги Първанов", "date": "2018.02.24", "title": "Георги Първанов, АБВ: Сега е моментът да решим бъдещето на АЕЦ „Белене“, трябва да изградим централата"}
{"url": "http://www.focus-news.net/news/2018/02/24/2492330/ria-novosti-aleksandar-vuchich-zayavi-che-nikoga-nyama-da-vavede-sanktsii-sreshtu-rusiya.html", "text": "Президентът на Сърбия Александър Вучич заяви, че страната му никога няма да въведе санкции спрямо Русия дори и в условията на евроинтеграция, предава РИА Новости.\r\n„Да, намираме се на европейски път, но ние не възнамеряваме да жертваме нашите традиционни ценности и традиционни отношения. Ние не възнамеряваме да въвеждаме санкции по отношение на Русия, във всеки случай, докато съм президент и докато партията ми има мнозинство в парламента“, заяви Вучич.\r\nТой допълни, че Сърбия възнамерява да си сътрудничи с всички, за да защитава своите интереси и да реализира европейския път на развитието си, но без да прекъсва отношенията с традиционните си партньори. Виктор Турмаков", "date": "2018.02.24", "title": "РИА Новости: Александър Вучич заяви, че никога няма да въведе санкции срещу Русия"}
{"url": "http://www.focus-news.net/news/2018/02/24/2492317/sliven-2-718-sa-zhitelite-na-obshtinata-koito-praznuvat-imen-den-na-todorovden.html", "text": "1 408 са мъжете с името Тодор, които имат постоянен адрес в община Сливен. Това съобщиха от пресцентъра на Общината. От тях 1 079 са в град Сливен. Дамите с името Тодорка са 483 в община Сливен, като с постоянен адрес в града са 322. Теодор се казват 212 господа с постоянен адрес в общината, като в града това име носят 181. Дамите с името Теодора в община Сливен са 441, като с постоянен адрес в град Сливен са 361. Дора се казват 174 жени в община Сливен. От тях 142 са с постоянен адрес в града.", "date": "2018.02.24", "title": "Сливен: 2 718 са жителите на общината, които празнуват имен ден на Тодоровден"}
{"url": "http://www.focus-news.net/news/2018/02/24/2492331/ministar-nikolina-angelkova-razgovarya-vav-vashington-s-pol-makkarti-zam-direktor-za-evropa-v-mezhdunarodniya-republikanski-institut-na-sasht.html", "text": "България играе все по-активна роля на Балканите и може да бъде важен фактор за икономическото развитие на региона, включително чрез различни инициативи в туризма. Това заяви министърът на туризма Николина Ангелкова пред Пол Б. Маккарти, регионален заместник-директор на отдел “Европа” на Международния републикански институт (International Republican Institute – IRI), съобщиха от пресцентъра на министерството. Срещата им се състоя във Вашингтон в рамките на работното посещение на министъра в САЩ. Министър Ангелкова представи отговорната мисия, която България в момента изпълнява като председател на Съвета на ЕС по отношение на сигурността, просперитета и модерното развитие на страните от общността. Сред важните фокуси на европредседателството е и интеграцията на Западните Балкани, които имат все още неразгърнат икономически, социален и културен потенциал.\r\n\"Съвместно със страни от региона разработваме инфраструктурни проекти, които са важни и за развитието на туризма\", каза министърът и подчерта, че се създават общи продукти и маршрути, които ще насърчават привличането на повече туристи към тази част на Европа, включително и от далечни пазари като САЩ. \"Туризмът допринася за растежа на световната икономика, защото е водещ фактор за устойчивост. Традиционно той е един от най-важните двигатели за благосъстоянието и напредъка на страните и през последните десетилетия се развива с ускорени темпове\", допълни министърът. Тя припомни, че този месец в българската столица София се състоя неформална среща на министрите на туризма от ЕС на тема „Туризъм и икономически растеж“. На форума участваха около 520 делегати и бяха дискутирани тези въпроси и ролята на Европа като водеща туристическа дестинация в света. \r\nМинистърът припомни, че според Европейската туристическа комисия международните туристически пътувания на континента през 2017 г. са повече от 670 млн. и са се увеличили с 8,4 на сто в сравнение с година по-рано. България също показва отлични резултати в сектора. През 2017 г. общият  брой  туристически  посещения  на  чужденци  у нас е  близо 8,9 млн., което е с доста повече от милион над населението ни. Привличаме все повече инвеститори в туризма и предлагаме висококачествени и конкурентни услуги, акцентира министър Ангелкова. \r\nIRI е непартийна, неправителствена международна организация за развитие на демокрацията. От 1983 г. работи в повече от 100 страни - в Африка, Азия, Евразия, Европа, Латинска Америка и Карибите, Близкия изток и Северна Африка - и в момента има офиси в над 30 държави. Нейните дейности включват подпомагане на политическите партии и кандидатите им за развитие на техните ценности и институционални структури, на добри управленски практики, гражданско общество, образование, младежки лидери, изборна реформа, мониторинг на избори и др.", "date": "2018.02.24", "title": "Министър Николина Ангелкова разговаря във Вашингтон с Пол Маккарти- зам.-директор за Европа в Международния републикански институт на САЩ"}
{"url": "http://www.focus-news.net/news/2018/02/24/2492332/hristo-kaloyanov-obshtinski-savet-panagyurishte-obshtinata-e-na-treto-myasto-po-finansova-stabilnost-v-balgariya-sled-sofiya-i-varna.html", "text": "В Общинския съвет в Панагюрище има 9 съветника от ПП ГЕРБ. Това каза за Радио „Фокус“ – Пазарджик Христо Калоянов, председател на Общинския съвет в Панагюрище. Той отбеляза, че ръководството на абсолютно всички комисии се осъществява от ГЕРБ, тъй като останалите политически сили са се отказали. По думите му цялата власт, но и цялата отговорност в общината е на ГЕРБ. „Работата в Общинския съвет в Панагюрище върви много добре и доказателство за това е, че общината е изключително стабилна. Много добро е взаимодействието с кметския екип. Община Панагюрище е на трето място по финансова стабилност в България след София и Варна. Това показва, че политиките се планират разумно, работи се ефективно и тук ще подчертая, че заслугата е на всички участници в Общинския съвет. Има спорове, има различни идеи, но те се изчистват обикновено в заседанията на комисии, в които по правило присъстват членове на кметския екип“, коментира Калоянов.\r\nВаня НИКОЛОВА", "date": "2018.02.24", "title": "Христо Калоянов, Общински съвет - Панагюрище: Общината е на трето място по финансова стабилност в България след София и Варна"}
{"url": "http://www.focus-news.net/news/2018/02/24/2492319/kancho-stoychev-sotsiolog-kritikite-na-prezidenta-kam-upravlyavashtite-ne-sa-sblasak-ili-voyna-a-zhelanie-za-podobryavane-na-upravlenieto.html", "text": "В ресора на президента е да отправя критики и това е част от демократичното общество. Това каза за седмичното публицистично предаване „Метроном“ на Радио „Фокус“ социологът Кънчо Стойчев. Според него е важно управляващите да слушат какво казва държавният глава, защото критиката е възможност да се поправят грешки. „Това, че президентът отправя критични думи към управляващите по никакъв начин не е сблъсък или война, а желание за подобряване на управлението. Държавният глава затова се избира, за да върши точно тази работа. Това, че той връща закони и налага вето, е част от неговата длъжностна характеристика“, добави Кънчо Стойчев. Той  каза още, че няма бързо и лесно решение за справяне с напрежението, което се забелязва в българското общество. Според него може да се повишат политическата култура на управляващите и чуваемостта, като смисъла на демокрацията е не само да се чуе мнозинството, а и малцинството.", "date": "2018.02.24", "title": "Кънчо Стойчев, социолог: Критиките на президента към управляващите не са сблъсък или война, а желание за подобряване на управлението"}
{"url": "http://www.focus-news.net/news/2018/02/24/2492337/gabrovo-izzeti-sa-29-rasteniya-kanabis-pri-proverka-na-chasten-imot-v-sevlievo.html", "text": "При извършена проверка в дома на 35-годишен мъж в Севлиево криминалистите установили, че едно от помещенията е оборудвано и използвано като оранжерия с изградена напоителна система, съобщиха от ОДМВР – Габрово. Намерени са засадени 29 растения с различна височина на стръковете и апаратура за тяхното отглеждане (LED-лампи, таймери, торови препарати и др.). В жилището са намерени още 25 растения, подготвени за сушене, както и готова суха листна маса. Иззети са общо 723 г сурова и 337 г суха листна маса. Мъжът е задържан за срок до 24 часа. Работата по цялостното изясняване на случая продължава, образувано е досъдебно производство.", "date": "2018.02.24", "title": "Габрово: Иззети са 29 растения канабис при проверка на частен имот в Севлиево"}
{"url": "http://www.focus-news.net/news/2018/02/24/2492335/afp-turtsiya-smyata-che-e-izvanredno-pritesnitelno-che-sasht-shte-otkriyat-prez-may-posolstvoto-si-v-erusalim.html", "text": "Турското правителство определи като „извънредно притеснително“ решението на САЩ през май да открият посолство в Ерусалим по повод 70-годишнината от създаването на Израел, предава  AFP.\r\nВ петък САЩ обявиха, че ще преместят посолството си в Ерусалим от Тел Авив, след като президента Доналд Тръмп го призна за столица на еврейската държавата.\r\nВ официално свое заявление турското МВнР съобщи, че решението показва, че Вашингтон „настоява да навреди на условията за мир“, което е „извънредно притеснително“.  Виктор Турмаков", "date": "2018.02.24", "title": "AFP:  Турция смята, че „е извънредно притеснително“, че САЩ ще открият през май посолството си в Ерусалим"}
{"url": "http://www.focus-news.net/news/2018/02/24/2492326/sofiya-konniyat-eskadron-na-sdvr-otbelyaza-todorovden-s-traditsionni-sastezaniya.html", "text": "Конният ескадрон на СДВР отбеляза Тодоровден с традиционни състезания. Това съобщиха от пресцентъра на МВР. За поредна година полицаи от СДВР показаха майсторска езда на стадиона в кв. “Бенковски“ в столицата. С традиционните състезания полицаите от група „Конна полиция“ от столичната дирекция на МВР почетоха Тодоровден. Пред много гости и колеги участниците в празничното честване, организирано от СДВР с подкрепата на Столична община, бяха поздравени от главния секретар на МВР Младен Маринов, директора на СДВР Ивайло Иванов и кмета на район \"Сердика\" Тодор  Кръстев. Тържественото откриване на надпреварата започна на площада в кв. „Бенковски“ с празничен ритуал и водосвет. В състезанията и демонстрациите служителите от група „Конна полиция“ премериха майсторство в ездата и надскачането на препятствия. Породистите коне зарадваха стотици гости, дошли да се насладят на първокласните им умения. След оспорвана надпревара бяха отличени най-добрите ездачи. На първо място бе класиран Михаил Михаилов с кобила Корона, на второ - Димитър Милушев с кон Аркан и на трето - Асен Бояджиев с кобила Джерада. Тримата финалисти получиха и парични награди, осигурени от фирма, ангажирана с организацията на инициативата. След  връчването на наградите, участниците в състезанието направиха почетна обиколка на стадиона под звуците на духовия оркестър.", "date": "2018.02.24", "title": "София: Конният ескадрон на СДВР отбеляза Тодоровден с традиционни състезания"}
{"url": "http://www.focus-news.net/news/2018/02/24/2492334/pazardzhik-zasileno-e-politseyskoto-prisastvie-okolo-stadion-g-benkovski-zaradi-futbolnata-sreshta-hebar-balkan.html", "text": "Засиленото полицейско присъствие на входа на Пазарджик се дължи на предстоящия футболен мач на стадион „Георги Бенковски“, съобщи за Радио „Фокус“ – Пазарджик говорителят на ОДМВР Мирослав Стоянов. Той обясни, че от 14.00 часа днес на стадион „Георги Бенковски” в Пазарджик ще започне футболната среща между “Хебър” и „Балкан” - Ботевград. „Струпването на пет полицейски патрула е поради тази причина. Полицията охранява периметъра около стадиона и извършва проверки на всички водачи, които минават от там. Освен това с превантивна цел се проверяват и граждани, които приближават стадиона“, коментира Стоянов. Той добави, че шофьорите се проверяват за валидни документи за управление на автомобил, задължителна застраховка, винетен стикер, и стикер за технически преглед, а също и за употреба на алкохол.\r\nВаня НИКОЛОВА", "date": "2018.02.24", "title": "Пазарджик: Засилено е полицейското присъствие около стадион „Г. Бенковски“ заради футболната среща „Хебър“ – „Балкан“"}
{"url": "http://www.focus-news.net/news/2018/02/24/2492328/kancho-stoychev-sotsiolog-vaprosat-za-sdelkata-na-chez-teparva-predstoi-da-bade-razgledan.html", "text": "Енергийният министър Теменужка Петкова подава оставка не за да няма, а защото има съмнения за корупция по сделката с ЧЕЗ. Това коментира в седмичното публицистично предаване „Метроном“ на Радио „Фокус“ социологът Кънчо Стойчев. „Подаването на оставката не изчиства нищо, въпросът тепърва предстои да бъде разгледан. Самият факт, че се подава оставка говори за две неща: че цялата история силно мирише на корупция и че Бойко Борисов с добрия си инстинкт бързо и правилно гледа да минимизира щетите“, добави Кънчо Стойчев. Той уточни, че ще има щети за правителството по този случай. Социологът каза още, че има нарастващо напрежение в обществото, което допълнително се нагнетява. „Наболяла тема продължава да е корупцията, като всеки месец има примери в тази посока“, каза още той.", "date": "2018.02.24", "title": "Кънчо Стойчев, социолог: Въпросът за сделката на ЧЕЗ тепърва предстои да бъде разгледан"}
{"url": "http://www.focus-news.net/news/2018/02/24/2492341/studove-skovaha-balkanite-obzor.html", "text": "Студеното с обилни снеговалежи и с бурни ветрове време обхвана Балканския полуостров, затруднявайки трафика и водейки до бедствено положение на места. \r\nВ Хърватия властите са ограничили пътуването на камиони и са наредили останалите превозни средства да бъдат със зимно оборудване . В планинските местности положението е най-тежко – снежната покривка в планината Велебит е повече от два метра висока.  Положението на магистралите и на железопътните линии е бедствено, има прекъсвания във фериботната връзка между континента и островите. Армейски части са мобилизирани да могат с разчистването  Очаква се температурите да паднат под 20 градуса под нулата, което е значително по-ниско от обичайното за това време на годината. \r\nПодобна е ситуацията и в Босна и Херцеговина, където силен вятър духа и пътищата са заледени и покрити със сняг. Поради тежестта на натрупания сняг се е срутил покрив на училищна сграда в град Бихач. Според Хидрометеорологичния институт на страната се очакват нови снеговалежи и през следващите дни, като температурата ще падне до минус 16 градуса по Целзий.\r\nВ Румъния температурата ще остане между минус два и минус 12 градуса по Целзий през деня и между минус пет и минус 15 през нощта. Очаква се в Източна Трансилвания нощните температури да паднат до под минути 20 градуса. \r\nМразовитото време удари също така Черна гора, както и съседна  Сърбия.", "date": "2018.02.24", "title": "Студове сковаха Балканите (ОБЗОР)"}
{"url": "http://www.focus-news.net/news/2018/02/24/2492336/adelina-stefanova-hram-vavedeni-bogorodichno-legenda-razkazva-che-na-tozi-den-sveti-todor-sablicha-svoite-devet-kozhuha-yahva-byal-kon-i-otiva-pri-boga-da-izmoli-lyato.html", "text": "Легенда разказва, че на този ден свети Тодор съблича своите девет кожуха, яхва бял кон и отива при Бога да измоли лято. Това каза за Радио „Фокус“ – Пирин Аделина Стефанова, уредник в храм „Въведение Богородично“ – Благоевград. По думите ѝ в житието на Теодор Тирон не се споменава, че е имал кон или че е служил във войсковата конница. „Жените приготвят хлебчета, под формата на подкова или конче, украсени с орехови ядки, скилидки чесън и сол. Мъжете почистват конете, окичват ги със здравец или кукуряк и излизат на поляната за надбягване. Тук по нашия край това състезание с коне се извършва в Разлог и се нарича кушия“, каза още Стефанова. На първенеца мъж дават риза или плат за риза, а на коня – нова юзда. „Жените пък мият косите си рано сутрин с вода, в която поставят слама от яслите на конете, за да са дълги и здрави косите им като конска грива“, добави тя. \r\nКристина МИТКОВА", "date": "2018.02.24", "title": "Аделина Стефанова, храм „Въведени Богородично“: Легенда разказва, че на този ден свети Тодор съблича своите девет кожуха, яхва бял кон и отива при Бога да измоли лято"}
{"url": "http://www.focus-news.net/news/2018/02/24/2492338/tass-rusiya-prizova-kam-pregovori-sas-sasht-otnosno-severna-koreya.html", "text": "Заместник-министърът на външните работи на Русия Игор Моргулов призова към преки преговори между САЩ и Русия   относно Северна Корея, предава ТАСС.\r\n„Сигурен съм, че динамичното развитие на настоящата ситуация на Корейския полуостров изисква активен руско-американски диалог по въпроса“, заяви Моргулов. Той потвърди, че Москва е изпратила покана за преговори с Джоузеф Юн, специалния пратеник на САЩ относно севернокорейската политика. \r\nМоргулов допълни, че датата на преговорите все още се обсъжда. Той също така призова и за преки преговори между Вашингтон и Пхенян. Виктор Турмаков", "date": "2018.02.24", "title": "ТАСС: Русия призова към преговори със САЩ относно Северна Корея"}
{"url": "http://www.focus-news.net/news/2018/02/24/2492343/ministar-nikolina-angelkova-balgariya-stava-vse-po-razpoznavaema-kato-marshrut-za-patuvane-i-pochivka-prez-chetirite-sezona.html", "text": "Министърът на туризма Николина Ангелкова разговаря с Пол Браун, заместник-помощник държавен секретар по въпросите на транспорта от Бюрото по икономически и бизнес въпроси (Bureau of Economic and Business Affairs – EB) на САЩ, и представи пред него потенциала на страната като атрактивна целогодишна дестинация. Срещата е по програмата за работното посещение на министъра в Щатите. Това съобщиха от пресцентъра на Министерство на туризма.\r\nМинистър Ангелкова подчерта, че България се промотира все по-активно и с модерни средства като маршрут на европейската туристическа карта. Тя обърна внимание, че дигитализацията и присъствието в интернет са сред водещите акценти в рекламната и маркетинговата стратегия на министерството. \"Секторът е сред структуроопределящите отрасли на българската икономика и бе издигнат в национален приоритет от правителството\", каза тя.\r\n\"Интензивното икономическо развитие на страната и региона е друг важен акцент в работата ни, който е фокус и за Българското председателство на Съвета на ЕС от началото на 2018 г.\", допълни министърът. \r\nТя информира заместник-помощник държавния секретар за отличните постижения на страната ни в туристическата индустрия. За периода 2015–2017 г. средногодишният ръст на туристически посещения  на чужденци у нас е почти 12%, докато за целия  ЕС се очаква да е 6 - 7%. Само през миналата година България е регистрирала близо 8,9 млн. туристически  посещения на чужденци, което е 7,6% ръст спрямо 2016 г. и значително превишава населението на страната. \"Приходите ни от международен туризъм също са високи – около 6,9 млрд. лв. за миналата година и ръст от 9,3% спрямо 2016 г.\", съобщи министър Ангелкова.  \r\n\"България става все по-разпознаваема като маршрут за пътуване и почивка през четирите сезона. Освен традиционните зимен и морски туризъм предлагаме разнообразни специализирани туристически услуги, които стават все по-търсени. Министерството създаде осем културно-исторически дестинации за територията на страната, които чувствително увеличиха притока на туристи към тези обекти. В момента съвместно с Министерството на земеделието, с бизнеса  и общините се разработват и 12 винено-кулинарни дестинации, чрез които ще се популяризират специфичните туристически продукти в регионите и ще се насърчи маркетингът  в туризма по места\", поясни министър Ангелкова.\r\nТя акцентира още, че България е сред най-богатите в Европа страни на минерални води и лечебни ресурси и би могла да стане СПА център на континента. Балнеотуризмът е сред доминиращите акценти в продуктовата ни политика. Ето защо подготвяме 7 специализирани дестинации и за този вид туризъм. \r\nНиколина Ангелкова коментира специално и потенциала на България като страна с богато наследство от поне 7 исторически епохи. \"Притежаваме над 40 хил. разкрити артефакта, които ни поставят на трето място в Европа по това наследство. То е база за разгръщане на нови проекти и маршрути за културно-исторически туризъм, който става все по-важен като мотив за пътешествия в Европа и по света\", заяви министър Ангелкова.\r\nПол Браун приветства постиженията на България в туризма, оцени страната ни като много красива, с добър потенциал за развитие на туризма и подчерта, че тя е важен партньор за САЩ и я поздрави за важната ѝ роля като ротационен председател на Съвета на ЕС. Домакинът оцени високо приоритетите на България за сътрудничество и партньорство в икономиката и туризма както в региона, така и в по-глобален план.\r\nEB е звено на Държавния департамент на САЩ, натоварено да насърчава икономическата сигурност и просперитет в страната и чужбина. То се отчита пред министъра на икономиката, енергетиката и околната среда. Работата на бюрото е в основата на икономическия просперитет и националната сигурност и разглежда редица икономически въпроси, като права на интелектуална собственост, съдейства за насърчаването на съгласувана икономическа политика в правителството на САЩ.", "date": "2018.02.24", "title": "Министър Николина Ангелкова: България става все по-разпознаваема като маршрут за пътуване и почивка през четирите сезона"}
{"url": "http://www.focus-news.net/news/2018/02/24/2492333/tsvetan-tsvetanov-gerb-prezidentat-rumen-radev-ima-zhelanie-za-voyna-s-nas-nedopustimo-e-obedinitelyat-na-natsiyata-da-varvi-kam-razedinenieto-y.html", "text": "Има желание от страна на президента Румен Радев за война с ГЕРБ, което е недопустимо. Това каза председателят на ПГ на ГЕРБ и зам.-председател на партията Цветан Цветанов пред журналисти в Симитли в отговор на въпрос има ли война между ГЕРБ и президента Румен Радев, предаде репортер на Радио „Фокус“ – Пирин. „Недопустимо е обединителят на нацията да върви към разединението й“, заяви той. Цветан Цветанов изтъкна, че ГЕРБ държи на демократичните принципи и не подкрепя подобен вид напрежение.\r\nВ Симитли зам.-председателят на ГЕРБ присъства на традиционните кушии заедно с областния координатор на ГЕРБ в Благоевград и депутат Даниела Савеклиева, както и депутатите Стефан Апостолов и Димитър Гамишев. Кметът на Симитли и домакин на събитието Апостол Апостолов благодари на Цветан Цветанов, че е уважил празника.  Цветан Цветанов посочи, че община Симитли е пример как обществото трябва да се обединява около важните теми. „Община Симитли постигна много благодарение на европейската солидарност. С помощта на кмета общината доказа, че когато всички вървят в една посока нещата се получават“. Цветан Цветанов посочи, че колоните от автомобили в Кресненското дефиле показват, че голяма е необходимостта от доизграждането на АМ „Струма“. По думите му така ще се намалят катастрофите, пострадалите и жертвите, както и натоварения трафик, ще се опази и екоразнообразието.\r\nЛивия НИНОВА", "date": "2018.02.24", "title": "Цветан Цветанов, ГЕРБ: Президентът Румен Радев има желание за война с нас, недопустимо е обединителят на нацията да върви към разединението й"}
{"url": "http://www.focus-news.net/news/2018/02/24/2492327/tsvetan-tsvetanov-gerb-ne-e-redno-da-se-pravyat-politicheski-spekulatsii-osnovno-ot-bsp-dokato-proverkata-na-sdelkata-za-chez-ne-priklyuchi.html", "text": "Докато проверката на сделката за ЧЕЗ не завърши не е редно да се правят политически интерпретации и спекулации, водени само и единствено от БСП. Това каза председателят на ПГ на ГЕРБ и зам.-председател на партията Цветан Цветанов пред журналисти в Симитли, предаде репортер на Радио „Фокус“ – Пирин. „От БСП постоянно се опитват да генерират скандали, за да могат да ни отклонят от най-важната тема-Председателството“, изтъкна той. Според него Теменужка Петкова е достоен човек и е подала оставката си, за да отпаднат всякакви съмнения за нагласени сделки или за незаконна процедура. „Сделката е осъществена в Чехия от частна фирма. Предстои проверка от всички отговорни институции - КЕВР, КЗК, ДАНС“, посочи Цветан Цветанов. Той отрече ГЕРБ много лесно да се оказват от хората си и даде пример с казуса с депутата Делян Добрев. Председателят на ПГ на ГЕРБ уточни, че не познава Гинка от Пазарджик, която управлява фирмата, закупила ЧЕЗ, и правителството няма отношение към сделката.\r\nЛивия НИНОВА", "date": "2018.02.24", "title": "Цветан Цветанов, ГЕРБ: Не е редно да се правят политически спекулации, основно от БСП, докато проверката на сделката за ЧЕЗ не приключи"}
{"url": "http://www.focus-news.net/news/2018/02/24/2492346/mrrb-tazi-godina-predstoi-otkrivaneto-na-plovdivtsi-parviyat-yazovir-za-piteyni-nuzhdi-izgraden-prez-poslednite-30-godini.html", "text": "Министърът на регионалното развитие и благоустройството Николай Нанков направи инспекция на строителството на язовир „Пловдивци“, край едноименното село в смолянската община Рудозем. Това съобщиха от пресцентъра на Министерство на регионалното развитие и благоустройството. Язовирът ще бъде официално открит през тази година, като това е първият подобен обект, който се изгражда в България за последните три десетилетия . Министър Нанков отчете, че към днешна дата са изпълнени над 90% от предвидените дейности по проекта. В момента се извършват мероприятия по завиряването на язовира, видя министър Нанков.Текат и довършителни дейности по изместването на съществуващ път за достъп до земеделски и горски имоти извън санитарно-охранителната зона, както и завършване на галерията след шахтовия преливник. Язовирът е със завирен обем 2,45 млн. куб. м и е проектиран за водоснабдяване на градовете Рудозем и Мадан, като  и още над 30 населени места в Централните Родопи с приблизително 40 000 души население.  Строителството на хидровъзела включва язовирна стена, шахтов преливник, съчетан с водовземна кула, основен изпускател, пречиствателна станция за питейни води и др. Стойността на строителните работи е 47.4 млн. лв. Язовирът е част от проекта на Министерството на регионалното развитие и благоустройството със Световната банка „Проект за развитие на общинската инфраструктура“ на стойност 170 млн. лв.\r\nПо него се финансира и строителството на яз. „Луда Яна“, край Панагюрище и ремонта на язовир „Студена“, край Перник. Хидровъзел „Луда Яна“ е с  обем 20 млн. куб.м. и е проектиран за водоснабдяване на община Панагюрище и селищата в района. В момента се изпълняват всичките шест подобекта на строителната площадка. Физическият напредък е около 20 %. Крайният срок за изпълнение е 2019 година.\r\n Рехабилитацията на яз.“Студена“ стартира през м.г. Ремонтът на стената откъм водното тяло е завършен почти напълно. Независимо от ниските температури се работи и под вода по полагане на геомембрана по стената, основния изпускател и водовземната кула. Предстоят ремонти откъм сухата страна на стената по преливника, енергогасителя и апаратната камера. Рехабилитацията на короната на стената е в напреднал етап.  Физическият напредък към момента е около 25 %. Крайният срок за изпълнение също е 2019 година. Рехабилитацията на стената на яз. „Студена“ ще осигури безопасната й експлоатация с още минимум 50 години и съответно повишена сигурност за водоподаването към град Перник и още девет села в областта с общ брой на населението около 100 000 души.", "date": "2018.02.24", "title": "МРРБ: Тази година предстои откриването на „Пловдивци“ – първият язовир за питейни нужди, изграден през последните 30 години"}
{"url": "http://www.focus-news.net/news/2018/02/24/2492344/zam-predsedatelyat-na-gerb-tsvetan-tsvetanov-vrachi-plaketi-na-pobeditelite-v-kategoriya-barzo-byagane-na-kushiite-v-simitli.html", "text": "Зам.-председателят на ГЕРБ Цветан Цветанов връчи плакети на победителите в категория „Бързо бягане“ на кушиите в Симитли, предаде репортер на Радио „Фокус“ – Пирин. Димитър Евтимов бе класиран на трето място, втори стана Мариян Стойнев, а първото място спечели Крум Георгиев. Цветан Цветанов лично връчи наградите на победителите, които включваха плакет и парична сума. Пред събралата се публика Цветанов изрази надежда, че Тодоровден ще бъде съхранен по начина, по който се прави в Симитли. „Кметът на Симитли Апостол Апостолов успя да обедини, както хората, така и кметовете на малките населени места. Радвам, че кметът полага усилия всички да бъдат заедно. Апостол Апостолов е пример за успешен кмет“, заяви зам.-председателят на ГЕРБ. В награждаването участваха още домакините на кушиите кметът на Крупник Иванка Чакалска и кметът на село Полена Веселин Топузов. \r\nЛивия НИНОВА", "date": "2018.02.24", "title": "Зам.-председателят на ГЕРБ Цветан Цветанов връчи плакети на победителите в категория „Бързо бягане“ на кушиите в Симитли"}
{"url": "http://www.focus-news.net/news/2018/02/24/2492339/tsvetan-tsvetanov-gerb-bsp-i-prezidentat-rumen-radev-sa-edno-tselyat-destabilizatsiya-koyato-da-dovede-do-predsrochni-izbori.html", "text": "В момента БСП и президентът Румен Радев са едно. Те целят дестабилизация на страната, която на свой ред да доведе до предсрочни избори. Това заяви зам.-председателят на ГЕРБ и председател на ПГ на партията Цветан Цветанов пред над 120 младежи от цялата страна в рамките на 9-тия Зимен университет на Младежи ГЕРБ, съобщиха от пресцентъра на ГЕРБ. „Те обаче не осъзнават, че кризата, която ще настъпи след тези избори, ще ни отдалечи от поставените цели“, изтъкна той. Форумът се провежда в Сандански, а негови организатори са МГЕРБ, Сдружение „Граждани за европейско развитие на България“ и Фондация „Ханс Зайдел“. „Спомняте ли си обещанията на президента Радев по време на предизборната кампания за санкциите срещу Русия и СЕТА? Той не изпълни нито едно от двете. Дори напротив – след встъпването му в длъжност той назначи служебнo правителство и пое еднолично управлението на страната и му хареса. Радев се радваше на комфорта да няма парламентарен контрол. Именно обаче разделението на властите е един от стълбовете на демокрацията“, посочи пред младежите в Сандански Цветан Цветанов. Според него след като вече е бил съставен кабинет и премиерът Борисов стъпи много силно на европейската и международна схема, президентът Радев е трябвало да се примири с конституционно заложените си функции като такъв. „Той системно обижда парламента и прокарва разделителни линии в обществото. Всички помните поне една негова обида към най-висшия законодателен орган в нашата държава – Народното събрание. Налага вето след вето, стремейки се да затвърди позициите си, но благодарение на нашата твърда парламентарна позиция успяхме да го преодолеем“, подчерта Цветанов и допълни, че ГЕРБ и управляващото мнозинство ще подкрепи всяко едно усилие на президента за постигането на стабилност и сигурност както в България, така и в целия регион. По думите на зам.-председателя на ГЕРБ, БСП непрекъснато генерират скандали и се възползват от всяка възможност да ударят по управляващите. „Помните по време на бежанската криза как всяваха страх в обществото с непрекъснатите си заплахи как бежанците ще превземат страната. С действията си те непрекъснато доказват, че не могат да бъдат алтернатива на сегашното управление“, категоричен бе Цветан Цветанов. Той подчерта, че БСП отдавна са показали двойното си лице – едното тук, в България, и другото – в Брюксел. „На форума на ПЕС в Лисабон през декември всички делегати от БСП, включително и Корнелия Нинова, са гласували „за“ приемането на Истанбулската конвенция. Доказателство за това са редицата кръгли маси и подписки, които те организираха, целящи възможно най-бързото приемане на Конвенцията“, напомни Цветанов и отбеляза, че за съжаление във втората половина на декември 2017 г. Корнелия Нинова е осъзнала, че може да извлече краткосрочни политически дивиденти и да насочи цялото напрежение срещу ГЕРБ. Цветанов обясни, че Истанбулската конвенция е приета в почти всички страни членки, а държави с традиционно консервативни общества като Турция, Сърбия, Армения и Албания са я ратифицирали. „Смятате ли, че ако в действителност имаше нещо в този документ за въвеждането на еднополовите бракове, тези страни щяха да го подпишат?“, попита зам.-председателят на ГЕРБ и допълни, че в конституциите на някои от тези страни еднополовите бракове за забранени.\r\n„Правителството внесе Истанбулската конвенция с ясната мисъл, че това е документ, осигуряващ европейски стандарт в координацията и взаимодействието между институциите в борбата срещу насилието на жените“, призна Цветан Цветанов. Той със съжаление констатира, че много други партии са се възползвали и са създали противоречия в обществото. „Тогава ние си дадохме сметка, че ако ратифицираме международния договор, противопоставянето сред хората ще достигне връхната си точка. Решихме да сезираме КС, за да каже той дали документът противоречи на Конституцията. Също така ще разширим обществения дебат, докато не отпаднат всички съмнения относно характера на Конвенция – а той е за противодействие на насилието срещу жените“, категоричен бе председателят на ПГ на ГЕРБ и отново напомни, че докато не се постигне пълен обществен консенсус – Истанбулската конвенция няма да се ратифицира.\r\nЦветанов отбеляза, че в момента тече Българското европредседателство, чийто основен приоритет е очертаването на ясна европейска перспектива пред Западните Балкани. „За първи път основният приоритет на ЕС съвпада с този на САЩ – европейско бъдеще за Балканите“, каза още той и разказа как по време на посещението му в САЩ за Молитвената закуска при президента Доналд Тръмп, делегатите от Западните Балкани са му споделили своята вяра как евроатлантическата мечта пред техните граждани скоро ще се сбъдне. „България категорично ще помогне на своите балкански приятели“, подчерта Цветан Цветанов. Той напомни, че на 18 и 19 март в София ще бъде проведена среща от парламентарното измерение на европредседателството, на която трябва да бъдат приети процедурните правила за парламентарен контрол на Европол.\r\n„Никога не забравяйте откъде сте тръгнали“, призова младите хора Цветанов. „Трябва да не се спираме да организираме такива срещи, за да можем да привличаме нови лица сред нас. Предстоят местни и европейски избори и трябва да продължим с победите, защото това е най-доброто за България“, посочи зам.-председателят на ГЕРБ и предупреди представителите на Младежи ГЕРБ да внимават, защото политиката носи изкушения. „Докато се издигате, помнете, имайте висок праг на търпимост. Ако някой ви обижда, не отвръщайте. Изчакайте и докажете кой е бил прав“, посъветва младите Цветанов.", "date": "2018.02.24", "title": "Цветан Цветанов, ГЕРБ: БСП и президентът Румен Радев са едно- целят дестабилизация, която да доведе до предсрочни избори"}
{"url": "http://www.focus-news.net/news/2018/02/24/2492349/lidiya-panayotova-zhgerb-pazardzhik-dokazahme-se-kato-aktivni-uchastnichki-v-politicheski-zhivot-na-kmetstvata-obshtinite-i-v-natsionalen-plan.html", "text": "Жени ГЕРБ от област Пазарджик работят много искрено и сърцато, защото те са приели каузата ГЕРБ като своя и осъзнават, че всяка една може да има принос за реализиране на политиките на ПП ГЕРБ. Това каза за Радио „Фокус“ – Пазарджик областният председател на ЖГЕРБ - Пазарджик Лидия Панайотова. „Доказахме се като много активни и успешни участнички в социално-икономическия и политически живот на кметствата, общините и в национален план. Сред нас и нашите поддръжници имаме народни представители, министри, ръководители на институции, преподаватели, лекари, социални работници и утвърдени професионалисти във всички сфери, добри майки, съпруги и домакини. В потвърждение на тези думи искам да спомена част от някои имена – 4 жени народни представители в 44-тото НС – Екатерина Захариева, Десислава Костадинова, Десислава Тодорова и Даниела Малешкова, 21 общински съветнички, 10 кметове на населени места, 2 жени, които са председатели на Общински съвети в Пещера и Брацигово и 2 жени - зам.-председатели на Общински съвети във Велинград и Лесичово, 1 жена зам.-кмет на Община Панагюрище и 1 жена секретар на Община  Септември. \r\nГордост за нас е Екатерина Захариева, зам.-министър председател и министър на външната политика на Р България, Лозана Василева – зам.-министър на МЗХГ, Гинче Караминова – депутат в 41-вото и 42-рото НС, дългогодишен общински ръководител на ПП ГЕРБ - Пазарджик, както и всички жени, заемащи отговорни и изпълнителски позиции. Структурата на ЖГЕРБ в област Пазарджик като организация на жените в рамките на ПП ГЕРБ обхваща 12  клубни организации, изградени  във всички общини на областта. Ние сме достойна част от най-голямата женска организация в Българи - организацията на ЖГЕРБ, член на ЕНП ЖЕНИ. Броят на жените, членуващи в ГЕРБ, е 1100. През последната година са приети и нови 112 жени“, коментира Панайотова.\r\nВаня НИКОЛОВА", "date": "2018.02.24", "title": "Лидия Панайотова, ЖГЕРБ - Пазарджик: Доказахме се като активни участнички в политически живот на кметствата, общините и в национален план"}
{"url": "http://www.focus-news.net/news/2018/02/24/2492347/mvnr-savetva-grazhdanite-da-izbyagvat-patuvaniya-do-darzhavite-ot-balkanskiya-poluostrov-zaradi-uslozhnena-zimna-obstanovka.html", "text": "Във връзка с усложнената зимна обстановка на Балканите и очакваното влошаване на метеорологичните условия в Хърватия, Словения, Република Македония, Румъния, Босна и Херцеговина,Черна гора и Сърбия, изразяващо се в минусови температури, силни ветрове и обилни снеговалежи, Министерството на външните работи съветва всички български граждани, които имат намерение да пътуват до или през териториите на посочените държави през следващите няколко дни, да отложат своите планове до нормализиране на обстановката. Това съобщиха от пресцентъра на Министерството на външните работи.\r\nВ случай на неотложни пътувания МВнР съветва гражданите да се осведомят подробно за актуалната метеорологична и пътна обстановка за дестинацията на пътуване, да следват стриктно инструкциите на местните вла‎сти и указанията на пътните знаци и да потеглят на път напълно подготвени за придвижване в зимни условия - зимни вериги за гумите, пълен резервоар на автомобила, подходящо топло облекло и мобилни апарати с напълно заредени батерии. \r\nВ случай на кризисна ситуация, МВнР съветва гражданите да уведомят своевременно близките си за своето състояние и местоположение, да означат своето местоположение в социалните мрежи и да подадат сигнал до Дирекция \"Ситуационен център\" на МВнР, която приема денонощни сигнали за бедстващи хора на телефон: 00359 2 948 2404 или на имейл: crisis@mfa.bg", "date": "2018.02.24", "title": "МВнР съветва гражданите да избягват пътувания до държавите от Балканския полуостров заради усложнена зимна обстановка"}
{"url": "http://www.focus-news.net/news/2018/02/24/2492348/faktor-makedoniya-golemiyat-stud-v-regiona-nyama-da-otmine-makedoniya.html", "text": "На Балканския полуостров настъпва рязко застудяване. В Хърватия снегът вече е достигнал и е причинил хаос. Метеоролозите обявяват температури до -20 градуса. В Хърватия снежната покривка е 118 сантиметра. Военните също участват в почистването, предава македонската медия \"Фактор\".", "date": "2018.02.24", "title": "\"Фактор\" (Македония): Големият студ в региона няма да отмине Македония"}
{"url": "http://www.focus-news.net/news/2018/02/24/2492340/mvr-zaradi-protesti-na-glaven-pat-e-79-i-ochakvano-zatrudneno-dvizhenie-na-gkpp-dunav-most-vidin-se-preporachva-izpolzvaneto-na-alternativni-marshruti.html", "text": "Заради протести на главен път Е-79 и очаквано затруднено движение на ГКПП \"Дунав мост\" - Видин се препоръчва използването на алтернативни маршрути. Това съобщиха от пресцентъра на МВР. Протестните действия могат да затруднят движението между 11.00 часа и 16.00 часа на главен път Е-79 и граничен пункт ГКПП \"Дунав мост\" - Видин. В 12.00 часа протестиращите са затворили за движение главен път Е-79 в посока ГКПП \"Дунав мост 2\". Главна дирекция \"Гранична полиция\" препоръчва алтернативни маршрути: през ГКПП \"Оряхово\" и ГКПП \"Връшка чука\". \r\nНа българо-турската граница трафикът е интензивен на ГКПП \"Капитан Андреево\" на изход за товарни автомобили. На българо-сръбската, българо-румънската, българо-македонската и българо-гръцката граница трафикът е нормален на всички гранични контролно-пропускателни пунктове. Информацията за трафика на граничните пунктове е към 13.00 часа.", "date": "2018.02.24", "title": "МВР: Заради протести на главен път Е-79 и очаквано затруднено движение на ГКПП \"Дунав мост\" - Видин се препоръчва използването на алтернативни маршрути"}
{"url": "http://www.focus-news.net/news/2018/02/24/2492342/analizatorat-georgi-harizanov-ostavkata-na-ministar-temenuzhka-petkova-nyama-da-dovede-do-politicheska-kriza-v-koalitsiyata.html", "text": "Оставката на Теменужка Петкова няма да доведе до политическа криза в коалицията. Това каза в интервю за седмичното публицистично предаване „Метроном“ на Радио „Фокус“ анализаторът Георги Харизанов за оставката на министъра на енергетиката Теменужка Петкова заради сделката за закупуването на ЧЕЗ от българска фирма. Според него тя е професионалист и е постъпила правилно, за да изчисти името си.\r\nАнализаторът коментира, че за пореден път президентът е станал жертва на славата на своя екип. Той изтъкна, че в съвременната политика не е виждал държавен глава да е говорител на началника на кабинета си. „Премиерът Бойко Борисов каза, че работят чудесно с президента Румен Радев“, посочи Георги Харизанов. „Хората се вълнуват от това какво правят управляващите, за да стане животът на всички ни по-добър, защото затова сме ги избрали. Дали са си симпатични помежду си или не, наистина не ни интересува“, обясни анализаторът. „За съжаление, по всичко личи, че е личностно. Не видях президентът Румен Радев да има особени забележки към работата на правителството, а видях лични нападки“ каза още Георги Харизанов.", "date": "2018.02.24", "title": "Анализаторът Георги Харизанов: Оставката на министър Теменужка Петкова няма да доведе до политическа криза в коалицията"}
{"url": "http://www.focus-news.net/news/2018/02/24/2492353/makfaks-makedoniya-zapochna-otstranyavaneto-na-nadpisite-ot-mezhdunarodnoto-letishte-v-skopie.html", "text": "В събота македонските служби са започнали отстраняването на надписите „Александар Велики“ от международното летище в Скопие, предава агенция “Макфакс“. Това стана нужно след като македонското правителство постанови смяната на името на съоръжението, решение взето вследствие на среща между премиерите на Гърция и Македония Алексис Ципрас и Зоран Заев в кулоарите на Световния икономически форум в Давос миналия месец. \r\nВ рамките на разговорите бе засегната темата за продължаване на преговорите за решаване на спора за името, като в знак на добра воля Заев обеща, че Скопие ще смени името на международното летище и магистрала, именувани до сега Александър Велики. : Цанко Цолов", "date": "2018.02.24", "title": "„Макфакс“ (Македония): Започна отстраняването на надписите от международното летище в Скопие"}
{"url": "http://www.focus-news.net/news/2018/02/24/2492345/afp-udarite-varhu-iztochna-guta-sa-otneli-zhivota-na-500-tsivilni-za-poslednite-sedem-dni.html", "text": "По данни на базираната в Лондон „Сирийска обсерватория за правата на човека“ въздушните удари и артилерийския обстрел по държания от сирийската опозиция анклав Източна Гута край Дамаск са убили 500 цивилни за последните седем дни, от които 121 деца,  предава  AFP.\r\n„Новите смъртоносни удари се стоварват върху анклава, докато Съветът за сигурност на ООН подготвя гласуване за приемане на резолюция за примирие в Сирия и все повече тела се изваждат от отломките на срутените по време на предишните удари сгради“, съобщава „Обсерваторията“. Виктор Турмаков", "date": "2018.02.24", "title": "AFP: Ударите върху Източна Гута са отнели живота на 500 цивилни за последните седем дни"}
{"url": "http://www.focus-news.net/news/2018/02/24/2492354/tsvetan-tsvetanov-gerb-politikata-ne-se-pravi-na-zhaltite-paveta-a-na-myasto-sred-horata.html", "text": "Политиката не е това, което се прави на жълтите павета. Важно е да бъдем по места, да чуем проблемите на хората от тях самите. Това заяви пред медиите в село Крупник (община Симитли) зам.-председателят на ГЕРБ и председател на ПГ на партията Цветан Цветанов, който бе е гост на традиционните на Тодоровден конски състезания - кошии, съобщиха от пресцентъра на ПП ГЕРБ. Цветан Цветанов коментира по повод оставката на министъра на енергетиката Теменужка Петкова, че това е нейно лично решение. „Тя е достоен човек и подаде оставка, за да отпадне всякакво съмнение за връзки или натиск в сделката за ЧЕЗ, която е извършена в Чехия. Ще се направи пълна проверка по случая,  за да се гарантира нацоналната сигурност”,  каза Цветан Цветанов. \r\nЗаместник- председателят на партията подчерта, че опозицията в лицето на БСП генерира скандал след скандал и с това се опитва да отклони внманието от постигнатото. „Днес сме в община Симитли и виждаме постигнатото от кмета Апостол Апостолов. Това, че тук на Тодоровден в село Крупник са се събрали хора от всички краища на общината е показателно, че хората са извели своя приоритет - Симитли над всичко.Това трябва да направим и ние политиците, да се обединим“, обясни Цветанов, Той коментира, че е от изключителна важност да се завърши по-бързо строителството на АМ „Струма”, защото това би означавало по-малко жертви и повече екология. Председателят на ПГ на ГЕРБ посочи, че е недопустимо президентът, който е обединител на нацията, всъщност да я разединява, да обижда премиера и народните представители. „Силата на демокрацията и парламентарната република са изборите, на които избирателите казват своята воля“, заяви Цветан Цветанов", "date": "2018.02.24", "title": "Цветан Цветанов, ГЕРБ: Политикaта не се прави на жълтите павета, а на място сред хората"}
{"url": "http://www.focus-news.net/news/2018/02/24/2492358/yordan-iliev-op-starinen-plovdiv-novata-sistema-za-prodazhba-na-bileti-za-turisticheskite-obekti-v-stariya-grad-veche-e-fakt-i-raboti.html", "text": "Новата система за продажба на билети за туристическите обекти в Стария град вече е факт и работи. Това каза за Радио „Фокус“ – Пловдив Йордан Илиев, директор на ОП „Старинен Пловдив“. По думите му системата все още е в етап на доизграждане, но функционира безпроблемно. „Тази система, която се изгражда в продължение на няколко години, дава възможност на туристите и на гражданите да закупят индивидуален или комбиниран билет за посещение от всеки един обект на „Старинен Пловдив“ за останалите обекти, също от информационните центрове. Системата представлява електронно свързани каси, които имат точки във всеки един обект на „Старинен Пловдив“. Късането на билети на хартиен носител на място вече е в историята. Следващият ни ход е системата да стане достъпна от всяка точка на страната, на Европа и на света. Това е всъщност една идея, която кметът на Пловдив анонсира преди няколко месеца. Наистина в един европейски град като Пловдив трябва да заработи такъв тип система. Надяваме се до няколко месеца това вече окончателно да бъде финализирано и всеки един от нас да може по електронен път да закупи билет“, коментира Йордан Илиев.\r\nТой посочи, че билетите, които предлага „Старинен Пловдив“, са фиксирани по наредба. „Може да бъде закупен индивидуален билет на стойност от 5 лева за всеки един от обектите и билет на стойност 10 лева, който е за къща „Клианти“. „Старинен Пловдив“ предлага и комбиниран билет, който дава възможност на туристите да изберат измежду Античен театър, Балабановата къща, къща „Хиндлиян“, къща „Недкович“, Галерия „Златю Бояджиев“, Малката Базилика, Римския стадион, аптека „Хипократ“ и други. „Старинен Пловдив“ предлага на туриста да закупи билет, който му дава 5 посещения на стойността на 3 входа. При закупуването на такъв билет се генерира индивидуален баркод, който е валиден в рамките на 48 часа. Това означава, че туристът получава отстъпка и вместо 25 лева, той заплаща 15 лева, тоест има възможност да посети 5 обекта на цената на 3 обекта. Това в голяма степен спомага туристите да останат повече в Пловдив, да реализират нощувка, за да имат повече време и да разгледат повече обекти. Това е пряко свързано с развитието на туризма и с генерирането на повече приходи“, посочи директорът на ОП „Старинен Пловдив. Йордан Илиев подчерта, че със закупуването на всеки един билет се изпраща информация към НАП, което гарантира 100% отчетност и сведена до минимум възможност за грешки и злоупотреби.\r\nТони МИХАЙЛОВ", "date": "2018.02.24", "title": "Йордан Илиев, ОП „Старинен Пловдив“: Новата система за продажба на билети за туристическите обекти в Стария град вече е факт и работи"}
{"url": "http://www.focus-news.net/news/2018/02/24/2492355/plovdiv-katastrofa-mezhdu-dva-avtomobila-e-stanala-na-krastovishteto-na-bul-osvobozhdenie-s-ul-penyo-penev-nyama-postradali.html", "text": "Катастрофа между два автомобила затрудни движението на кръстовището на бул. „Освобождение“ с ул. „Пеньо Пенев“ в Пловдив, до кметството на район „Тракия“, предаде репортер на Радио „Фокус“ – Пловдив. Катастрофата е станала около 13.00 часа. Няма пострадали при инцидента, нанесени са само сериозни материални щети по автомобилите. Произшествието е посетено от патрул на „Пътна полиция“. Най-вероятната причина за катастрофата е отнето предимство. Към момента движението в района се извършва нормално. Призовават се водачите да шофират с повишено внимание и съобразена скорост.\r\nТони МИХАЙЛОВ", "date": "2018.02.24", "title": "Пловдив: Катастрофа между два автомобила е станала на кръстовището на бул. „Освобождение“ с ул. „Пеньо Пенев“, няма пострадали"}
{"url": "http://www.focus-news.net/news/2018/02/24/2492357/afp-zasileni-merki-za-sigurnost-v-italiya-zaradi-kraynodesni-i-levi-demonstratsii-v-stranata.html", "text": "Полицията засили мерките за сигурност в страната в събота заради очакваните крайнодесни и леви демонстрации, които ще се проведат само седмица преди изборите следващата седмица, предава AFP. Агенцията припомня, че в последните седмици имаше няколко сблъсъци на политическа основа между големи групи хора. \r\nОколо три хиляди полицаи са мобилизирани в събота в Рим заради очакваните две шествия и три митинга на леви и десни групировки, на които според властите ще присъстват до около 20 хил. души. Такива митинги има и в други италиански градове, очаква се свикването на още демонстрации в следващите дни. : Цанко Цолов", "date": "2018.02.24", "title": "AFP: Засилени мерки за сигурност в Италия заради крайнодесни и леви демонстрации в страната"}
{"url": "http://www.focus-news.net/news/2018/02/24/2492351/dots-petya-bankova-etnolog-v-osnovata-na-chestvaniyata-na-todorovden-e-i-drevnata-pochit-na-balgarite-kam-konya.html", "text": "Тодоровден е свързан с древната почит на българите към коня. Това каза за предаването „Метроном“ на Радио „Фокус“ етнологът доц. Петя Банкова. Тя отбеляза ,че от там идва и названието Конски Великден. Празникът е на подвижна дата, определя се от лунния календар, и се отбелязва в края на първата седмица от Великденския пост след Сирни Заговезни. „По-малко известната страна на проявление на светеца е неговото покровителство на булките и младите жени\", отбеляза етнологът. „В тази връзка са спазвани и редица забрани, свързани не само с неговия празник, а и с цялата предходна седмица. Тодоровата седмица се смята за хаталия – лоша и опасна. Наричат я глуха, черна, празна, нечиста. Определени названия имат и дните ѝ. Понеделник е песи, кучи, беси или разметни. С него започва строг тридневен пост, наречен тримирене. Вторник е наречен уструл или чер, сух, глух, лош. Сряда-та е луда, черна, куца, крива. Но да се радваме, че тази седмица е вече зад гърба ни. Който работил - работил, който разсърдил светеца – разсърдил, време е да отбележим и празнуваме празника“, каза доц. Петя Банкова. Тя добави, че на този ден да се правят обредни хлябове, колаци, краваи, които са украсявани с конски подкови и геометрични фигури.", "date": "2018.02.24", "title": "Доц. Петя Банкова, етнолог: В основата на честванията на Тодоровден е и древната почит на българите към коня"}
{"url": "http://www.focus-news.net/news/2018/02/24/2492350/mvnr-na-ekvador-velikobritaniya-ne-e-gotova-da-si-satrudnichi-po-vaprosa-za-dzhulian-asandzh.html", "text": "Външният министър на Еквадор Мария Фернанда Еспиноза заяви, че офертата за посредничество от страна на властите на страната и към Великобритания по отношение с основателя на сайта за разследвания „Уикилийкс“, не е дала резултат, предава РИА Новости, позовавайки се на данни на еквадорски медии.\r\n„За посредничество са необходими две страни. Еквадор е готов, но другата страна не“, заяви Еспиноза. Тя отбеляза, че Еквадор ще продължи да защитава интересите на Асандж.\r\nАсандж през 2010 г. бе обвинен от шведската прокуратура в изнасилване, като делото бе прекратено през май 2017 г. От 2012 г., Асандж живее в еквадорското посолство в Лондон, а след това  се обърна към еквадорски власти за политическо убежище поради страх от екстрадиране в САЩ във връзка с дейността му в „Уикилийкс“. Виктор Турмаков", "date": "2018.02.24", "title": "МВнР на Еквадор: Великобритания не е готова да си сътрудничи по въпроса за Джулиан Асандж"}
{"url": "http://www.focus-news.net/news/2018/02/24/2492356/pazardzhik-politseyski-patrul-e-razpolozhen-na-izhoda-na-selo-glavinitsa-v-posoka-peshtera.html", "text": "Полицейски патрул с пазарджишка регистрация и номер 0001 е разположен на изхода на село Главиница в посока Пещера, предаде репортер на Радио „Фокус“ – Пазарджик. Следи се за спазване ограниченията на скоростта.", "date": "2018.02.24", "title": "Пазарджик: Полицейски патрул е разположен на изхода на село Главиница в посока Пещера"}
{"url": "http://www.focus-news.net/news/2018/02/24/2492359/tsvetan-tsvetanov-gerb-krupnik-e-primer-za-naseleno-myasto-uspyalo-da-sahrani-traditsiite-prez-godinite.html", "text": "Село Крупник е пример как през годините са съхранени българските традиции за празнуване на Тодоровден. Това каза зам.-председателят на ГЕРБ  и председател на ПГ на партията Цветан Цветанов, който бе гост на конските състезания в село Крупник (община Симитли), съобщиха от пресцентъра на ПП ГЕРБ. Заедно с него на празника бяха областният координатор на ГЕРБ в Благоевградска област и народен представител Даниела Савеклиева и колегите ѝ депутати от ГЕРБ -\r\n Благоевград Стефан Апостолов и Димитър Гамишев. \r\nПред всички присъстващи Цветан Цветанов подчерта, че кметът на Симитли Апостол Апстолов е пример за това как се съхранява българската духовност и как хората могат да се обединят и да празнуват заедно. „Апостол Апостолов е един от най-успешните кметове в България и е пример за всички с това, което прави”, каза зам.-председателят на ГЕРБ. \r\nВ рамките на събитието Цветанов имаше възможността и да награди победителя в дисциплината „бързо бягане“ Крум Георгиев.", "date": "2018.02.24", "title": "Цветан Цветанов, ГЕРБ: Крупник е пример за населено място, успяло да съхрани традициите през годините"}
{"url": "http://www.focus-news.net/news/2018/02/24/2492361/veliko-tarnovo-kmetat-daniel-panov-shte-predstavi-v-sportnoto-ministerstvo-osavremenen-proekt-za-trenirovachno-futbolno-igrishte.html", "text": "Кметът Даниел Панов ще представи в Министерството на младежта и спорта осъвременен проект за тренировъчно футболно игрище до спортното училище във Велико Търново. Това ще се случи още през следващата седмица, стана ясно след среща между Панов и заместник-министъра на младежта и спорта Ваня Колева, съобщиха от пресцентъра на Община Велико Търново. Двамата посетиха на място терена, където ще бъде изградено игрището. Ваня Колева пое ангажимент министерството да съдейства за приоритетното довършване на проекта, който е от много голяма важност за детско-юношеския футбол в града.\r\nИнвестиционното намерение на тренировъчно футболно игрище с изкуствена настилка до Спортното училище включва два етапа. Първата фаза бе реализирана през 2013 година, когато Министерството на младежта и спорта осигури 218 000 лева за изкопни дейности и подготовка на стария терен за насипване и поставяне на изкуствената трева. \r\nОще в началото на новата седмица кметът Даниел Панов свиква разширена комисия, която да оптимизира и осъвремени проекта в неговия втори етап. Приоритетна дейност е оформянето на футболното игрище с изкуствена настилка.\r\nСъздаването на спортния обект е особено важно за Велико Търново и за развитието на детско-юношеския футбол. Над 300 са децата и учениците, които тренират в школата на „Етър ВТ“ и в паралелките по футбол в Спортното училище. \r\nВ резултат на доброто партньорство между Министерството на младежта и спорта и Община Велико Търново бяха осъществени сериозни инвестиции в спортните бази в града. Близо 6 милиона лева са инвестирани в стадион „Ивайло“ от 2012 година насам. Първият кабинет „Борисов“ отпусна близо 800 000 лева за обновяване на футболния терен на „Ивайло“. Близо 4 милиона лева са вложени в изграждането на съвременна лекоатлетическа писта и реконструкцията на петте южни спортни зали. През миналата година Министерството на спорта инвестира още 410 000 лева в ново осветление – прожекторите на „Ивайло“ не бяха работили от края на 90-е години на миналия век.\r\nБлизо 1,5 милиона лева бяха вложени през 2013 година и за изграждането на Мултифункционалната спортна зала до СУ „Емилиян Станев“, в която тренират стотици деца и ученици.", "date": "2018.02.24", "title": "Велико Търново: Кметът Даниел Панов ще представи в спортното министерство осъвременен проект за тренировъчно футболно игрище"}
{"url": "http://www.focus-news.net/news/2018/02/24/2492352/veliko-tarnovo-stotitsi-pochitateli-na-konniya-sport-se-sabraha-v-arbanasi-za-da-otbelezhat-todorovden.html", "text": "Стотици почитатели на конния спорт и на конете от цяла България се събраха в архитектурния резерват Арбанаси, където за 28-и пореден път бе отбелязан традиционният български празник Тодоровден. Това съобщиха от пресцентъра на Община Велико Търново. Селото отново бе домакин на конкурса за най-гиздав кон, в който се включиха 28 участници. Сред гостите на конкурса бяха кметът на Велико Търново Даниел Панов и заместник-министърът на младежта и спорта Ваня Колева.\r\nЖребецът Валеско с ездач Любомир Янков спечели надпреварата, а наградата му бе връчена от Ваня Колева. На втора позиция се класира Елена Николова с породистата кобила Лачита, наградена от кмета на Велико Търново и председател на Националното сдружение на общините в България Даниел Панов. Присъдени бяха две трети места – на кобилата Айсгърл с ездач Христина Серафимова и на коня Криско на Йоана Тодорова. Всички участници получиха награди и от кмета на с. Арбанаси Тошо Кръстев.\r\nДаниел Панов приветства всички гости, които не се уплашиха от лошото време и уважиха традиционния празник. „Доброто отношение и любовта към конете са част от нашата българска идентичност още от времето на Първото българско царство. Благодаря на всички, които съхраняват и популяризират нашите традиции и обичаи. Благодаря на треньора и основател на клуба по конен спорт „Калоян – 92” Михаил Костов, както и на всички състезатели – за многобройните успехи и големия принос за спортната слава на Велико Търново и Арбанаси“, каза Даниел Панов, след което поздрави и всички именици. Приветствени думи отправи също заместник-министър Ваня Колева.\r\nПразникът продължи с атрактивни демонстрации на конната база край селото, където ездачите показаха професионалните си умения по различни спортни дисциплини, свързани с ездата.", "date": "2018.02.24", "title": "Велико Търново: Стотици почитатели на конния спорт се събраха в Арбанаси, за да отбележат Тодоровден"}
{"url": "http://www.focus-news.net/news/2018/02/24/2492363/govoritelyat-na-ruskoto-mvnr-mariya-zaharova-namereniyat-s-ruskoto-posolstvo-v-arzhentina-kokain-ne-e-svarzan-s-diplomaticheskata-poshta.html", "text": "Официалният представител на руското външно министерство Мария Захарова заяви в събота, че намереният в една от сградите на руското посолство в Аржентина кокаин няма отношени с дипломатическата поща на представителство, предава ТАСС. В съобщение от официалната страница на Захарова в социалните мрежи, тя е заявила, че „информацията, разпространеа от някои медии, че в аферата е замесен дипломат, не съответства на реалността.“ Според Захарова отговорен е един от техническите служители, който „не е разполагал нито с дипломатически паспорт, нито е имал общо с дипломатическата поща“. \r\nПо-рано бе съобщено, че при съвместна руско-аржентинска акция, в една от сградите на руското посолство  в Буенос Айрес са намерени почти 400 килограма кокаин. Във връзка със случая бяха арестувани общо петима души, двама аржентинци и трима руснаци. : Цанко Цолов", "date": "2018.02.24", "title": "Говорителят на руското МВнР Мария Захарова: Намереният с руското посолство в Аржентина кокаин не е свързан с дипломатическата поща"}
{"url": "http://www.focus-news.net/news/2018/02/24/2492366/pazardzhik-vav-velingrad-se-provezhda-darzhaven-turnir-po-sportni-tantsi.html", "text": "В града се провежда Държавен турнир по спортни танци за купа „Велинград денс енд спа”. Това съобщи за Радио „Фокус“ – Пазарджик Бояна Кирилова от Общината. Тя обясни, че за втори път Велинград е домакин на Държавен турнир по спортни танци. „До момента над 110 танцьори от различни възрасти са заявили участието си в 11 категории. За първи път в конкуренцията за купа „Велинград денс енд спа” са записани участници от Румъния, Молдова и  Беларус. Част от програмата на турнира са и безплатните обучителни курсове за повишаване нивото на състезателите“, коментира Кирилова. Тя добави, че лекторите са международно признати треньори.\r\nВаня НИКОЛОВА", "date": "2018.02.24", "title": "Пазарджик: Във Велинград се провежда Държавен турнир по спортни танци"}
{"url": "http://www.focus-news.net/news/2018/02/24/2492364/shumen-na-ofitsialna-tseremoniya-beshe-napravena-parva-kopka-za-izgrazhdane-na-hram-v-kvartal-trakiya.html", "text": "Направиха първа копка за изграждане на храм в  шуменския квартал Тракия, предаде репортер на Радио „Фокус“ - Шумен. Църковният ритул бе отслужен от Варненския и Великопреславски митрополит Йоан и свещеници от Шуменска епархия. Храмът ще носи името „Св. Райко Шуменски“ - небесен покровител на Шумен. На събитието присъстваха кметът на Община Шумен Любомир Христов, официални лица и жители на района. Подолтарният камък беше положен от Варненския и Великопреславски митрополит Йоан. „Пета година пребивавам в епархията и от началото разбрах за желанието на християните, което не е съвсем скорошно тук да бъде устроен храм. Трябва да благодарим първо на Бог, но и на кмета, който прояви искрено желание да направим това дело час по скоро, да обединим усилия духовенство, църква и светска власт, за да изградим този храм. Видяхме проекта, стори ни се, че е малко по-мащабен, а в нашата съвременност дълбоко мащабните проекти са малко нехарактерни за изпълнение. Казвам го от горчив опит. По-добре да е по-компактен храм, за да бъде реално изпълнен“, каза в приветствието си митрополит Йоан. „Ние винаги сме разбирали, че храмът е храм, здание от човешки души, не е само тухла, камък и определен строителен материал. Един храм значи още един дом за молитва, още едно място където Божията благодат ще бъде за успеха на всички човеци“, каза митрополит Йоан. Той обяви, че Варненска и Великопреславска митрополия привежда 10 000 лв. за началото на строежа, а до края на годината ще имат готовност за още една сума. „И се надяваме храмът да се изгради с усилията общи, защото нашият живот в църквата показва, че народът строи Божият дом, всички участват в него. Надяваме се, че когато започне една духовна работа тя веднага има и своя успех. Ако не започне, това ще си остане свидетелство за едно добро желание и ще напомня за някогашно полагане на основен камък .Да пази Бог от такава историчност“, каза митрополит Йоан. Той посочи, че на 24 февруари се навършват 5 години от интронизацията на българския патриарх Неофит. „В разговор с него, той лично благослови  това наше начинание,  и целия наш християнски род“, заяви митрополит Йоан. От своя страна кметът Любомир Христов изказа благодарност на Варненския и Великопреславски митрополит Йоан. „Ваше Високопреосвещенство, благодаря за това, че повярвахте на живущите в кв. \"Тракия\" за нуждата от храм  и се отзовахте на това желание. Вярвам, че хората от квартала и бизнесът ще помогнат той да бъде изграден“, заяви Христов. Той посочи, че Общината също ще подкрепи начинанието, ще помогне и с изграждане на инфраструктура около обекта.\r\nИвелина ИВАНОВА", "date": "2018.02.24", "title": "Шумен: На официална церемония беше направена първа копка за изграждане на храм в квартал \"Тракия\""}
{"url": "http://www.focus-news.net/news/2018/02/24/2492368/plovdiv-svlachishte-zatvori-patya-mezhdu-yugovsko-hanche-i-laki.html", "text": "Свлачище затвори пътя между Юговско ханче и Лъки. Това каза за Радио „Фокус“ – Пловдив говорителят на Областната дирекция на МВР. Сигналът за свлачище по пътната отсечка е подаден в 15.45 часа. От Областното пътно управление са създали организация за разчистване със специализирана техника. До приключване на работата екипи на РУ - Асеновград ще регулират движението. Няма обходен маршрут. Призовават се водачите да шофират с повишено внимание и съобразена скорост, за да не се създават предпоставки за възникването на пътни инциденти.\r\nТони МИХАЙЛОВ", "date": "2018.02.24", "title": "Пловдив: Свлачище затвори пътя между Юговско ханче и Лъки"}
{"url": "http://www.focus-news.net/news/2018/02/24/2492365/ministar-nikolina-angelkova-predstavi-balgariya-kato-turisticheska-destinatsiya-pred-prezidenta-na-saveta-za-svetovna-politika-na-amerika-bil-klifard.html", "text": "По време на работното си посещение в САЩ министърът на туризма Николина Ангелкова разговаря с президента и главен изпълнителен директор на Съвета за световна политика на Америка (World Affairs Councils of America - WACA) Бил Клифърд. Това съобщиха от пресцентъра на Министерство на туризма. \"България е привлекателна дестинация, която предлага на милиони туристи разнообразни и конкурентни услуги от масов и специализиран тип\", каза  тя и изтъкна ролята на страната ни като регионален фактор за насърчаване на високо качество и устойчиво развитие на туризма в Европа.\r\nНиколина Ангелкова припомни, че София бе домакин преди броени дни на мащабна среща на ресорните министри от ЕС на тема „Туризъм и икономически растеж“, в която се включиха като участници и наблюдатели над 30 държави. Това бе събитие клас „А“ от ротационното председателство на България на Съвета на ЕС, което ще продължи до края на юни 2018 г. Сред най-важните послания на форума бе, че държавите с общи усилия трябва да насърчават трайния стопански растеж в сектора и да развиват имиджа на Европа като водеща туристическа дестинация в света, реализирала през 2016 г. над 440 млрд. долара приходи в отрасъла. \r\nПо последни данни страните от Югоизточна Европа са привлекли над 115 млн. чуждестранни туристи, което е 9% от световния туристообмен, и имат приходи от 57 млрд. долара, или 5% от глобалните туристически постъпления. \"В това отношение приносът на България е забележим и на срещата бе предложено на база нашия опит да се създаде Карта на 100-те европейски туристически обекта, което ще предизвика интереса на още повече туристи към континента\", съобщи министър Ангелкова.\r\nТя добави, че страната ни отчита две поредни рекордни години в историята на сектора, откато се води национална статистика. \"Надграждането е факт и за 2017 г. отчитаме близо 8,9 млн. туристически  посещения  на  чужденци, което е 7,6% ръст спрямо 2016 г., а приходите от международен туризъм са около 6,9 млрд. лв. с ръст 9,3%\", каза още министър Ангелкова. \"Радосттно е, че пристигат гости от все по-далечни пазари, което говори, че страната става по-разпознаваема като  атрактивна дестинация\", посочи министър Ангелкова и даде пример с успеха ни на американския пазар. За миналата година близо 88 хил. американски туристи са пътували в България, което е около 10% увеличение спрямо 2016-а.\r\nТака САЩ се нарежда на 20-о място сред държавите, формиращи входящия ни туризъм. Вече бе проведена успешна билборд и дигитална кампания за България като дестинация в няколко от най-големите американски градове и тя дава много добри резултати, стана ясно от думите на министъра.\r\nНиколина Ангелкова информира подробно и за голямото разнообразие от туристически услуги, с които България привлича посетителите – зимни и летни ваканции, балнео- и СПА пакети, културно-исторически турове, голф, гурме, еко-, приключенски туризъм и др. Тя припомни, че в края на 2016 г. в българската столица успешно бе проведен първият Международен конгрес на световните цивилизации и модерния туризъм съвместно със Световната организация по туризъм. Той ще има второ издание през ноември тази година отново в София вече като Международен конгрес на световните цивилизации и древните маршрути и ще се реализира пак в партньорство със СОТ. За модератор е поканен звездата на CNN Ричард Куест.", "date": "2018.02.24", "title": "Министър Николина Ангелкова представи България като туристическа дестинация пред президента на Съвета за световна политика на Америка Бил Клифърд"}
{"url": "http://www.focus-news.net/news/2018/02/24/2492370/ria-novosti-v-belgiya-zadarzhaha-brata-na-glavniya-zapodozryan-za-teroristichniya-akt-v-parizh-ot-2015-g.html", "text": "Белгийската полиция е задържала Мохамед Абделслам, брат на главният заподозрян по делото за извършеното терористично нападение в Париж от 13 ноември 2015 г., предава РИА Новости, като се позовава на местни медии. Арестът е свързан с подозрение за извършен грабеж, извършено на 23 януари, при което нападатели откраднаха около 70 хиляди евро от служители, превозващи парите от сградата на общината към близка банка. \r\nПо-рано през февруари в Брюксел започна дело срещу Салах Абделслам, брат на Мохамед, който е главният заподозрян по делото за извършения терористичен акт в Париж от 13 ноември 2015  г., при който след няколко парарелни нападения загинаха 130 души, а други над 400 бяха ранени. : Цанко Цолов", "date": "2018.02.24", "title": "РИА Новости: В Белгия задържаха брата на главния заподозрян за терористичния акт в Париж от 2015 г."}
{"url": "http://www.focus-news.net/news/2018/02/24/2492372/pazardzhik-prieta-e-programata-za-razvitie-na-chitalishtnata-deynost-v-obshtina-panagyurishte-za-2018-godina.html", "text": "Приета е Програмата за развитие на читалищната дейност в община Панагюрище  за 2018 година. Това съобщи за Радио „Фокус“ – Пазарджик Радка Костуркова от Общината. Та обясни, че основните приоритети на Програмата за развитие на читалищната дейност през 2018 година са за насърчаване и подкрепа на читалищата за осъществяване на основните им дейности и прилагане на съвременни форми на работа, придаващи съвременна визия на читалищната дейност и разширяване обхвата на дейността на читалищата в обществено значими сфери. „Изпълнението на Програмата ще даде възможност за реализация на набелязаните цели, задачите и основните дейности. Успешното им изпълнение ще допринесе за опазването и съхраняването на културно-историческото наследство, подпомагането и развитието на любителското художествено творчество с цел стимулиране на младите хора и талантливите дарования“, коментира Костуркова. Тя добави, че ще се допринесе и за обогатяване на културния живот в общината.\r\nВаня НИКОЛОВА", "date": "2018.02.24", "title": "Пазарджик: Приета е Програмата за развитие на читалищната дейност в община Панагюрище за 2018 година"}
{"url": "http://www.focus-news.net/news/2018/02/24/2492371/ekaterina-dafovska-nyama-kak-da-iskame-golemi-sportisti-bez-tsentralizirana-darzhavna-podkrepa-za-sporta-ot-nay-niskite-niva.html", "text": "Няма как да искаме големи спортисти без централизирана държавна подкрепа за спорта от най-ниските нива. Това каза за Агенция „Фокус“президентът на Българската федерация по биатлон Екатерина Дафовска по повод българското участие в Зимните олимпийски игри в Пьонгчанг. „Не съм доволна от представянето. Имах малко по-големи очаквания. За съжаление нашите спортисти не успяха да покажат потенциала си. Имаха шансове, всеки един имаше своя ден и шанс, но на практика не ги реализираха“, коментира Дафовска. Според за по-добро представяне на Олимпиадата на нашите спортисти не им е достигнала най-вече необходимата психологическа настройка. „Най-важното нещо за една Олимпиада е това да успееш да се съхраниш и концентрираш, да използваш всеки един шанс, който ти се отдаде. Това много малко спортисти могат да го направя на големи състезания“, посочи  Екатерина Дафовска. По думите й, за да се развива българският спорт е необходима централизирана държавна подкрепа и промяна от най-ниското ниво – клубовете и работата с деца. „Няма как да искаме големи спортисти, без да сме положили от долу конкретна програма, която да работи 10-15 години и да изкара спортисти. При нас всичко е на самотек“, отбеляза още Дафовска. \r\nВесела АЛЕКСАНДРОВА", "date": "2018.02.24", "title": "Екатерина Дафовска: Няма как да искаме големи спортисти без централизирана държавна подкрепа за спорта от най-ниските нива"}
{"url": "http://www.focus-news.net/news/2018/02/24/2492373/the-telegraph-donald-tusk-opredeli-plana-na-tereza-mey-za-brekzit-kato-chista-ilyuziya.html", "text": "Председателят на Европейския съвет Доналд Труск определи плана на британския министър-председател Тереза Мей относно Брекзит като „чиста илюзия“, съобщава британският вестник The Telegraph. Туск е направил коментара си относно плана на премиера Мей за преходния период, където министър-председателят е предложила, че Великобритания може да следва европейските закони или да се отдели от тях в различните сектори. \r\nСлед неформална среща на страните-членки на ЕС в Брюксел в петък, заяви: „Доволен съм, че правителството на Великобритания изглежда най-после преминава към по-конкретна позиция. Но ако съобщенията на медиите са верни, се страхувам, че британската позиция в момента е базирана на чиста илюзия“, отбеляза още полският политик. : Цанко Цолов", "date": "2018.02.24", "title": "The Telegraph: Доналд Туск определи плана на Тереза Мей за Брекзит като „чиста илюзия“"}
{"url": "http://www.focus-news.net/news/2018/02/24/2492375/georg-georgiev-v-sandanski-gerb-dava-vazmozhnost-na-mladite-hora-da-razgarnat-sposobnostite-si.html", "text": "ГЕРБ дава възможност на младите хора да разгърнат способностите си. Това е възможно благодарение на усилията на Бойко Борисов и Цветан Цветанов. Днес ГЕРБ е това, което е, благодарение на тях. Това каза председателят на Младежи ГЕРБ и зам.-външен министър Георг Георгиев по време на откриването на 9-тия Зимен университет на МГЕРБ, който се провежда в Сандански, съобщиха от пресцентъра на ПП ГЕРБ. Форумът събра над 120 младежи от цялата страна, а негови организатори са Младежи ГЕРБ, Фондация „Ханс Зайдел“ и Сдружение „Граждани за европейско развитие на България“.\r\nГеоргиев обясни, че тази година сред участниците в университета има и млади хора, които са симпатизанти на партията, затова и една от целите на форума е да покажат какво е да си част от младежката организация на ГЕРБ. „Сред нас са едни от най-младите народни представители, евродепутати, общински съветници, кметове. Всички вие правите организацията ни такава, каквато е. В дни на най-големи изпитания и трудности, светлината, която стои в края на тунела, показва бъдещето. А то ще бъде такова, каквото го направим ние”, каза Георг Георгиев. Лидерът на МГЕРБ пожела на участниците след лекциите и срещите да получат една по-добра идея и по-добра визия за бъдещето на своите населени места, за своите общини.\r\n„Академиите, които Фондация „“Ханс Зайдел” организира, са една дълга традиция. Тези университети са нещо много важно за нас, тяхната цел е да ви дадем  едно обучение, защото част от вас ще се занимават с политика, а тук ще научите да говорите аргументирано, да можете да убеждавате. Академиите ви дават възможност да обменяте мнения, да има връзка между вас”, подчерта Богдан Мирчев от фондация “Ханс Зайдел”. \r\nКметът на Сандански Кирил Котев подчерта, че университетите дават възможност на младежите да се срещат и черпят опит от хората, които взимат решени за развитието на нашата страна и носят отговорност за всичко това. „Вземете максимума от тези хора, защото това е най-полезният опит”, призова младите хора Кирил Котев. \r\n„Много ми е хубаво с младежи ГЕРБ”, откровен бе кметът на Благоевград Атанас Камбитов. Той заяви, че заедно с колегите си кметове на ГЕРБ от Благоевградска област са готови да отговорят на всякакви въпроси. „Мотото на този форум „Отворени към вас” е показателен за начина, по който винаги е работила партия ГЕРБ.  Само ако сме отворени към нас самите, можем да сме отворени и към другите”, коментира д-р Камбитов.\r\n„За девети път МГЕРБ събира млади хора от цялата страна да обмените опит, да почерпите такъв от най-добрите лектори и това. Вие работите с хъс и ентусизъм. Вие утре ще продължите това, което правят успешните ни кметове, министри, депутати. Тази година ще честваме и десетата годишнина на инициативата „Да пуснем корени в България”, което доказва, че усилията на ГЕРБ са насочени към това, младите хора да останат в България тук да разгърнеете своя потенциал”, каза на свой ред народният представител от ГЕРБ-Благоевград и областен координатор на партията Даниела Савеклиева.", "date": "2018.02.24", "title": "Георг Георгиев в Сандански: ГЕРБ дава възможност на младите хора да разгърнат способностите си"}
{"url": "http://www.focus-news.net/news/2018/02/24/2492376/reuters-vlastite-v-latviya-shte-provedat-izvanredna-sreshta-zaradi-tretata-po-golemina-banka-v-stranata.html", "text": "Властите в Латвия ще проведат извънредна среща в понеделник заради третата по големи банка в страната, която се намира пред фалит, предава агенция Reuters. \r\nСпоред Европейската централна банка и Съвета за единни решения на ЕС, латвийската ABLV bank се намира пред фалит, като стабилизирането ѝ от страна на държавата не е в публичен интерес, заявиха двете организации в две отделни свои становища. Банката бе обвинена от САЩ в мащабно пране на пари, което доведе до масово изтегляне на капитали от нея и недостатъчно финансови средства, нужди за изпълняването на спасителния план, изготвен от ръководството. Според латвийският финансов министър ситуацията с останалите банки е стабилна. : Цанко Цолов", "date": "2018.02.24", "title": "Reuters: Властите в Латвия ще проведат извънредна среща заради третата по големина банка в страната"}
{"url": "http://www.focus-news.net/news/2018/02/24/2492374/natsionalniyat-savet-na-bsp-vze-reshenie-za-razrabotvane-na-kontseptsiya-za-televiziya.html", "text": "Националният съвет на БСП възложи на Изпълнителното бюро на партията, на Съвета по духовна сфера, култура и медии и на Комисията по идейно и програмно развитие, анализи и прогнози да разработи концепция за стартиране на телевизионен канал на БСП. Това съобщиха от пресцентъра на партията.", "date": "2018.02.24", "title": "Националният съвет на БСП взе решение за разработване на концепция за телевизия"}
{"url": "http://www.focus-news.net/news/2018/02/24/2492367/nikos-kodzias-kam-turtsiya-gartsiya-ne-e-nito-irak-nito-siriya-imame-sredstvata-da-se-zashtitim.html", "text": "Гръцкият външен министър Никос Кодзиас заяви в събота в рамките на свое интервю, че Гърция „не е нито Ирак, нито Сирия“, предава гръцкото електронно издание Ekathimerini. „Уважавам тези две държави и не искам да кажа това в пренебрежителен смисъл“, увери атинският първи дипломат, като подчерта, че Анкара не може да нарушава международното право по подобие на нейните действия в Близкия изток. Кодзиас добави, че „Гърция е организирана страна, имаме всички средства да защитим нашите граници и територия“. Външният министър също така заяви, че Анкара няма да успее да блокира плановете в енергийната сфера на Република Кипър. „Турция знае, че енергийните планове на Кипър са свързани с Франция и САЩ“, отбеляза Кодзиас.: Цанко Цолов", "date": "2018.02.24", "title": "Никос Кодзиас към Турция: Гърция не е нито Ирак, нито Сирия, имаме средствата да се защитим"}
{"url": "http://www.focus-news.net/news/2018/02/24/2492379/andrey-novakov-gerb-s-programata-aleco-dokazahme-che-ot-balgariya-mogat-da-izlizat-i-hubavi-neshta.html", "text": "A.L.E.C.O. ще е първата българска програма на ЕС. Много хора не ми повярваха, че ще се случи, но ето че стана. Крайно време беше да докажем, че от България може да излезе и хубаво нещо. Това заяви евродепутатът от ГЕРБ/ЕНП Андрей Новаков пред над 120 младежи на 9-тия Зимен университет на Младежи ГЕРБ, съобщиха от пресцентъра на ПП ГЕРБ. Форумът се провежда в Сандански, а негови организатори са МГЕРБ, Сдружение „Граждани за европейско развитие на България“ и Фондация „Ханс Зайдел“.\r\n„Различните институции идват и си отиват, но когато си направил нещо, с което си помогнал на някого – то ще остане.  Горд съм, че тази програма ще носи името на българин“, изтъкна Новаков пред младите хора. Той обясни, че програмата разполага с почти един милион евро и може да финансира директно физически лица. По думите му всеки може да кандидатства, стига да има изпълним бизнес план. „В крайна сметка обаче всичко зависи от вас, ние даваме само първоначалния тласък“, уточни евродепутатът от ГЕРБ/ЕНП.\r\n„През май месец, в рамките на председателството на Съвета на ЕС, започваме преговорите за многогодишната финансова рамка. Важно е по време на дебатите да отстояваме политиките, от които се възползваме и в момента – като кохезионната например“, подчерта Андрей Новаков. Пред аудиторията той коментира и програмата, която той лично предложи, срещу превъртането на километражите. „Тази програма също е постижение. Благодарение на новата единна система, ще помогнем за спирането на тези „обири“, които автотърговците извършват спрямо купувачите“, каза още той.\r\nПолитиката създава възможности, но реализацията всеки прави сам. Само образованият човек може да се реализира. Дипломата не гарантира успех, а знанието. С тези думи народният представител от ГЕРБ-София и председател на парламентарната Комисия по образованието и науката Милена Дамянова се обърна към всички присъстващи младежи на Зимния университет. В рамките на конференцията тя изнесе лекция на тема „Образованието като водеща сила към личностно развитие\".  Дамянова представи пред аудиторията 6 мита за образованието: образованието в България не е на ниво; не е важно какво учиш, важно е да имаш диплома; образованието е само чужди езици , за да отидем в чужбина;  нищо не се променя, само става все по-трудно; всеки трябва да се спасява сам, политиците само говорят; образованието не гарантира работа.\r\n „Дипломата не гарантира успех в живота, а знанията. Политиците и законите създават възможности, но всеки сам отговаря за своята реализация. А само образованият човек може да се реализира\", посочи Дамянова. Тя сподели, че бизнесът вече не търси хора, които знаят чужди езици, а хората, които знаят чужди езици, имат образование и са креативни. \r\nДо края на месеца депутатите от Комисията по образованието и науката, Комисията по труда и социална политика и Комисията по икономика и туризъм очакват от ресорните министерства предложения за законодателни промени, които да премахнат пречките пред дуалното обучение. „Омръзна ми от стратегии за връзката между образованието и бизнеса. Аз и моите колеги в Народното събрание искаме да видим конкретни действия\", категоричен бе депутатът от ГЕРБ-София. \r\n„Винаги задавайте въпроси  и изисквайте честни отговори. Останалото е губене на време. Рискувайте. Нямате никакво време да се спотайвате и да чакате. Утре винаги е утре,  а животът е днес. Работете!“, заключи Дамянова.", "date": "2018.02.24", "title": "Андрей Новаков, ГЕРБ: С програмата A.L.E.C.O. доказахме, че от България могат да излизат и хубави неща"}
{"url": "http://www.focus-news.net/news/2018/02/24/2492381/tass-v-egipet-zapochna-predizbornata-kampaniya.html", "text": "В Египет бе дадено началото на предизборната кампания преди насрочения за 26-28 март президентски вот в страната, предава ТАСС. \r\nКандидатите бяха регистрирани от 20 до 29 януари, като в петък, 23 февруари, бе обявена формално крайната листа. По време на подаването на документи, единственият човек, който се регистрира бе действащият държавен глава Абдел Фатах ас Сиси. Соченият като негов главен противник бивш военен генерал-лейтенант Сами Анан не успя да се регистрира, тъй като срещу него бе започнато разследване от военните прокурори, заради  ограничения за участие в политиката на бивши служители на армията. Немалък брой други кандидати също се отказаха от официалното подаване на документи, въпреки че бяха обявили намеренията си по-рано. В последните часове на крайни срок бе регистриран лидерът на партията Ал-Гад Муса Мустафа Муса, който обаче е сочен като формална кандидатура, отбелязва руската агенция.: Цанко Цолов", "date": "2018.02.24", "title": "ТАСС: В Египет започна предизборната кампания"}
{"url": "http://www.focus-news.net/news/2018/02/24/2492360/tanjug-zhan-klod-yunker-shte-poseti-belgrad-v-ponedelnik.html", "text": "Председателят на Европейската комисия Жан-Клод Юнкер започва в неделя официалната си визита в Западните Балкани с посещение в Скопие, предава сръбската информационна агенция Tanjug. В понеделник люксембургският политик ще пристигне в Белград, където е насрочена среща с президента на страната Александър Вучич, след която ще бъде дадена обща пресконференция.\r\nЮнкер ще бъде придружаван от комисарят по политиката на разширяване и добросъседски отношения Йоханес Хан. : Цанко Цолов", "date": "2018.02.24", "title": "Tanjug: Жан-Клод Юнкер ще посети Белград в понеделник"}
{"url": "http://www.focus-news.net/news/2018/02/24/2492362/vidin-priklyuchi-protestat-na-glaven-pat-e-79-dvizhenieto-e-vazstanoveno.html", "text": "Приключи протестът на главен път Е-79, пътят вече не е блокиран, предаде репортер на Радио \"Фокус\" - Видин. Протестиращите отново се събраха на паркинга пред ТЕЦ-а на бившите химически заводи. Там има и около 20 полицаи. Хората благодариха на полицаите, че са осигурили реда по време на протеста. Чуха се призиви за организиране на нов протест и следващата седмица на 3 март, когато е и Националния празник на страната. Протестиращите настояват за решение на Министерския съвет за магистрала Видин - София и тунел под Петрохан, в което да има посочен график на строителните дейности и източници на финансиране. След приключването на протеста и освобождаването на главен път Е-79 край Видин трафикът по пътя е възобновен. \r\nАнна ЛОЗАНОВА", "date": "2018.02.24", "title": "Видин: Приключи протестът на главен път Е-79, движението е възстановено"}
{"url": "http://www.focus-news.net/news/2018/02/24/2492383/blagoevgrad-intenziven-e-trafikat-po-osnovnite-bulevardi-v-grada.html", "text": "Интензивен е трафикът  по основните улици и булеварди в града, предаде репортер на Радио „Фокус“ – Пирин. В следобедните часове натоварен е трафикът в района на кв. „Струмско“, както и около жп гарата и автогарата в града. По-интензивно движение се наблюдава по булевардите „Васил Левски“, „Св. Димитър Солунски“ и „Св. св. Кирил и Методий“. Нормално се осъществява преминаването по главните улици „Славянска“, „Владо Черноземски“, „14-ти полк“ и „Менча Кърничева“. Градският транспорт се движи с обичайното си разписание за почивен ден, без закъснения или отклонения от маршрута си. Светофарните уредби са в изправност, като преминаването през тях отнема около 1 - 2 минути.\r\nКристина МИТКОВА", "date": "2018.02.24", "title": "Благоевград: Интензивен е трафикът  по основните булеварди в града"}
{"url": "http://www.focus-news.net/news/2018/02/24/2492382/prof-antoaneta-hristova-prerazpredelenieto-na-politicheskite-funktsii-mezhdu-premier-i-prezident-u-nas-porazhda-konkurentsiyata-pomezhdu-im.html", "text": "Преразпределението на политическите функции между премиер и президент у  нас поражда конкуренцията помежду им. Това каза за седмичното публицистично предаване „Метроном“ на Радио „Фокус“ проф. Антоанета Христова. „Министър-председателят има изключително успешна международна политика и това никой не може да го отрече, даже неговите резки опоненти. В същото време това изземва авторитета на надпартийното присъствие в политиката, а за това трябва да бъде призван президентът. Той в момента заема страна - играе опозиционна партия. В такова преразпределяне на функциите, които не са типични, защото институциите не са заложили такива на тези две роли, очевидно имаме припокриване на терени и при него имаме конкуренция“, обясни тя. Проф. Христова добави, че някои анализатори на политическите процеси наблюдават видимото, като последното понякога пречи да се разбира конфликтът.", "date": "2018.02.24", "title": "Проф. Антоанета Христова: Преразпределението на политическите функции между премиер и президент у нас поражда конкуренцията помежду им"}
{"url": "http://www.focus-news.net/news/2018/02/24/2492380/georgi-bobev-bfski-dovolni-sme-ot-predstavyaneto-na-nashite-sportisti-na-olimpiadata-v-pyongchang.html", "text": "Доволни сме от представянето на нашите спортисти. Това каза за Агенция „Фокус“ Георги Бобев, заместник-председател на Българската федерация по ски (БФСки), коментирайки представянето на спортистите от федерацията на зимната олимпиада в Пьонгчанг. „Очаквахме повече от Радослав Янков, но в крайна сметка това е спортът. Той много хубаво каза какви според него са причините. Може би прекалено дълго седя тук, в Корея, да се подготвя, но тепърва ще се правят анализи на цялостната подготовка на всички и на резултатите на всеки един спортист“, посочи Бобев. Според него трябва да се отчете, че самото постигане на олимпийска квота е сериозно постижение на всеки един спортист. „Оттам нататък всичко е в рамките на индивидуалните възможности на всеки един състезател“, допълни още той. \r\nИван ЛАЗАРОВ", "date": "2018.02.24", "title": "Георги Бобев, БФСки: Доволни сме от представянето на нашите спортисти на Олимпиадата в Пьонгчанг"}
{"url": "http://www.focus-news.net/news/2018/02/24/2492385/afp-estoniya-otbelyazva-100-godini-ot-deklaratsiyata-si-za-nezavisimost.html", "text": "В събота, 24 февруари, Естония отбелязва 100 години от обявяването на независимостта си, предава AFP. В рамките на церемониите бе проведен и военен парад, в който взеха участие общо около 11 хил. военни не само от армията на страната, но и от контингента на НАТО в балтийската държава. \r\nЗаедно с Литва и Латвия, Естония обявява своята независимост през 1918 г. Началникът на Генералния щаб генерал Рихо Терас заяви, че „независимостта и свободата на нашия народ никога не е била и никога няма да бъде вземана за даденост“. : Цанко Цолов", "date": "2018.02.24", "title": "AFP: Естония отбелязва 100 години от декларацията си за независимост"}
{"url": "http://www.focus-news.net/news/2018/02/24/2492386/pazardzhik-spokoen-e-trafikat-v-grada-patnite-nastilki-sa-suhi.html", "text": "Спокоен е трафикът в Пазарджик, предаде репортер на Радио „Фокус“ – Пазарджик. Повече автомобили се движат по околовръстния път в посока Пловдив, Белово, Пещера и Велинград. Патрул на „Пътна полиция“ е разположен на изхода на града в посока село Звъничево. Пътните настилки са сухи. Струпване на автомобили има в района на стадион „Георги Бенковски“, заради футболен мач.\r\nВаня НИКОЛОВА", "date": "2018.02.24", "title": "Пазарджик: Спокоен е трафикът в града, пътните настилки са сухи"}
{"url": "http://www.focus-news.net/news/2018/02/24/2492387/sofiya-vremenno-dvizhenieto-se-osashtestvyava-v-edna-lenta-po-pat-1-botevgrad-vratsa-predi-skravena-v-posoka-vratsa-poradi-avariral-tezhkotovaren-avtomobil.html", "text": "Временно движението се осъществява в една лента по път I-1 Ботевград - Враца, в района преди Скравена в посока Враца, поради аварирал тежкотоварен автомобил. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост.", "date": "2018.02.24", "title": "София: Временно движението се осъществява в една лента по път I-1 Ботевград - Враца, преди Скравена в посока Враца, поради аварирал тежкотоварен автомобил"}
{"url": "http://www.focus-news.net/news/2018/02/24/2492377/adelina-stefanova-hram-vavedenie-bogorodichno-todorovden-e-narichan-oshte-bulkina-nedelya-zashtoto-na-nego-praznuvat-mladite-zheni-omazhili-se-prez-godinata.html", "text": "Тодоровден е наричан още Булкина неделя, защото на него празнуват младите жени, омъжили се през годината. Това каза за Радио „Фокус“ – Пирин Аделина Стефанова, уредник в храм „Въведение Богородично“ – Благоевград. По думите ѝ младите булки отиват със свекървите си на църква, за да могат да приемат първото причастие през този пост. „След службата свекървите и булките обикалят църквата и си взимат от новоцъфналите цветя. Миенето на косите, играенето по дворовете на къщите, са стари християнски обичаи, които са се правили едно време. Всички ние приготвяме трапеза. Тя е много богата, но е постна – питка с мая, супа от леща, чорба от гъби, картофи, варена царевица“, добави тя. Аделина Стефанова каза още, че в превод от гръцки език „тодор“ означава „божи дар“ и по тази причина на днешния ден празнуват не само Тодор и Теодора, а и Божидар, Божидара, Дара, Дарин, Юлияна и други.\r\nКристина МИТКОВА", "date": "2018.02.24", "title": "Аделина Стефанова, храм „Въведение Богородично“: Тодоровден е наричан още Булкина неделя, защото на него празнуват младите жени, омъжили се през годината"}
{"url": "http://www.focus-news.net/news/2018/02/24/2492378/ministar-nikolina-angelkova-v-sasht-rusiya-kitay-i-dalechnite-pazari-sa-mnogo-vazhni-za-balgarskiya-turizam.html", "text": "Министърът на туризма Николина Ангелкова посети фондация „Карнеги“ във Вашингтон като част от работната ѝ визита в САЩ. Това съобщиха от пресцентъра на Министерство на туризма. Тя разговаря с Пол Стронски, старши сътрудник от Програма “Русия и Евразия” към организацията. Неговите изследвания се фокусират върху отношенията между Русия и държави от Централна Азия и Южен Кавказ. Развиват проекти в различни сфери – туризъм, включително адвенчър пътешествия, икономика, култура и др. \r\n\"Руският пазар е изключително важен за входящия туризъм на България\", посочи министър Ангелкова. Тя съобщи, че през 2017 г. Русия заема пето място в националната класация за брой туристически посещения в нашата страна с около 558 хил. визити. На предстоящото международно изложение „Интурмаркет“ в Москва, което е сред най-важните за популяризиране на страната ни, България ще се представи с голям щанд като атрактивна дестинация за летен, морски, балнео- и СПА, културно-исторически, поклоннически, детски и други видове туризъм. Българският министър акцентира, че 2017 г. е била рекордна за сектора у нас в цялата му история и че се надява растежът на приходи и туристи да бъде надскочен и през настоящата година.\r\nЗа това несъмнено ще помогне и 6-месечното председателство на България на Съвета на ЕС, което стартира в началото на годината. То не само ще засили престижа на нашата държава като активна членка на Съюза, но и ще я направи още по-разпознаваема като туристическа дестинация. Особено важна е и ролята на България като посредник за насърчаване интеграцията на Западните Балкани към европейските проекти и инициативи.\r\nМинистър Ангелкова подчерта, че меркетинговите активности на ведомството дават все по-високи резултати. За миналата година приходите от международен туризъм в България са близо 6,9 млрд. лв., което е 9,3% ръст спрямо рекордната дотогава 2016 г. За тези постижения спомага и активният диалог с големите международни туроператори като ТУИ, „Томас Кук“, „Некерман“, „Дер Туристик“ и др. Бяха отбелязани сериозни ръстове на редица пазари - сред тях Германия с 870 хил. туристи (трето място в класацията) и над 5% ръст, Великобритания с 338 хил. визити и 24% увеличение, Ирланадия с \"31 хил. и 22% ръст и много други. \r\nЗа нас за важни също далечните и новите пазари, защото България все още не е така популярна там като маршрут за четири сезона\", каза министър Ангелкова. Тя даде пример с Китай, който реализира у нас над 26 хил. туристически пътувания през 2017 г., а това е над 41 процента скок спрямо 2016-а. \"Потенциалът обаче е много по-голям и затова съвместно с други страни от региона сме готови да предлагаме общи туристически продукти към азиатските държави\", обобщи министър Ангелкова.", "date": "2018.02.24", "title": "Министър Николина Ангелкова в САЩ: Русия, Китай и далечните пазари са много важни за българския туризъм"}
{"url": "http://www.focus-news.net/news/2018/02/24/2492384/plovdiv-povishena-e-opasnostta-ot-svlachishtna-aktivnost-v-planinskite-rayoni-na-oblastta-prodalzhava-razchistvaneto-na-svlachishteto-na-patya-yugovo-laki.html", "text": "Продължава разчистването на свлачището на пътя Югово - Лъки. Това съобщиха за Радио „Фокус“ – Пловдив от Областното пътно управление. Фадрома премахва паднали камъни, за да осигури нормалната проходимост на пътя. Дежурният предупреди, че остава изключително завишена опасността от свлачищна активност по всички пътища в планинските райони на Пловдивска област, като най-рискови са пътните отсечки Кричим - Девин, Югово - Лъки и Бачково - Нареченски бани. „Дъждът създава предпоставки за образуването на свлачища, като вероятността да станат по-масивни е огромна. Поради тази причина екипи правят обходи постоянно“, коментира дежурният.\r\nТрафикът по пловдивския участък на АМ „Тракия“ и по пътищата Пловдив - Карлово, Пловдив -\r\n Асеновград и Пловдив - Пещера е интензивен. По останалите основни направления движението се осъществява нормално и без затруднения. Пътните настилки в областта са предимно мокри. Движението по пътя Пловдив – Асеновград, от изхода на град Пловдив до отклонението за летището, се извършва двупосочно в едното платно в посока Асеновград, поради аварийни ремонтни дейности в участъка. Срокът на ремонта е до 25 март. Водачите трябва да бъдат особено бдителни, преминавайки по участъка, тъй като има много незапълнени дупки, предупредиха от Областното пътно управление. Проходът Троян - Кърнаре остава затворен за движение на всички МПС. Забранено е преминаването на моторни превозни средства над 12 тона по пътищата Поповица - Болярци и Югово - Лъки - Здравец, в отсечката град Лъки - пътно кръстовище за хижа \"Момчил юнак\".\r\nТрафикът на територията на град Пловдив се извършва с нормална интензивност към този час на деня. Натоварено е движението в централната градска част – по булевардите „Христо Ботев“, „Руски“, „Шести септември“ и „Цар Борис III Обединител“. Пътните настилки са предимно сухи, на места мокри.\r\nТони МИХАЙЛОВ", "date": "2018.02.24", "title": "Пловдив: Повишена е опасността от свлачищна активност в планинските райони на областта, продължава разчистването на свлачището на пътя Югово - Лъки"}
{"url": "http://www.focus-news.net/news/2018/02/24/2492391/gabrovo-osnovnite-vidove-goriva-v-oblastta-zadarzhat-tsena-prez-posledniya-mesets.html", "text": "Основните видове горива в област Габрово задържат цена през последния месец, сочи репортерска проверка на Радио „Фокус“ - Велико Търново. Единствено при дизела се отчита понижение на цената с 1 стотинка. Това се обуславя с факта, че предходния месец бе отчетено по-голямо покачване на цената на този вид гориво. Дизелът по габровските бензиностанции в момента се продава за 2.07 лв./л., докато през месец януари е струвал 2.08 лв./л. Средната цена за страната е 2.10 лв./л. Бензин А-95 се продава за 2.05 лв./л, докато средната цена за страната е 2.09 лв./л. Големите вериги бензиностанции в областта държат средна цена на бензин А-98 от 2.29 лв./л, като средната цена на бензин А-98 за страната е 2.36 лв./л. Цената на газта се запазва – 1 лев. Метанът в областта продължава да държи цена от 1.31 лв./л през последните месеци.\r\nЦените на бензина и на дизела в областта са с 3 до 7 стотинки по-ниски от средните за страната. Справка със статистика за страната на сайт за горива сочи, че за днешния ден област Габрово е на седмо място в класация за най-евтини горива в България. През януари се е нареждала на шеста позиция.\r\nНадежда КРЪСТЕВА", "date": "2018.02.24", "title": "Габрово: Основните видове горива в областта задържат цена през последния месец"}
{"url": "http://www.focus-news.net/news/2018/02/24/2492394/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”.\r\nСлаб дъжд вали в област Видин. Слаб е снеговалежът в област Силистра. \r\nПътните настилки са мокри, на местата със снеговалеж, в планинските и усойни райони – частично заснежени, заледени и обработени.\r\nНамалена видимост поради мъгла:\r\n- до 20-30 м има в района на Петрохан и Копяновец.\r\n- до 50 м има на места в област Кърджали.\r\n- до 100 м има на места в област Бургас.Състояние на автомагистралите:\r\nАМ „Тракия“:\r\nОбласт София: до 30.04.2018 г. е ограничено движението по пътната връзка София-Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. \r\nДвижението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. \r\nАМ „Хемус“: няма ограничения.\r\nАМ „Струма“:\r\nОбласт Благоевград: до 11.03.2018 г. движението в района на с. Чучулигово от км 437+974 до км 438+264 посока София шофьорите да се движат с повишено внимание и ограничение на скоростта до 70 км/ч поради изграждане на забавителен шлюз и вход към локално платно на търговски комплекс. \r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.Въведени ограничения по основните пътни направления:\r\nПроходи:\r\n- „Върбишки” - целогодишно е затворен за всички МПС; \r\n- „Златишки” - целогодишно е затворен за всички МПС;\r\n- „Троянски” - забранен за всички МПС;\r\n- „Айтоски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - целогодишно е забранено движението на МПС над 10 т;\r\n- „Дюлински” - целогодишно е забранено движението на МПС над 3,5 т;\r\n- „Котленски” - отворен за всички МПС;\r\n- „Пампорово” - целогодишно е забранено движението на МПС над 3,5 т; \r\n- „Петрохан” - забранен за МПС над 12 т; \r\n- „Твърдишки” - целогодишно е забранено движението на МПС над 10 т;\r\n- „Шипка” - целогодишно е забранено движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 12 т до 13.09.2018 г.; \r\nДо 31.03.2018 г. е въведено реверсивно движение по път I-1 София – Перник в участъците от км 276+162 /Александров мост/ до км 277+610 /начало четирилентов път/ и от км 278+910 /край четирилентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.; въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни; Срок до 31.03.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.;\r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.Състояние на републиканската пътна мрежа:\r\nРемонтни дейности и временна организация на движението /ВОД/:\r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 31.12.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. \r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nПът III-1002: Движението по път III-1002 Враца-Леденика се осъществява при стесняване на една от лентите за движение:\r\n- от км 5+150 до км 5+200 – стесняване лявата лента за движение поради деформация на пътната настилка. Срок до 31.03.2018 г.\r\n- от км 12+150 до км 12+200 – стесняване на дясната лента за движение поради възникнали свлачищни процеси. Срок до 31.03.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Движението път ІІ-81 Берковица – Монтана от км 86+200 до км 97+800 се осъществява в една лента поради ремонтни дейности.\r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-842: Движението по път III-842 Юндола – Белово е ограничено за МПС над 12 т. с ремаркета и полуремаркета. \r\nОбходен маршрут: Белово-Варвара-Велинград-Юндола.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 28.02.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до отклонението за летище Пловдив се извършва двупосочно в едното платно в посока Асеновград поради аварийни ремонтни дейности в участъка. Срок до 25.03.2018г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС: \r\nПът II-48: Движението по път II-48 Градец – Омуртаг в района на гр. Котел от км 42+200 до км 42+300 се осъществява в една лента поради пропадане на банкет. Срок до 25.02.2018 г.\r\nОПУ-Смолян:\r\nВременно са въведени следните ограничения за движение на МПС: \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.Опасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2018.02.24", "title": "Актуална пътна обстановка"}
{"url": "http://www.focus-news.net/news/2018/02/24/2492393/veliko-tarnovo-zadrugata-za-chista-hrana-izraboti-obshti-kriterii-za-kachestvoto-na-hranite.html", "text": "„Задругата за чиста храна“ изработи общи критерии за качеството на храните. Това се случи по време на заседание на членовете на „Задругата“, провело се в града, предаде репортер на Радио „Фокус“ – Велико Търново. Инженерът, технолог и председател на работната група по изготвянето на критериите Тихомир Беев отбеляза, че на тези общи критерии, ще трябва да отговарят всички храни, които се предлагат в „Задругата“, а те основно са без консерванти, стабилизатори и оцветители. „Стъпване на основа на Закона за храни и на националните и международни регламенти и наредби, но нашите храни ще бъдат много по-изчистени. Нашите стандарти са много по-високи от реално допустимите от Закона. Например няма да се използват всеобщите разрешени консерванти, а тези които са в естествен вид – сол, захар, лимонена киселина, оцет, масла, олио“, посочи Беев. Той съобщи, че предстои разработването на специфичните критерии за всяка група храни – зърнени, млечни, сладкарски, шоколадови. Включените в „Задругата за чиста храна“ продукти, ще могат да се намерят във всички търговски обекти на членовете. На тях ще има специално изработено лого със сертификационен номер. Така ще има възможност да се направи проверка на интернет страницата на организацията дали дадения продукт е със валиден сертификат. „Така ще гарантираме че всеки следва правилата“, посочи Тихомир Беев.\r\nПредседателят на неправителствената организация Филип Хайвазиян посочи, че вече в „Задругата за чиста храна“ са включени над 40 производители. „Нашите врати са отворени,  ръцете ни са протегнати, сърцата ни са отворени за още членове. Така че всеки, който мисли като нас, е добре дошъл. Целта на задругата е да възвърнем здравето на нацията чрез качествени и здравословни продукти“, допълни Хайвазиян. Той съобщи, че от миналата седмица „Задругата“ вече има и юридическа регистрация.„Фокус“ припомня, че в края на месец ноември представители на български компании от хранителната индустрия учредиха „Задруга за чиста храна“. Целта е популяризиране на здравословното хранене.\r\nНадежда КРЪСТЕВА", "date": "2018.02.24", "title": "Велико Търново: „Задругата за чиста храна“ изработи общи критерии за качеството на храните"}
{"url": "http://www.focus-news.net/news/2018/02/24/2492392/sliven-edin-chovek-e-zaginal-a-shestima-sa-postradali-pri-katastrofa-na-patya-sofiya-burgas-kray-krastovishte-petolachkata.html", "text": "Един човек е загинал, а шестима са пострадали при катастрофа на пътя София - Бургас край кръстовище \"Петолъчката\" на разклона за село Драгоданово. Това съобщи пред Радио \"Фокус\" - Сливен директорът на ЦСМП - Сливен д-р Василиса Симеонова. Катастрофата е станала малко преди 16.00 часа. На мястото на инцидента са изпратени три автомобила на Бърза помощ и специализиран автомобил на противопожарната служба. Ранените в момента са под лекарско наблюдение, травмите им се оглеждат. Пациентите ще бъдат консултирани и в зависимост от тежестта на нараняванията настанени в съответните отделения на областната болница \"Д-р Иван Селимински\".", "date": "2018.02.24", "title": "Сливен: Един човек е загинал, а шестима са пострадали при катастрофа на пътя София - Бургас край кръстовище \"Петолъчката\""}
{"url": "http://www.focus-news.net/news/2018/02/24/2492398/tass-norvegiya-e-priela-nad-20-hilyadi-bezhantsi-ot-siriya-v-poslednite-tri-godini.html", "text": "Бежанците от Сирия са станали четвъртата по големи мигрантска група в Норвегия след поляците, шведите и литовците, съобщава ТАСС. Според публикувани в събота данни на Централното статистическо бюро на скандинавската държава, за последните три години в страната са приети около 22 хил. сирийци, повече от които са бежанци. Според същата информация, в началото на 2018 г. в Норвегия живеят общо около 26 хиляди сирийци. : Цанко Цолов", "date": "2018.02.24", "title": "ТАСС: Норвегия е приела над 20 хиляди бежанци от Сирия в последните три години"}
{"url": "http://www.focus-news.net/news/2018/02/24/2492396/plovdiv-vazstanoveno-e-dvizhenieto-po-patya-yugovsko-hanche-laki.html", "text": "Възстановено е движението по пътя Юговско ханче - Лъки. Това съобщиха за Радио „Фокус“ – Пловдив от Областното пътно управление. Падналите камъни са разчистени от пътното платно и вече е осигурена нормалната проходимост на пътя. Към момента движението по отсечката се осъществява без затруднения. Дежурният в Областното пътно управление предупреди водачите да бъдат особено бдителни, тъй като остава изключително завишена опасността от свлачищна активност по всички пътища в планинските райони.\r\nТони МИХАЙЛОВ", "date": "2018.02.24", "title": "Пловдив: Възстановено е движението по пътя Юговско ханче - Лъки"}
{"url": "http://www.focus-news.net/news/2018/02/24/2492388/zam-ministar-vanya-koleva-vze-uchastie-v-chestvaniyata-na-todorovden-v-arbanasi.html", "text": "Заместник-министърът на младежта и спорта Ваня Колева присъства на традиционните чествания на празника Тодоровден в Арбанаси. Това съобщиха от пресцентъра на Министерството. Тя награди победителя в конкурса за най-гиздав кон, в който участваха състезателите от клуб по конен спорт „Калоян – 92“. На първо място се класира Любомир Янков с кон Валеско. Младият ездач заслужи овациите на публиката и високите оценки на журито с ефектното си облекло на римски войн. Кметът на Велико Търново инж. Данаил Панов награди Елена Николова с кон Лачита, която остана на второ място. На трета позиция се наредиха Христина Серафимова с кон Айсгърл и Йоана Тодорова с кон Криско. Всички призьори в конкурса са възпитаници на спортното училище във Велико Търново.\r\nЗам.-министър Ваня Колева поздрави ръководителите, треньорите и спортистите от клуб по конен спорт „Калоян – 92“. „Благодаря ви за усилията, които полагате за развитието на спорта тук и за това, че привличате все повече деца и млади хора към активни занимания със спорт“, заяви тя.\r\n„Радостен е фактът, че нашият народ почита своите традиции и че днес тук виждам толкова деца и млади хора. Благодаря на техните родители, че ги възпитават в любов, уважение и почит към българските обичаи. Велико Търново е люлка и крепост на българския дух и съм убедена, че така ще бъде и занапред“, каза зам.-министърът. Тя честити празника с пожелания за здраве и успех на всички именници, сред които е кметът на Арбанаси Тошо Кръстев.\r\n„За 28-и път архитектурно-музеен резерват Арбанаси е домакин на честванията на Тодоровден, но празникът нямаше да е истински без клуба по конен спорт „Калоян – 92“ с неговия основател Михаил Костов, треньорите и състезателите, които печелят престижни отличия и прославят българския спорт в чужбина“, заяви инж. Даниел Панов, кмет на Велико Търново. „Радвам се, че въпреки лошото време толкова много хора са тук, за да почитаме своите традиции и обичаи, защото те ни връщат към нашата българска идентичност“, добави той.\r\nСлед честванията зам.-министър Ваня Колева и Даниел Панов гостуваха в конната база в Арбанаси. Там те се срещнаха с президента на клуб „Калоян – 92“  Михаил Костов и обсъдиха идеята за изграждане на покрит манеж.\r\nВаня Колева и Даниел Панов посетиха също спортното училище във Велико Търново. През следващата седмица Панов ще представи в Министерството на младежта и спорта осъвременен проект за тренировъчно футболно игрище до спортното училище. Зам.-министърът и кметът огледаха на място терена, където ще бъде изградено игрището. Ваня Колева пое ангажимент ММС да съдейства за приоритетната реализация на проекта, който е от много голяма важност за детско-юношеския футбол в града. Над 300 са децата и учениците, които тренират в детско-юношеските формации на футболен клуб „Етър ВТ“ и в паралелките по футбол в спортното училище.\r\nИнвестиционното намерение на тренировъчно футболно игрище с изкуствена настилка до спортното училище включва два етапа. Първата фаза бе реализирана през 2013 година, когато ММС осигури 218 000 лева за изкопни дейности и подготовка на стария терен за насипване и поставяне на изкуствената трева.\r\nОще в началото на новата седмица кметът Панов ще свика разширена комисия, която да оптимизира и осъвремени проекта в неговия втори етап. Приоритетна дейност е оформянето на футболното игрище с изкуствена настилка.\r\nВ резултат на доброто партньорство между ММС и Община Велико Търново бяха осъществени сериозни инвестиции в спортните бази в града. Близо 6 милиона лева са инвестирани в стадион „Ивайло“ от 2012 година насам. Първият кабинет на премиера Бойко Борисов отпусна близо 800 000 лева за обновяване на футболния терен на ст. „Ивайло“ и той отговаря на международните и европейски изисквания. Близо 4 милиона лева са вложени в изграждането на съвременна лекоатлетическа писта и реконструкцията на петте южни спортни зали. Над 300 000 лева бяха осигурени за тунел, а през миналата година ММС инвестира още 410 000 лева за ново осветление.\r\nБлизо 1,5 милиона лева бяха осигурени през 2012 година и за изграждането на Мултифункционалната спортна зала до СУ „Емилиян Станев“, в която тренират стотици великотърновски деца и ученици.", "date": "2018.02.24", "title": "Зам.-министър Ваня Колева взе участие в честванията на Тодоровден в Арбанаси"}
{"url": "http://www.focus-news.net/news/2018/02/24/2492395/tsvetan-tsvetanov-gerb-predstoyat-ni-tezhki-mesetsi-ne-zashtoto-ima-problemi-v-upravlenieto-a-zaradi-konfrontatsiyata-initsiirana-ot-bsp.html", "text": "Предстоят ни тежки месеци не защото има проблеми в управлението, а заради конфронтацията, инициирана от БСП и президента Румен Радев, който се превърна в техен говорител. Това каза на среща с местната структура на ПП ГЕРБ в Сандански зам.-председателят на ГЕРБ и председател на парламентарната група на партията Цветан Цветанов, предаде репортер на Радио „Фокус“ – Пирин. „БСП няма видими резултати, за разлика от нас, които имаме и лицето, и визията“, каза Цветанов. Той подчерта, че ГЕРБ трябва да се стреми към постигането на повече неща, защото това очакват хората. „Трябва да работим за повече инвестиции и повишаване доходите на хората. Трябва да бъдем заедно“, посочи Цветанов. По думите му важно е ГЕРБ и нейните представители да говорят за целите, които имат защото изборите за местна власт през 2019 ще са проверка за подкрепата, която партията има в българското общество. „Всичко, което прави ГЕРБ в управлението дават възможност да се случват политики, а стабилността в държавата дава възможност да се полазваме с подкрепата на европейските страни и да усвояваме европейски фондове“, каза още Цветанов. Той отбеляза, че в изборния процес, който предстои след няколко месеца ГЕРБ трябва да вземе най-силният вот и да победи, защото само победителите ще могат да отстояват позициите си в Европа. Той добави, че Община Сандански е пример за това, че ГЕРБ успява да постига видими резултати. „За нас е важно регионите да се развиват. С управлението на Кирил Котев в Сандански показахме, че сме по-добри от тези, които преди това управляваха общината“, подчерта Цветанов. Според него в града и малките населени места са били решени много проблеми, които са трупани с години. „Един от тези беше за спортната зала в Сандански. В предизборната кампания обещахме, че тя ще бъде изградена и вече започва нейното строителство. Искаме да направим Сандански център на леката атлетика и подготовка на спортисти чрез изграждането на специална лекоатлетическа писта, която ще отговаря на европейските стандарти“, добави Цветанов. Той заяви, че с изграждането на автомагистрала „Струма“ ще се дадат повече възможности за развитието на Сандански и област Благоевград. „Трябва да фокусираме вниманието си върху диалога с малките населени места, защото те са тези, които решават изборите. Генералната репетиция за местните избори ще бъдат европейските, които ще ни дадат представа за това как стои ГЕРБ в обществото. Европейските избори ще бъдат проверка за това ли трябва да бъдем част от силна Европа“, коментира Цветанов. Според него е важно да се работи не само за градовете, но и за малките населени места, тъй като техният вот ще бъде определящ.\r\nВ Сандански Цветан Цветанов бе заедно с областният координатор на ПП ГЕРБ и депутат Даниела Савеклиева и народният представител Димитър Гамишев. Домакини на срещата бяха кметът на Санданки Кирил Котев и заместник-министъра Александър Манолев.\r\nЛивия НИНОВА", "date": "2018.02.24", "title": "Цветан Цветанов, ГЕРБ: Предстоят ни тежки месеци не защото има проблеми в управлението, а заради конфронтацията, инициирана от БСП"}
{"url": "http://www.focus-news.net/news/2018/02/24/2492390/the-hill-rik-geys-pledira-vinoven-po-dve-ot-povdignatite-sreshtu-nego-obvineniya.html", "text": "Ричард Гейтс, един от бившите членове на предизборния щаб на американския президент Доналд Тръмп е пледирал „виновен“ по две от повдигнатите срещу него обвинения, пише американското издание The Hill. Гейтс, срещу когото бе започнато дело във връзка с разследването за потенциална руска намеса на американските президентски избори от 2016 г., се е признал виновен по обвиненията за конспирация срещу САЩ и даване на лъжливи показания пред ФБР по случая за разследването за руската намеса. Изданието разкрива, че това е станало като част от договорка с водещия делото специален прокурор Робърт Мюлер, според което Гейтс се е съгласил да съдейства „напълно, истинно и откровено“. Освен това Гейтс се е съгласил да предаде доброволни всички документи, които му бъдат поискани от властите, да дава показания, когато е нужно и съдейства преди и след издаването на неговата присъда. В замяна срещу него няма да се повдигат нови обвинения. \r\nСпоред официалната информация, Гейтс е излъгал Федералното бюро за разследване относно срещата си с бившия председател на предизборния щаб на Тръмп Пол Манафорт, проведена през март 2013 г. Манафорт също е обвиняем по делото, като той не е променял пледирането си за невинност от октомври миналата година. В рамките на срещата, на която са присъствали необявен член на Конгреса и неименуван лобист, четиримата са обсъдили нещо свързано с Украйна. \r\nМюлер е разкрил тези данни само кратко, след като по-рано тази седмица специалният прокурор повдигна нови обвинения в пране на пари срещу Гейтс и Манафорт, свързани с тяхната дейност в Украйна от края на миналия век. Тези обвинения обаче не са свързани с разследването за руската намеса. \r\nМанафорт подаде оставка като председател на предизборния щаб на Тръмп през август 2016 г. след като стана ясно, че е имал контакти с подкрепяния от Русия украински президент Виктор Янукович, припомня вестникът. Коментирайки действията на Гейтс, Манафорт обяви, че „продължава да защитава“ своята невинност. „Надявах се, че моят бизнес колега ще остане твърд и помогне да докажем нашата невинност. Но по причини, които тепърва ще стават ясни, той реши да се предаде“, заяви Манафорт. : Цанко Цолов", "date": "2018.02.24", "title": "The Hill: Рик Гейс пледира „виновен“ по две от повдигнатите срещу него обвинения"}
{"url": "http://www.focus-news.net/news/2018/02/24/2492399/pregled-na-mezhdunarodnite-novini-do-18-chasa-agentsiya-fokus.html", "text": "Бежанците от Сирия са станали четвъртата по големи мигрантска група в Норвегия след поляците, шведите и литовците. Според публикувани в събота данни на Централното статистическо бюро на скандинавската държава, за последните три години в страната са приети около 22 хил. сирийци, повече от които са бежанци. Според същата информация, в началото на 2018 г. в Норвегия живеят общо около 26 хиляди сирийци.  В събота, 24 февруари, Естония отбелязва 100 години от обявяването на независимостта си. В рамките на церемониите бе проведен и военен парад, в който взеха участие общо около 11 хил. военни не само от армията на страната, но и от контингента на НАТО в балтийската държава. \r\nЗаедно с Литва и Латвия, Естония обявява своята независимост през 1918 г. Началникът на Генералния щаб генерал Рихо Терас заяви, че „независимостта и свободата на нашия народ никога не е била и никога няма да бъде вземана за даденост“. \r\n*** В Египет бе дадено началото на предизборната кампания преди насрочения за 26-28 март президентски вот в страната. \r\nКандидатите бяха регистрирани от 20 до 29 януари, като в петък, 23 февруари, бе обявена формално крайната листа. По време на подаването на документи, единственият човек, който се регистрира бе действащият държавен глава Абдел Фатах ас Сиси. Соченият като негов главен противник бивш военен генерал-лейтенант Сами Анан не успя да се регистрира, тъй като срещу него бе започнато разследване от военните прокурори, заради  ограничения за участие в политиката на бивши служители на армията. Немалък брой други кандидати също се отказаха от официалното подаване на документи, въпреки че бяха обявили намеренията си по-рано. В последните часове на крайни срок бе регистриран лидерът на партията Ал-Гад Муса Мустафа Муса, който обаче е сочен като формална кандидатура.\r\n*** Властите в Латвия ще проведат извънредна среща в понеделник заради третата по големи банка в страната, която се намира пред фалит. \r\nСпоред Европейската централна банка и Съвета за единни решения на ЕС, латвийската ABLV bank се намира пред фалит, като стабилизирането ѝ от страна на държавата не е в публичен интерес, заявиха двете организации в две отделни свои становища. Банката бе обвинена от САЩ в мащабно пране на пари, което доведе до масово изтегляне на капитали от нея и недостатъчно финансови средства, нужди за изпълняването на спасителния план, изготвен от ръководството. Според латвийският финансов министър ситуацията с останалите банки е стабилна. \r\n*** Гръцкият външен министър Никос Кодзиас заяви в събота в рамките на свое интервю, че Гърция „не е нито Ирак, нито Сирия“. „Уважавам тези две държави и не искам да кажа това в пренебрежителен смисъл“, увери атинският първи дипломат, като подчерта, че Анкара не може да нарушава международното право по подобие на нейните действия в Близкия изток. Кодзиас добави, че „Гърция е организирана страна, имаме всички средства да защитим нашите граници и територия“. Външният министър също така заяви, че Анкара няма да успее да блокира плановете в енергийната сфера на Република Кипър. „Турция знае, че енергийните планове на Кипър са свързани с Франция и САЩ“, отбеляза Кодзиас.\r\n*** Официалният представител на руското външно министерство Мария Захарова заяви в събота, че намереният в една от сградите на руското посолство в Аржентина кокаин няма отношени с дипломатическата поща на представителство. В съобщение от официалната страница на Захарова в социалните мрежи, тя е заявила, че „информацията, разпространеа от някои медии, че в аферата е замесен дипломат, не съответства на реалността.“ Според Захарова отговорен е един от техническите служители, който „не е разполагал нито с дипломатически паспорт, нито е имал общо с дипломатическата поща“. \r\nПо-рано бе съобщено, че при съвместна руско-аржентинска акция, в една от сградите на руското посолство  в Буенос Айрес са намерени почти 400 килограма кокаин. Във връзка със случая бяха арестувани общо петима души, двама аржентинци и трима руснаци. \r\n*** В събота македонските служби са започнали отстраняването на надписите „Александар Велики“ от международното летище в Скопие. Това стана нужно след като македонското правителство постанови смяната на името на съоръжението, решение взето вследствие на среща между премиерите на Гърция и Македония Алексис Ципрас и Зоран Заев в кулоарите на Световния икономически форум в Давос миналия месец. \r\nВ рамките на разговорите бе засегната темата за продължаване на преговорите за решаване на спора за името, като в знак на добра воля Заев обеща, че Скопие ще смени името на международното летище и магистрала, именувани до сега Александър Велики. \r\n*** По данни на базираната в Лондон „Сирийска обсерватория за правата на човека“ въздушните удари и артилерийския обстрел по държания от сирийската опозиция анклав Източна Гута край Дамаск са убили 500 цивилни за последните седем дни, от които 121 деца.\r\n„Новите смъртоносни удари се стоварват върху анклава, докато Съветът за сигурност на ООН подготвя гласуване за приемане на резолюция за примирие в Сирия и все повече тела се изваждат от отломките на срутените по време на предишните удари сгради“, съобщава „Обсерваторията“.\r\n***", "date": "2018.02.24", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2018/02/24/2492402/sliven-sedem-sa-postradalite-pri-katastrofata-na-patya-sofiya-burgas.html", "text": "Седем са пострадалите при катастрофата на пътя София - Бургас. Това съобщиха от ОДМВР - Сливен. Днес в 15.55 часа в дежурната част на ОДМВР - Сливен е постъпил сигнал за възникнал пътен инцидент на главен път I-6 на около 100 метра преди разклона за село Драгоданово. По първоначални данни е настъпил  челен сблъсък между два буса. Едното превозно средство се е движило в посока град Бургас - град Сливен, другото от град Сливен в посока село Градец. От произшествието на място е загинал един от пътниците в буса, пътуващ за село Градец, а други 7 от същото превозно средство са откарани в МБАЛ - Сливен за преглед и оказване на медицинска помощ, без опасност за живота. В другото превозно средство водачът е пътувал сам, не е пострадал. На мястото на инцидента се намират екипи на „Пътна полиция” и експерти. Извършва се оглед. Пътният участък не е затворен. Движението се регулира от екипи на „Пътна полиция”.", "date": "2018.02.24", "title": "Сливен: Седем са пострадалите при катастрофата на пътя София - Бургас"}
{"url": "http://www.focus-news.net/news/2018/02/24/2492404/kyustendil-intenziven-e-trafikat-po-avtomagistrala-struma-i-glaven-pat-e-79.html", "text": "Интензивен е трафикът по автомагистрала „Струма“ и главен път Е-79. Това съобщиха за Радио „Фокус“ – Кюстендил от Областно пътно управление – Кюстендил. Без проблеми се извършва движението по пътя за ГКПП „Гюешево“. Преминаването през пункта се извършва нормално. Ограничено е движението по пътя Смоличано – Пелатиково от км 10+000 до км 14+000 поради пропадане на част от пътното платно при км 10+650, км 11+720, км 12+830 и км 13+360. Временната организация ще бъде в сила до 31 март.\r\nКристина МИТКОВА", "date": "2018.02.24", "title": "Кюстендил: Интензивен е трафикът по автомагистрала „Струма“ и главен път Е-79"}
{"url": "http://www.focus-news.net/news/2018/02/24/2492400/sofiya-vazstanoveno-e-dvizhenieto-v-dvete-lenti-po-pat-1-botevgrad-vratsa-v-rayona-predi-skravena-v-posoka-vratsa.html", "text": "Възстановено е движението в двете ленти по път I-1 Ботевград - Враца, в района преди Скравена в посока Враца. Това съобщиха от пресцентъра на Агенция \"Пътна инфраструктура\".", "date": "2018.02.24", "title": "София: Възстановено е движението в двете ленти по път I-1 Ботевград - Враца, в района преди Скравена в посока Враца"}
{"url": "http://www.focus-news.net/news/2018/02/24/2492403/reuters-desetki-sa-raneni-ili-zaginali-pri-samoubiystvena-ataka-v-yemen.html", "text": "Десетки хора са ранени или загинали при самоубийствено нападение в южната част на Йемен, съобщава Reuters, като се позовава на данни от очевидци. Атаката е била извършена чрез два автомобила, управлявани от самоубийци, които са се взривили в южния пристанищен град Аден. Според информацията на агенцията, нападението е извършено срещу лагер на специалните антитерористични части. В близка болница са пристигнали телата на най-малко петима жертви, повечето от които – войници. В лечебното заведение са настанени и определен брой ранени цивилни. Очаква се повече информация. : Цанко Цолов", "date": "2018.02.24", "title": "Reuters: Десетки са ранени или загинали при самоубийствена атака в Йемен"}
{"url": "http://www.focus-news.net/news/2018/02/24/2492401/blagoevgrad-normalno-natovaren-e-trafikat-na-gkpp-kulata.html", "text": "Нормално натоварен е трафикът на ГКПП „Кулата“. Това съобщиха за Радио „Фокус“ – Пирин от \"Гранична полиция\". Без проблеми се извършва и преминаването на моторни превозни средства през ГКПП „Илинден“, както и на останалите пунктове по българо-гръцката граница.\r\nКристина МИТКОВА", "date": "2018.02.24", "title": "Благоевград: Нормално натоварен е трафикът на ГКПП „Кулата“"}
{"url": "http://www.focus-news.net/news/2018/02/24/2492389/premierat-boyko-borisov-poiska-palna-proverka-na-sdelkata-po-prodazhbata-na-chez.html", "text": "Министър-председателят Бойко Борисов възложи на Държавната агенция “Национална сигурност” и Националната агенция по приходите да направят пълна проверка на сделката по продажбата на електроразпределителното дружество ЧЕЗ, както и на дружеството купувач - \"Инерком България\". Това съобщиха от правителствената информационна служба. Премиерът също така поиска в разследването на всички обстоятелства да се включат Комисията за енергийно и водно регулиране и Комисията за финансов надзор. Министър-председателят Борисов разговаря с ръководствата на НАП и КФН, които го увериха, че наблюдават сделката от четвъртък и ще извършат незабавна проверка. Припомняме, че правителството няма отношение по сделката между двете частни компании, но ще използва ресурса си да провери всички обстоятелства и да гарантира енергийната сигурност.", "date": "2018.02.24", "title": "Премиерът Бойко Борисов поиска пълна проверка на сделката по продажбата на ЧЕЗ"}
{"url": "http://www.focus-news.net/news/2018/02/24/2492405/veliko-tarnovo-spokoen-e-trafikat-vav-veliko-tarnovo-patnite-nastilki-sa-mokri.html", "text": "Спокоен е трафикът по основните улици и булеварди във Велико Търново, предаде репортер на Радио „Фокус” – Велико Търново. Пътните настилки са мокри. Времето е облачно. Температурата на въздуха е 2 градуса. По-натоварено е движението в центъра на града – на кръстовището пред Съдебната палата и пред сградата на Пощата, както и на пътен възел „Качица“ и ул. „Магистрална“ – част от главен път София – Варна. Всички светофарни уредби работят нормално. Движението се регулира с пътни знаци.\r\nДобри са условията за пътуване на територията на областта. Отворен за движение на всички превозни средства е Проходът на Републиката. Не се допуска преминаване на товарни автомобили над 10 тона през прохода Твърдица – Елена.\r\nНадежда КРЪСТЕВА", "date": "2018.02.24", "title": "Велико Търново: Спокоен е трафикът във Велико Търново, пътните настилки са мокри"}
{"url": "http://www.focus-news.net/news/2018/02/24/2492409/plovdiv-v-karlovskoto-selo-stoletovo-shte-polozhat-ventsi-i-tsvetya-pred-byust-pametnika-na-general-stoletov-na-3-mart.html", "text": "В карловското село Столетово ще положат венци и цветя пред бюст-паметника на генерал Столетов на 3 март. Това съобщи за Радио „Фокус”- Пловдив Мирослав Колев, председател на Народно читалище „Христо Ботев 1928 г.” За пореден път жителите на селото ще засвидетелстват своята признателност пред руските и български воини, отдали живота си за Освобождението на България. Честването започва на 3 март от 12:00 часа на Площада в село Столетово.\r\nНародно читалище „Христо Ботев 1928г.” - Столетово се присъединява към инициативата на „Българи за България“ и „Сдружение Азбукари“ – „Пробуждане с хоро“.\r\nСъбитието ще се състои на 3 март в 11:00 часа на площада пред бюст-паметника на генерал Столетов.\r\nЦветана ТОНЧЕВА", "date": "2018.02.24", "title": "Пловдив: В карловското село Столетово ще положат венци и цветя пред бюст-паметника на генерал Столетов на 3 март"}
{"url": "http://www.focus-news.net/news/2018/02/24/2492407/iliyan-yuruchki-narodno-chitalishte-nikola-vaptsarov-blagoevgrad-bibliotechnata-deynost-e-edna-ot-golemite-razvivani-ot-nas.html", "text": "Библиотечната дейност, с която разполагаме, е една от големите дейности на нашето читалище. Това каза за Радио „Фокус“ – Пирин Илиян Юручки, секретар на Народно читалище „Никола Вапцаров“ – Благоевград. По думите му в библиотеката има около 170 хил. тома литература, сред които има много ценни, някои от които старопечатни книги, които се съхраняват при по-специален режим. „Разполагаме с книги, които ги няма дори в Регионалната библиотека“, коментира той. Секретарят добави, че библиотеката от миналата година разполага с нов софтуер, с което се стремят в най-скоро време напълно да автоматизират тази услуга, за да могат читателите по-лесно и по-достъпно да проверяват, дори от вкъщи с какво разполага фондът на библиотеката. „Колежките библиотекари активно работят в тази посока“, подчерта Юручки.\r\nКристина МИТКОВА", "date": "2018.02.24", "title": "Илиян Юручки, Народно читалище „Никола Вапцаров“ – Благоевград: Библиотечната дейност е една от големите, развивани от нас"}
{"url": "http://www.focus-news.net/news/2018/02/24/2492410/veliko-tarnovo-tri-dareniya-na-dokumenti-i-snimki-e-poluchil-darzhavniya-arhiv-v-grada-prez-2017-godina.html", "text": "Три дарения е получил Държавен архив – Велико Търново през 2017 година. Това съобщи за Радио „Фокус“ – Велико Търново Боряна Маринова, началникът на Отдела. Тя посочи, че безвъзмездно придобитите документи са от личен произход. Едното дарение е от 53 архивни единици – дипломи, удостоверения, дисертации, изследвания, разработки и рецензии на Йордан Йорданов Еленски – зам.-декан и декан на Филологически факултет при Великотърновския университет, завеждащ катедра „Западни филологии“. Освен езиковедски изследвания Йордан Еленски прави и краеведски проучвания на историята на плевенските села Комарево и Злокучене. Документите са дарени от дъщеря му. Второто дарение на документи от личен произход на Йордан Тодоров Димитров – създателя на Исторически музей – Горна Оряховица. Той е автор и съавтор на монографии, студии, сборници и предговори към тях, статии, доклади и други. Дарените документи свидетелстват и за дейността му като секретар на Общинския комитет на БКП – Велико Търново. Третото дарение представлява лични документи на Тодор Дончев Овчаров – асистент по археология. По време на работата си като уредник на музеи и преподавател в университета ръководи разкопките на терасата, източно от Патриаршията на хълма Царевец; раннохристиянската базилика, разположена югозападно от село Крън, Казанлъшко, проучва античната вила „Рустика“ в Казанлък, изследва средновековната крепост „Калето“ в село Крън и други. Прави задълбочени проучвания в областта на археологията и публикува научни изследвания, главно на медиевистична тематика. Дарението включва удостоверения, свидетелства, дипломи, медал, връчен за отличник на първия випуск – специалност „История“ на ВТУ, юбилеен знак „1300 г. България“, връчен за работата по обекта на Царевец, дисертации, монографии, студии и снимки. Боряна Маринова отбеляза, че дарения са представени във фейсбук страницата на Държавния архив в началото на тази календарна година.\r\nНадежда КРЪСТЕВА", "date": "2018.02.24", "title": "Велико Търново: Три дарения на документи и снимки е получил Държавния архив в града през 2017 година"}
{"url": "http://www.focus-news.net/news/2018/02/24/2492397/veliko-tarnovo-za-17-a-poredna-godina-klubat-po-konen-sport-kaloyan-92-e-shampion-na-balgariya.html", "text": "За 17-а поредна година великотърновският клуб по конен спорт „Калоян 92“ е шампион на България. Това съобщи за Радио „Фокус“ – Велико Търново треньорът на Клуба Тодор Кулов. Той посочи, че миналата година Мартина Абаджиева е станала държавен шампион по всестранна езда, а Елица Николова е спечелила златен медал от Балканиадата по обездка отборно. Общо картотекираните състезатели на клуба са 25, от които 7 деца и 8 юноши до 18 години. Най-малкият състезател е на 8 години. Картотекираните коне са 35. Конната база разполага с 65 коня от породите холщайнер, олденбург, вестфален, хановер, източнобългарска и други. 40 от тях са в тренинг. Има и 25 кобили и с малки кончета. Тодор Кулов посочи, че миналата година на Конната база в Арбанаси се е провел Международен турнир по конен спорт, който през 2018 година ще се проведе в Шумен. „Имаме уговорка с клуба от Шумен едната година турнирът да се провежда при тях, а на другата при нас“, посочи Кулов.\r\nКлуб „Калоян 92“ съществува от 1975 година. Тренират три възрастови групи: деца, юноши и мъже.\r\nНадежда КРЪСТЕВА", "date": "2018.02.24", "title": "Велико Търново: За 17-а поредна година клубът по конен спорт „Калоян 92“ е шампион на България"}
{"url": "http://www.focus-news.net/news/2018/02/24/2492415/usa-today-amerikanskata-delegatsiya-za-zakrivaneto-na-zimnata-olimpiada-pristigna-v-pyonchan.html", "text": "Делегацията на САЩ, която ще участва на церемонията по закриването на Зимната Олимпиада в Пьончан, е пристигнала в южнокорейския град в събота, съобщава вестник USA Today. Кацането на водената от Иванка Тръмп група става на фона на засиления натиск срещу Пхенян от страна на САЩ, които по-рано наложиха нови санкции срещу Северна Корея. \r\nИванка е провела също така среща с южнокорейския държавен глава Мун Дже-ин, в рамките на която двамата са се съгласили, че Вашингтон и Сеул трябва да се придържат към стратегията на „максимален натиск“ по отношение на Северна Корея. Говорителят на Белия Дом Сара Сандърс, която също е част от официалната делегация, увери на свой ред, че администрацията на Доналд Тръмп няма да се откаже докато Пхенян не прекрати своята ядрена програма. „Мога да кажа, че президентът няма да прави грешките, които допуснаха предишните администрации, нито пък ще бъде мек или слаб“, подчерта Сандърс. \r\nМеждувременно дъщерята на президента не пропусна да се наслади на някои от последните състезания в рамките на игрите, коментира изданието. Тя аплодира американския сноубордист Кейл Мак, който спечели сребърен медал в събота сутринта. Иванка Тръмп освен това стана свидетел и на победата на мъжкия национален отбор по кърлинг на САЩ, който спечели исторически златен медал, наблюдава масовия старт в ски бягането при  мъжете и жените и дори успя да посети някои спортисти, участвали в минали олимпиади, пише още вестникът. Сред тях са Гарет Хайнс, бивш медалист в бобслея и Анджела Ругерио, която е била част от женския национален отбор по хокей на САЩ, спечелил златния медал през 1998 г. \r\nПо време на церемонията по закриването, която ще се проведе в неделя, 25 март, Иванка ще води американската делегация. По-рано стана ясно, че представителите на Северна Корея изпратени за закриването, ще са водени от Ким Йон-чоу, който е обвиняван в съставянето на севернокорейския план, довел до потапянето на южнокорейски кораб през 2010 г., при което загинаха 46 души.    : Цанко Цолов", "date": "2018.02.24", "title": "USA Today: Американската делегация за закриването на Зимната Олимпиада пристигна в Пьончан"}
{"url": "http://www.focus-news.net/news/2018/02/24/2492414/smolyan-izlozhba-za-chestta-i-slavata-na-balgariya-posvetena-na-3-mart-i-140-ata-godishnina-ot-rusko-turskata-voyna-shte-bade-otkrita-v-regionalniya-istoricheski-muzey.html", "text": "По повод националния празник на Република България и 140-ата годишнина от Руско-турската война 1877-1878 година, в Регионалния исторически музей „Стою Шишков“ – Смолян ще бъде открита изложбата „За честта и славата на България“. Това съобщиха за Радио „Фокус“ – Смолян главният уредник на музея Златка Петрова. Откриването ще бъде на 2 март от 17.00 часа в експозиционните зали на културната институция. Това е първата инициатива на Смолянския музей по повод на Европейската година на културното наследство 2018 г. По думите на Петрова основната й цел е популяризирането както историята на българската наградна система, така и високата художествена стойност на отличията като произведения на ювелирното изкуство. Събирана и обогатявана в продължение на десетилетия тази музейна колекция включва тематични сбирки от ордени, медали, знаци и почетни звания. Най-ценните образци обхващат периода от Освобождението до края на ХХ век. В изложбата се представят 142 автентични образци от монархическата и народно-републиканската системи. Наградните отличия са неотменен атрибут от историята на всяка държава, от нейния политически и дипломатически живот. Най-важната им функция – да се връчват за заслуги на проявилите се в името на България, остава неизменна. Те, като източник на информация, се изучават, събират и оценяват с техните конкретни исторически характеристики, наименования, статути, изисквания за награждаване, външен вид и символи. За периода от 1989 г. до 2016 г. изложбата е гостувала в много музеи в страната: Асеновград, Кърджали, Пазарджик, Генерал Тошево, Търговище, Попово, Разград и Батак.\r\nЗлатка Петрова отбеляза, че в деня на националния празник, 3 март след 13.00 часа и на 4 март, в музея ще бъде експонирана пушката на капитан Петко войвода, защитникът на Родопите през 1878-79 г., съхранявана в  колекция „Оръжие“ на РИМ „Стою Шишков“ – Смолян. На този ден  за трета поредна година в общинското тържество историческото оръжие обр. „Уинчестър“ ще присъства специално, каза още главният уредник на музея.\r\nНели ГЕРГЬОВСКА", "date": "2018.02.24", "title": "Смолян: Изложба „За честта и славата на България“, посветена на 3 март и 140-ата годишнина от Руско-турската война, ще бъде открита в Регионалния исторически музей"}
{"url": "http://www.focus-news.net/news/2018/02/24/2492413/varna-obuchenie-po-novi-profesii-sred-koito-programist-i-modist-predlagat-uchilishtata-v-oblastta-za-uchebnata-20182019-godina.html", "text": "Обучение по нови професии, сред които програмист и модист, предлагат училищата във Варненска област за учебната 2018/2019 година. Това каза за Радио „Фокус“ – Варна Венцеслава Генова, началник на Регионалното управление на образованието във Варна. Предложенията са залегнали в проекта на държавния план-прием за учебната 2018/2019 година за област Варна. Прием след завършен VII клас ще се осъществи в 162 паралелки, като с I степен на професионална квалификация, дневна форма на обучение, са 5 паралелки. 79 са паралелките с II и III степен на професионална квалификация, дневна форма на обучение. Проектът предвижда още 76 профилирани паралелки, дневна форма на обучение, 1 профилирана паралелка, задочна форма на обучение, както и 1 професионална паралелка, дневна форма на обучение, за ученици от помощно училище, насочени от Регионалния център за подкрепа на процеса на приобщаващото образование. Венцеслава Генова допълни, че проектът съдържа и предложение за обучение за първи път по професията програмист, специалност „Програмно осигуряване“ в Професионалната гимназия по икономика „Д-р Иван Богоров“. За първи път ще се извършва обучение и по професията модист, специалност „Бутикови облекла“ в Професионалната гимназия по текстил и моден дизайн, снабдител, специалност „Снабдител“ в обединеното училище в село Михалич, община Вълчи дол, работник в растениевъдството, специалност „Трайни насаждения“ в обединеното училище в село Червенци, община Вълчи дол, както и оператор информационно осигуряване, специалност „Икономическо информационно осигуряване“ в средното училище в град Дългопол. „За първи път ще се извършва обучение и по професията оператор на компютър, специалност „Текстообработване“ в обединеното училище в село Цонево, община Дългопол. Обединеното училище в селото има такава специалност, която след това би могла по желание на учениците да бъде продължена в 11 и 12 клас в училището в град Дългопол, където да получат и средно образование, след като положат съответните държавни зрелостни изпити“, добави Венцеслава Генова.\r\nМарияна ВАЛЕНТИНОВА", "date": "2018.02.24", "title": "Варна: Обучение по нови професии, сред които програмист и модист, предлагат училищата в областта за учебната 2018/2019 година"}
{"url": "http://www.focus-news.net/news/2018/02/24/2492411/reuters-islyamska-darzhava-poe-otgovornost-za-samoubiystvenata-ataka-v-yemen.html", "text": "Терористичната групировка „Ислямска държава“ пое отговорност за извършения двоен самоубийствен атентат в йеменския град Аден в събота, предава Reuters. Това са съобщили контролираната от екстремистката организация агенция “Амак“. Информацията е потвърдила по-ранните данни, че цел на нападението е бил лагер, принадлежащ на антитерористичните части. \r\nПо-рано бе агенцията съобщи, че заради взривяването на две коли бомби са загинали или ранени няколко десетки души, като се позова на данни на очевидци. Очаква се уточнява броя на пострадалите и убитите. : Цанко Цолов", "date": "2018.02.24", "title": "Reuters: „Ислямска държава“ пое отговорност за самоубийствената атака в Йемен"}
{"url": "http://www.focus-news.net/news/2018/02/24/2492406/ria-novosti-vanshnite-ministri-na-rusiya-i-shvetsiya-sa-obsadili-situatsiyata-v-siriya.html", "text": "Външните министри на Русия и Швеция, съответно Сергей Лавров и Маргот Валстрьом са обсъдили ситуацията в Сирия в рамките на телефонен разговор, проведен в събота, 24 февруари, съобщава РИА Новости, като се позовава на данни от външното ведомство в Москва. Според разпространената информация първите дипломати са засегнали и въпроса относно предстоящото гласуване от Съвета за сигурност на ООН на резолюция, призоваваща за хуманитарно примирие.\r\n„на 24 февруари по инициатива на шведската страна се състоя телефонен разговор между външният министър Сергей Лавров и неговия шведски колега Маргот Валстрьом“, съобщават от руското външно ведомство. \r\n„Двамата първи дипломати са разменили мнения по въпроса за урегулиране на ситуацията в Сирия, в това число и предстоящото гласуване от Съвета за сигурност на ООН на резолюция, призоваваща за хуманитарно примирие“, се казва още в официалното съобщение. \r\nЗаседанието на Съвета за сигурност е насрочено за 19:00 часа българско време. : Цанко Цолов", "date": "2018.02.24", "title": "РИА Новости: Външните министри на Русия и Швеция са обсъдили ситуацията в Сирия"}
{"url": "http://www.focus-news.net/news/2018/02/24/2492412/nimh-tazi-nosht-valezhi-shte-obhvanat-stranata-v-severna-i-zapadna-balgariya-shte-prevalyava-snyag-a-v-gornotrakiyskata-nizina-i-po-chernomorieto-dazhd.html", "text": "През нощта валежите ще обхванат страната - в Северна и Западна България ще превалява сняг, а в Горнотракийската низина и по Черноморието - дъжд. С усилване на вятъра в западната половина от страната от северозапад, а в източната -  от североизток ще нахлува студен въздух. Такава е прогнозата за времето на Националния институт по метеорология и хидрология (НИМХ) при БАН, съобщи за Агенция „Фокус“ дежурният синоптик Красимир Стоев. Атмосферното налягане е по-ниско от средното за месеца - временно ще се повиши.Утре валежите ще продължат, като с понижението на температурите почти навсякъде и в Горнотракийската низина и по Черноморието дъждът ще премине в сняг. По-значителни ще бъдат снеговалежите в Западна България. Ще се образува снежна покривка. Ще духа до умерен, в източните райони и временно силен североизточен вятър. Минималните температури ще бъдат между минус 4° и 1°, а максималните – между минус 2° и 3°. През нощта срещу понеделник, с преминаването на средиземноморски циклон през Гърция и Егейско към Черно море, валежите у нас ще се усилят и обстановката още ще се усложни.Над Черноморието ще е облачно с валежи, като постепенно почти навсякъде дъждът ще премине в сняг. Ще духа умерен и временно силен североизточен вятър. Максимални температури на въздуха между минус 1° и 3°. Температурата на морската вода е 6-7°. Вълнението на морето ще бъде 3-4 бала с тенденция на усилване.Над планините ще облачно със снеговалежи. Ще духа силен вятър - в ниските части постепенно ще се ориентира от изток-югозиток, а по билата ще е от югозапад. Ще има снежни виелици и по проходите ще се образуват навявания. Максималната температура на височина 1200 метра ще бъде около минус 7°, а на 2000 метра – около минус 10°.  През първата половина от следващата седмица ще бъде ветровито и студено, валежите от сняг ще продължат. В понеделник валежите ще са умерени, в Западна и Централна България, както и в югоизточните райони - временно и силни. В Северна България и по високите котловинни полета ще се натрупа снежна покривка, по-съществена в северозападните райони. По високопланинските проходи и в Североизточна България ще има условия за виелици и навявания. Във вторник валежите чувствително ще отслабнат, в повечето райони и ще спрат, но вечерта в Родопите отново ще завали. В сряда ще превалява главно в югоизточната половина от страната.", "date": "2018.02.24", "title": "НИМХ: Тази нощ валежи ще обхванат страната, в Северна и Западна България ще превалява сняг, а в Горнотракийската низина и по Черноморието - дъжд"}
{"url": "http://www.focus-news.net/news/2018/02/24/2492408/tass-pekin-se-obyavi-protiv-ednostranni-sanktsii-ot-strana-na-sasht-sreshtu-kitayski-grazhdani-i-organizatsii.html", "text": "Външното министерство на Китай се обяви против въвеждането на едностранни санкции от страна на САЩ срещу китайски граждани и организации, съобщава ТАСС. \r\nПо-рано в събота от Вашингтон санкционираха редица лица и фирми, във връзка с предприети нови наказателни действия срещу Северна Корея. В рамките на новите санкции са включени и граждани на Китай, както и китайски компании.\r\nСпоред съобщение на говорителя на министерството Гън Шуан, публикувано на интернет страницата на външното ведомство, „китайската страна се застъпва твърдо против въведените от САЩ едностранни санкции… по отношение на китайски компании и физически лица в съответствие със своето вътрешно законодателство“. Китайският дипломат е отбелязал, че Пекин спазва всички санкции на Съвета за сигурност на ООН по отношение на Северна Корея и не позволява на физически или юридически лица да предприемат действия, с които биха ги нарушили. Пекин също така предупреди, че това може да подкопае двустранните връзки. : Цанко Цолов", "date": "2018.02.24", "title": "ТАСС: Пекин се обяви против едностранни санкции от страна на САЩ срещу китайски граждани и организации"}
{"url": "http://www.focus-news.net/news/2018/02/24/2492417/sofiya-bus-i-lek-avtomobil-sa-katastrofirali-na-kragovoto-na-okolovrastniya-pat-na-stolitsata-pri-otbivkata-za-kv-mladost.html", "text": "Катастрофа е станала между бус и лек автомобил на кръговото на ул. \"Околовръстен път\" в София при отбивката за кв. \"Младост\", предаде репортер на Радио „Фокус“. При инцидента бусът се е преобърнал, но към момента няма информация за тежко пострадали. На място са два полицейски екипа и линейка. Движението в участъка на катастрофата се осъществява без затруднение.", "date": "2018.02.24", "title": "София: Бус и лек автомобил са катастрофирали на кръговото на Околовръстния път на столицата при отбивката за кв. \"Младост\""}
{"url": "http://www.focus-news.net/news/2018/02/24/2492418/predstoyashti-sabitiya-v-stranata-za-25-fevruari-agentsiya-fokus.html", "text": "***\r\nОт 10.00 часа в хотел „Маринела“, зала „София 1“, ще се проведе дискусионен енергиен форум на тема “АЕЦ “Белене“ – ключ към сигурността и развитието на България“.\r\n***\r\nОт 11.00 в Националния пресклуб на БТА ще се проведе Кръгла маса на тема: „Идейните, политически и организационни предизвикателства пред БСП”. Участие във форума ще вземе и лидерът на БСП Корнелия Нинова.\r\n***\r\nОт 11.30 часа пред Народния театър \"Иван Вазов\" ще се проведе Народен събор в подкрепа на българската национална традиция и срещу Истанбулската конвенция.\r\n***\r\nОт 18.00 часа в Центъра за култура и дебат „Червената къща“ ще се проведе прожекция на филма „Урок“. Заснет по действителен случай, филмът разказва за почти безизходната ситуация, в която е поставена една провинциална учителка – неизплатена ипотека, неполучени заплати, невъзможност да намери помощ. \r\n***\r\nОт 20.00 часа в Центъра за култура и дебат „Червената къща“ ще се проведе прожекция на филма „Каръци“,  който разказва историята на група съученици в малък провинциален град. Във време, когато светът е (почти) без граници, те са родени в беден град на бедна държава, без шанс да постигнат каквото и да е. Филмът отразява трудностите на младото поколение в „провинциална\" България – свят, който понякога е доста по-различен от този на големия град. \r\n***\r\nОт 11.00 часа в креативното пространство за споделена работа „Иноватор“ експерти от Държавна агенция „Електронно управление” (ДАЕУ) ще обучават деца от Варна на кибер хигиена и принципи за безопасен Интернет. \r\n***\r\nОт 11.00 часа, в Пресклуба на БТА – Велико Търново ще се проведе пресконференция на партия \"Български социалдемократи\", с участието на генералния секретар на партията Георги Анастасов, на тема \"Каузата на българските социалдемократи\".\r\n***\r\nОт 11.00 часа Mall Велико Търново ще започне Второто издание на фестивала на настолните игри “Настолен град”. В 14.00 часа започва турнирът по „Падемия: Оцеляване“. Известната по цял свят кооперативна игра, в която екип от учени борят смъртоносни зарази, идва отново на “Настолен град”. \r\n*** \r\nОт 11.30 часа в пресклуба на БТА ще се състои пресконференция на партия „Български социалдемократи“, с участието на генералния секретар на партията Георги Анастасов, на тема „Каузата на българските социалдемократи“.\r\n*** \r\nОт 9.00 часа в Спортна зала „Никола Петров”ще се проведе турнир по баскетбол мъже – Аматьорска баскетболна лига, под домакинството на БК „Локомотив” - град Горна Оряховица. \r\n***\r\nОт 11.00 часа в Държавен куклен театър „Дора Габе“ ще бъде представен спектакълът  „Нощна приказка“ на Държавен куклен театър „Дора Габе“.\r\n***\r\nОт 14.00 часа в Павликени започва Училище за бъдещи родители „Щъркел“. \r\n***\r\nОт 09.00 часа в храм „Св. Марина“ Пловдивският митрополит Николай ще възглави архиерейска света Литургия на Неделя Православна. \r\n***\r\nОт 16.00 часа в Limacon Event Center ще се проведе безплатен практически семинар за семейства с доведени родители и деца. \r\n***\r\nОт 19.00 часа от пл. „Централен“ ще започне шествие на 180 журналисти от 32 държави до Римски стадион, с което ще бъде даден старт на годишна среща на Международния ски клуб на журналистите (SCIJ).\r\n***\r\nОт 11.30 часа пред сградата на общинската администрация, Национален инициативен комитет за качествена и иновативна образователна система организира протест под надслов „Не на насилието в детски градини и училища“. \r\n***\r\nОт 10.30 до 14.00, на ул.”Ал.Константинов”№1 (срещу Военния клуб), за втора поредна година Младежи ГЕРБ и Жени ГЕРБ, с подкрепата на Общинското ръководство на партията в Свищов, организират работилничка за мартенички.\r\n***\r\nОт 11.00 часа в Куклния театър ще бъде представена постановката „Дядо вади ряпа“ по Ран Босилек. \r\n*** \r\nОт 07.00 часа ще бъде открит изборния ден за частичните избори за кмет на кметство Средище. \r\n***\r\nОт 10.00 до 15.00 часа на Първа сцена в Градския парк ще се проведе Състезателно дефиле „Кукерландия“ 2018 – II част.", "date": "2018.02.24", "title": "Предстоящи събития в страната за 25 февруари (Агенция „Фокус“)"}
{"url": "http://www.focus-news.net/news/2018/02/24/2492434/predstoyashti-mezhdunarodni-sabitiya-za-25-fevruari-agentsiya-fokus.html", "text": "Церемонията по закриването на Зимните Олимпийски игри в Южна Корея. Очаква се пристигането на делегацията на Северна Корея.  Ангела Меркел ще обяви кои членове от нейния Християндемократически съюз ще бъдат включени в бъдещото правителство.  Жан-Клод Юнкер започва своята обиколка на Западните Балкани с посещение в Македония.  САЩ, Мексико и Канада започват нов кръг от преговори за Северноатлантическото търговско споразумение (NAFTA).", "date": "2018.02.24", "title": "Предстоящи международни събития за 25 февруари (Агенция „Фокус“)"}
{"url": "http://www.focus-news.net/news/2018/02/24/2492435/veliko-tarnovo-v-gorna-oryahovitsa-se-prekloniha-pred-pametta-na-elena-grancharova-spasitelkata-na-grada.html", "text": "Горнооряховчани се поклониха пред паметта на Елена Грънчарова, съобщиха от пресцентъра на Общината. Днес се навършват 95 години от смъртта на героичната българка. На честването пред паметния знак на Спасителката на Горна Оряховица присъстваха кметът инж. Добромир Добрев, заместник-кметовете Николай Георгиев и Йорданка Кушева, представители на Инициативен комитет „Памет за Елена Грънчарова”, на обществени организации, ученици, граждани. „В история ни има десетки жени, изиграли важна роля за хода на събитията, предопределили нашето настояще. За съжаление, знаем твърде малко за повечето от тях. Имало е моменти, в които те са се оказвали по-дейни, по-твърди и по-смели от мъжете. Една от тях е Елена Грънчарова”, каза в словото си директорът на Историческия музей Пламен Мадемов. Той припомни накратко пред присъстващите живота и делото на смелата горнооряховчанка. „Обичана и почитана от всички Елена Грънчарова дочаква Освобождението и живее много години след него като всепризнат защитник и съветник на горнооряховчани“, каза още в словото си Пламен Мадемов.\r\nЕлена Грънчарова умира на 24 февруари 1923 година. Признателното гражданство я погребва с големи почести на място, което се намира в днешния парк „Никола Петров“. През 2000 година е обявена за почетен гражданин на Горна Оряховица. На 27.11.2012 година Дамски инициативен комитет „Памет за Елена Грънчарова”, със спомоществователството на Ротари клуб Горна Оряховица – Лясковец, поставя паметен знак, който да указва на бъдещите поколения мястото, където почиват тленните ѝ останки. Бюст-паметник на Елена Грънчарова има в „Алеята на възрожденците“ в парк „Христо Ботев“. Името на Спасителката на града носи и една детска градина в Горна Оряховица.\r\nПред паметния знак на Елена Грънчарова бяха положени венци и цветя от кмета на Общината инж. Добромир Добрев, от Инициативния комитет, от обществени организации, учебни заведения и граждани.", "date": "2018.02.24", "title": "Велико Търново: В Горна Оряховица се преклониха пред паметта на Елена Грънчарова – Спасителката на града"}
{"url": "http://www.focus-news.net/news/2018/02/24/2492437/hristo-mihalchev-taekuondo-klub-gladiator-v-dupnitsa-sportnite-klubove-v-grada-imat-podkrepata-na-kmeta-inzh-metodi-chimev.html", "text": "Спортните клубове в града имат подкрепата на кмета инж. Методи Чимев. Това каза за Радио „Фокус“- Пирин Христо Михалчев, треньор в клуба. „Имаме подкрепата на кмета, а аз се занимавам с треньорска дейност от 20 години и знам какво е било преди. Имало е предишни управници, които дори са ни искали наем, за да направим някакво мероприятие в града. Въобще не е ставало и дума за отпускане на субсидия, а сега имаме подкрепа. Надявам се и в бъдеще да работим така добре с Общината“, каза още Михалчев. По думите му спортната зала в Дупница предоставя отлични условия. „Благодарение на тази зала, която е нова и хубава, миналата година бяхме домакини на балканско първенство. Дупница беше предпочетена пред София, Пловдив и Варна заради добрата школа и добрата зала“, каза Михалчев.\r\nЛора КАЛЧЕВА", "date": "2018.02.24", "title": "Христо Михалчев, Таекуондо клуб „Гладиатор“ в Дупница: Спортните клубове в града имат подкрепата на кмета инж. Методи Чимев"}
{"url": "http://www.focus-news.net/news/2018/02/24/2492440/pazardzhik-politsiyata-vav-velingrad-zadarzha-vaorazhen-mazh-barikadiral-se-v-doma-si-sled-semeen-skandal.html", "text": "Полицията във Велинград задържа въоръжен мъж, барикадирал се в дома си. Цялата операция беше с реален риск за всички участници. Това съобщи за Агенция „Фокус“ Мирослав Стоянов – говорител на ОДМВР-Пазарджик. „Въпросният мъж, който е жител на Велинград, има семейни конфликти с неговата сестра и негови близки. Явно след солидна употреба на алкохол, решава да отиде и да се саморазправя с тях. Отивайки в жилещото на сестра си той проявява агресия, а жената, която има паник-бутон към местна охранителна фирма, уплашена от поведението на брат си го активира и на място пристига патрул на фирмата. Той заплашил охранителя с пушка, която държал в ръцете си“, разказа Мирослав Стоянов. По думите му веднага е получен и сигнал в РУП-Велинград. „Колегите получават информация, че след скандала мъжът се е оттеглил в жилището, където живее и блокират неговата къща“, уточни той. Говорителят на областната дирекция уточни, че полицаите са имали информация, че мъжът е под въздействието на алкохол, силно агресивен и има оръжие в себе си, затова подхождат много внимателно. „Те използваха един момент на негово излизане в двора и моментално го задържаха с белезници. В жилището му бе отрит притеснителен арсенал – бойна карабина, въздушна пушка, която обаче е преправена за използване на малокалибрени патрони със заглушител. В таванско помещение са открити взривно вещество и детониращ механизъм, които са елемент от правенето на взривно устройство“, допълни още той.\r\nМъжът е задържан за 24 часа. По данни на полицията той е притежавал и законно оръжие, но му е отнето преди малко повече от година след скандал в местна дискотека. \r\nИван ЛАЗАРОВ", "date": "2018.02.24", "title": "Пазарджик: Полицията във Велинград задържа въоръжен мъж, барикадирал се в дома си след семеен скандал"}
{"url": "http://www.focus-news.net/news/2018/02/24/2492438/varna-nay-golyamo-uvelichenie-na-naetite-litsa-v-oblastta-v-kraya-na-2017-godina-ima-v-ikonomicheskata-deynost-obrazovanie.html", "text": "По предварителни данни на Националния статистически институт наетите лица по трудово и служебно правоотношение в област Варна към края на декември 2017 г. намаляват със 7 100 или с 4.6% спрямо края на септември 2017 г., като достигат 148 300. Това съобщиха от пресцентъра на Териториално статистическо бюро – Североизток. Спрямо края на третото тримесечие на 2017 г. най-голямо намаление на наетите лица се наблюдава в икономическите дейности „Хотелиерство и ресторантьорство” – с 30.1%, „Култура, спорт и развлечения” – с 24.9% и „Други дейности” – с 11.6%. Най-голямо увеличение на наетите лица по трудово и служебно правоотношение – с 5.6%, е регистрирано в дейност „Образование”.\r\nВ структурата на наетите лица по икономически дейности най-голям е относителният дял на наетите по трудово и служебно правоотношение в дейностите „Търговия; ремонт на автомобили и мотоциклети” и „Преработваща промишленост” – съответно 20.2 и 13.7%.\r\nВ края на декември 2017 г. наетите лица по трудово и служебно правоотношение са с 1 300 или с 0.8% по-малко в сравнение с края на декември 2016 г., като най-голямо намаление на наетите се наблюдава в икономическите дейности „Административни и спомагателни дейности” и „Хотелиерство и ресторантьорство”. В процентно изражение намалението е най-значително в икономическите дейности „Административни и спомагателни дейности” – с 15.3%, „Финансови и застрахователни дейности“ – със 7.9% и „Хотелиерство и ресторантьорство“ – със 7.7%. Най-голямо увеличение на наетите лица в края на декември 2017 г. спрямо края на декември 2016 г. има в икономическата дейност „Образование” – 6.8%.", "date": "2018.02.24", "title": "Варна: Най-голямо увеличение на наетите лица в областта в края на 2017 година има в икономическата дейност „Образование”"}
{"url": "http://www.focus-news.net/news/2018/02/24/2492439/bbc-kompanii-v-sasht-prekratyavat-satrudnichestvoto-si-s-natsionalnata-asotsiatsiyata-na-pritezhatelite-na-ognestrelni-orazhiya.html", "text": "След инцидента в училището във Флорида довел до 17 загинали, две големи авиокомпании се присъединяват към списъка от фирми, прекратяващи партньорството си Националната асоциацията на притежателите на огнестрелни оръжия, пише BBC.\r\nАвиокомпаниите Делта и Американ Ерлайнс отмениха намаленията, които предоставяха на членовете на асоциацията. Активисти, призоваващи за законодателни промени на режима за притежаване на огнестрелно оръжие настояват за бойкот на Асоциацията. От Асоциацията, чийто членове наброяват 5 милиона души по нейни данни отговаря в социалната мрежа „Туитър“ с коментар, че недоволството трябва да се насочи към пропуските на правоохранителните органи. Юлиян Марков", "date": "2018.02.24", "title": "BBC: Компании в САЩ прекратяват сътрудничеството си с Националната асоциацията на притежателите на огнестрелни оръжия"}
{"url": "http://www.focus-news.net/news/2018/02/24/2492442/stanka-mihova-rd-sotsialno-podpomagane-blagoevgrad-semeystva-sas-srednomesechni-dohodi-do-400-leva-prez-2018g-shte-poluchavat-mesechni-pomoshti-za-otglezhdane-na-dete-v-palen-razmer.html", "text": "Семейства със средномесечен доход на член  от семейството до 400 лева през 2018 година ще получават месечни помощи за отглеждане на дете по реда на чл.7, от ЗСПД в пълен размер. Това каза пред Радио „Фокус“ – Пирин Станка Михова, експерт в Регионална дирекция „Социално подпомагане“ – Благоевград. По думите й семейства с доход между 400,01 и 500 лева включително, ще получават помощи в размер на 80% от пълния размер на помощта. „Размерът на месечните помощи за отглеждане на дете по чл.7, ал.1 от ЗСПД за 2018 година за семейства със средномесечен доход на член от семейството за предходните 12 месеца, по-нисък или равен на дохода по реда на 4а, ал.2, т.1 от ЗСПД за семейство с едно дете е 40 лева, за две деца е 90 лева, три деца – 135 лева и четири деца - 145 лева, като за всяко следващо дете в семейството помощта за семейството ще расте с 20 лева“, допълни експертът. Михова подчерта, че семейните помощи по чл.7 от ЗСПД, отпуснати преди влизането в сила на този Закон се изплащат до изтичането на срока, за който са отпуснати, в размерите, определени в чл. 63, ал.4 от ЗДБРБ като размерите се изменят с издаването на заповед.\r\nКристина МИТКОВА", "date": "2018.02.24", "title": "Станка Михова, РД „Социално подпомагане“ – Благоевград: Семейства със средномесечни доходи до 400 лева през 2018г. ще получават месечни помощи за отглеждане на дете в пълен размер"}
{"url": "http://www.focus-news.net/news/2018/02/24/2492416/viktor-zhekov-faktat-che-nashite-snoubordisti-uspyavat-da-se-borichkat-s-nay-dobrite-v-sveta-vapreki-vazmozhnostite-koito-imat-za-podgotovka-tryabva-da-se-admirira.html", "text": "Фактът, че нашите сноубордисти успяват да се боричкат с най-добрите в света, въпреки възможностите, които имат за подготовка, трябва да се адмирира. Това каза за Агенция „Фокус“ Виктор Жеков, баща и треньор на Александра Жекова, по повод представянето на българските сноубордисти в Зимните олимпийски игри в Пьонгчанг. „Със Сани успяхме да направим едно наистина много добро състезание, от гледна точка на това какво сме имали като възможности за подготовка и за работа“, отбеляза Жеков. По повод представянето на Радослав Янков Виктор Жеков отбеляза, че той не е успял да постигне това, за което е бил подготвен. „Той беше подготвен изключително добре в своята дисциплина, но не можа да постигне максимумът, на който е способен. Дисциплината, в която се състезава е много специална и много малки грешки могат да те изхвърлят от състезанието, както се случи и при него. До голяма степен е въпрос на шанс да успееш да направиш константни и много добри спускания без да допуснеш абсолютно никаква грешка. Нашият спорт е такъв – това не е автомобилна писта, която е константна през цялото време. Все пак сноубордът се кара от хора и всеки може да сгреши. Видяхме много добри състезатели, които и през сезона, и през годините, по една или друга причина, не успяха да постигнат максимално добрия резултат, на който са способни. Така че е необходим и спортен шанс. Аз съжалявам, че това не се получи“, коментира още Жеков. „Теди Пенчева направи може би максимума, на който е свободна. Тя рядко е постигала такова класиране и на световна купа. Изключително респектиращо е това, че тя беше прекъснала за известен период от време, успя да се върне и в крайна сметка започна да прави спускания, които преди това не беше правила. В крайна сметка стигна до Олимпиада, която за нея беше мечта. При нея нямаше някакви по-големи участия, дори само това, което успя да постигне е достойно за адмирации“, допълни  Виктор Жеков. Той отбеляза, че възможностите, които тези състезатели са имали за подготовка през годините, не са достатъчни. „Това, с което са разполагали е в пъти по-малко от това, с което разполагат техните преки конкуренти, като база, възможности за възстановяване, достъп до тренировъчни полигони и т.н. Те са едни много сериозни атлети, отдадени на това, което правят и в крайна сметка успяха да постигнат много.  Фактът, че успяват да се боричкат с най-добрите в света, е много показателен и би трябвало да бъде адмириран“, коментира още Жеков. Той допълни, че винаги е бил оптимист за развитието на българския сноуборд.  „Винаги съм вярвал, че можем да постигнем това, което сме постигнали. Това са нива, за които съм мечтал. За да продължим нататък и за да се случват нещата занапред първо трябва тези хора, които се занимават с администрирането на спорта да се поогледат, да видят какво имат нашите конкуренти и да го осигурят на състезателите на България. За да достигнеш някого ти трябва да имаш поне това, с което разполага той, а за да го биеш – трябва да имаш повече. В момента в това отношение сме изключително изостанали. Преди години имахме късмета, че бяхме сред пионерите в този спорт и бяхме с равен старт с останалите. Това до голяма степен ни улесни, но в днешно време се иска много повече, много сериозни инвестиции в тренировъчни бази и сериозно да се погледне за решаването на куп проблеми. Много работа има да се върши и тя трябва да се върши, а не само да се чака някакви резултати да дойдат от небето“, каза още Виктор Жеков.\r\nВесела АЛЕКСАНДРОВА", "date": "2018.02.24", "title": "Виктор Жеков: Фактът, че нашите сноубордисти успяват да се боричкат с най-добрите в света, въпреки възможностите, които имат за подготовка, трябва да се адмирира"}
{"url": "http://www.focus-news.net/news/2018/02/24/2492446/plovdiv-blizo-190-proverki-po-izpalnenie-na-zabranata-za-tyutyunopushene-sa-izvarshili-zdravnite-inspektori-v-plovdiv-prez-poslednata-sedmitsa.html", "text": "187 проверки по изпълнение на забраната за тютюнопушене са извършили здравните инспектори в Пловдив през последната седмица – за периода от 16 до 23 февруари. Това съобщиха за Радио „Фокус“ – Пловдив от Регионалната здравна инспекция (РЗИ). Проверени са 49 заведения за обществено хранене, 65 закрити и 32 открити обществени места, както и 41 детски и учебни заведения.\r\nПрез последния отчетен период здравните инспектори са издали шест предписания за установени нарушения. През изминалата седмица са постъпили две жалби от граждани и институции. Извършени са също 163 проверки по текущ контрол, осъществени са и 18 консултации във връзка с тютюнопушенето.\r\nТони МИХАЙЛОВ", "date": "2018.02.24", "title": "Пловдив: Близо 190 проверки по изпълнение на забраната за тютюнопушене са извършили здравните инспектори в Пловдив през последната седмица"}
{"url": "http://www.focus-news.net/news/2018/02/24/2492444/veliko-tarnovo-otchita-se-leko-pokachvane-na-tsenata-na-benzina-v-grada-prez-posledniya-mesets.html", "text": "Отчита се леко покачване на цената на бензинa във Велико Търново през последния месец, показва репортерска проверка на Радио „Фокус“ - Велико Търново. Към момента големите вериги бензиностанции в областта държат средна цена на бензин А-95 от 2.06 лв./л, като през месец януари цената е била 2.04 лв./л. Средната за страната се запазва 2.09 лв./л. Леко понижение на цената се отчита при бензин А-98 и дизела. Цената на бензин А-98 във Велико Търново е 2.35 лв./л, като през януари е била 2.36 лв./л. Средната цена за страната също се запазва 2.36 лв./л. През януари цената на дизела също е паднала. По великотърновските бензиностанции този вид гориво се продава за 2.07 лв./л, докато миналия месец е бил 2.08 лв./л. Средната цена на дизела за страната е 2.10 лв./л. Цената на газта и метана се запазва през последния месец. Пропан-бутанът е 1.02 лв./л, а метанът – 1.34 лв./л.\r\nЦените на повечето видове горива в областта са с между 1 и 3 стотинки по-ниски от средните за страната. Справка със статистика за страната на сайт за горива сочи, че за днешния ден област Велико Търново е на 9-то място в класация за най-евтини горива в България. През месец януари е била на същата позиция. Съседната област Габрово се нарежда на 7-о място в класацията. Най-евтините горива са в област Ямбол, а Плевен и Ловеч са съответно на 22-о и 27-о място.\r\nНадежда КРЪСТЕВА", "date": "2018.02.24", "title": "Велико Търново: Отчита се леко покачване на цената на бензинa в града през последния месец"}
{"url": "http://www.focus-news.net/news/2018/02/24/2492447/afp-mnogohilyadni-demonstratsii-predi-izborite-v-italiya-drugata-sedmitsa.html", "text": "В Италия се проведоха многохилядни демонстрации на крайнодесни и антифашисти една седмица преди изборите за парламент, предаде  AFP.\r\nДесетки хиляди се включиха в демонстрациите, проведени из цяла Италия На места имаше изолирани сблъсъци. В опазването на реда бяха ангажирани пет хиляди полицейски служители, които охраняваха повече от 119-те прояви из страната.\r\nГолям митинг се проведе в Милано, където по полицейски данни се бяха събрали между 10 и 20 хиляди души, привърженици на антиемигрантската групировка „Лигата“, водена от Матео Салвини. Групировката е част от водената от Силвио Берлускони дясна коалиция, която води според допитванията преди изборите на 4 март.\r\nВ Рим демонстрациите протекоха мирно, охранявани от повече от три хиляди полицаи. Юлиян Марков", "date": "2018.02.24", "title": "AFP: Многохилядни демонстрации преди изборите в Италия другата седмица"}
{"url": "http://www.focus-news.net/news/2018/02/24/2492448/", "text": "Русия няма да допусне произволни интерпретации на гласуваната в Съвета за Сигурност на ООН резолюция, заявява постоянният представител на Руската федерация в ООН Василий Набензя, цитиран от ТАСС. \r\nТой също така казва, че Русия настоява да се прекратят заплахите към властите в Дамаск от страна на САЩ, изразявайки „публична тревога от заплахите за агресия срещу суверенна Сирия“.\r\n„Веднага предупреждаваме, че ние няма да допуснем произволни интерпретации на току-що приетата резолюция. Искаме да се прекрати безотговорната реторика и вместо това (страните) да се включат в общите усилия по урегулиране на конфликта на основата на резолюция номер 2254 на Съвета за Сигурност на ООН“, завява Набензя.\r\nСлед гласуваната единодушно резолюция номер 2401 за 30-дневно прекратяване на огъня в цяла Сирия за оказване на хуманитарна помощ на населението там Василий Небензя заявява, че Русия „подкрепя този дкумент, доколкото той призовава сирийските страни в конфликта да прекратят най-скоро бойните действия, изпълнявайки по-рано съгласуваните договорености и да започнат преговори по обща деескалация и установяване на продължителни хуманитарни паузи на територията на цялата страна“. Той отбелязва, че примирието не засяга операциите против терористичните организации в Сирия, които ще бъдат продължени. Юлиян Марков", "date": "2018.02.24", "title": "ТАСС: Русия няма да допусне произволни интерпретации на гласуваната в Съвета за Сигурност на ООН резолюция"}
{"url": "http://www.focus-news.net/news/2018/02/24/2492449/afp-pobeditel-na-68-mi-filmov-festival-v-berlin-e-evropeyska-koproduktsiya-s-uchastieto-na-balgariya.html", "text": "Носител на „Златната мечка“ – Голямата награда на 68-мия филмов фестивал в Берлин стана европейската копродукция „Не ме докосвай“ с участието на България на румънската режисьорка Адина Пинтилие., предаде AFP.\r\nСребърна мечка получи филмът „Лице“ на полската режисьорка Малгоржата Зумовска. Наградата за режисура получи американецът Уес Андерсън за филма „Островът на кучетата“. Наградата за най-добра женска роля бе присъдена на Ана Брун от копродукцията „Наследници“, а за най-добра мъжка роля бе награден Антъни Баджън за участието си във филма „Молитвата“.  Юлиян Марков", "date": "2018.02.24", "title": "AFP: Победител на 68-ми филмов фестивал в  Берлин е европейска копродукция с участието на България"}
{"url": "http://www.focus-news.net/news/2018/02/24/2492445/spored-bsp-kabinetat-otnema-evropeyskiya-obraz-na-balgariya-obzor.html", "text": "Кабинетът отнема европейския образ на България. Това заяви лидерът на БСП Корнелия Нинова в своя доклад за актуалната политическа обстановка пред Националния съвет на партията. Според Нинова Българското председателство е започнало с корупционен скандал за ремонта на НДК, преминало е през „кум гейт” и е завършило с решение за противоконституционен акт на Народното събрание. „Строителството на Великата българска стена, гордостта на Борисов, с която пази външните граници на Европа, финализира с досъдебно производство в Специализираната прокуратура за два вида престъпления от общ характер – завишени цени и занижен контрол. Скандалът за лобизъм в здравното министерство доведе до оставка на министъра на здравеопазването. От две седмици, нов скандал в Здравната каса слага траен етикет – хаос в здравеопазването, този път с последици за европейския ни образ”, обобщи Нинова. Тя заяви, че редица европейски държави предявяват претенции към председателстващия Съвета на ЕС за некоректност към договорни задължения.\r\n„Избухна и скандалът в БДЖ, отново с обвинения в корупция и ощетяване на работниците там. Разбира се, не бива да пропускаме разкритията за далавери на кмета на ГЕРБ в Септември, както и пробива в системата БАЦИС, който управляващите панически покриха, но който също е доказателство за корупция и далавери във финансовата сфера”, припомни още лидерът на БСП. Корнелия Нинова добави, че от вчера държавата се тресе от нов „изключително арогантен случай на задкулисие“ и „ярък образ на паралелната държава“, който засяга националната сигурност и съдбата на 2 млн. българи – продажбата на ЧЕЗ. Според Нинова държавата трябва да има роля в структуроопределящи и важни за сигурността, икономиката и развитието ѝ отрасли, какъвто е енергетиката. Докладът на Нинова за обстановката в страната бе първа точка от дневния ред на заседанието на Пленума, който започна при кворум от 115 души. Националният съвет  възложи на Изпълнителното бюро на партията, на Съвета по духовна сфера, култура и медии и на Комисията по идейно и програмно развитие, анализи и прогнози да разработи концепция за стартиране на телевизионен канал на БСП. Пленумът изслуша анализ на работата на общинските съветници, избрани от БСП, които са общо 930 в цялата страна. Членовете на Националния съвет на БСП обсъдиха  и редица други вътрешнопартийни въпроси.  \r\nДеница КИТАНОВА", "date": "2018.02.24", "title": "Според БСП кабинетът отнема европейския образ на България (ОБЗОР)"}
{"url": "http://www.focus-news.net/news/2018/02/24/2492443/afp-savetat-za-sigurnost-na-oon-edinodushno-prie-rezolyutsiya-za-prekratyavane-na-oganya-v-siriya.html", "text": "Съветът за сигурност на ООН единодушно прие резолюция за 30-дневно прекратяване на огъня в Сирия с подкрепата на Русия, предаде AFP.\r\nВ резолюцията се настоява за  прекратяване на огъня „без забавяне“, за да се осигури достъп на хуманитарна помощ до засегнатите от бойните действия райони. Резолюцията бе гласувана на фона на тежките бомбардировки в провинция Източна Гута, за които се смята, че е отговорно сирийското правителство.\r\nПосланикът на САЩ в ООН Ники Хейли заяви: „ Ние много закъсняхме с отговора на тази криза\", обвинявайки Русия, че е забавяла гласуването. За да се получи съгласието на Русия думите „в срок от 72 часа“  бяха заменени с „без забавяне“, думата „незабавна“ бе премахната по отношение на хуманитарната помощ. Юлиян Марков", "date": "2018.02.24", "title": "AFP: Съветът за сигурност на ООН единодушно прие резолюция за прекратяване на огъня в Сирия"}
{"url": "http://www.focus-news.net/news/2018/02/24/2492436/afp-zapochna-zasedanieto-na-saveta-za-sigurnost-tselyashto-glasuvaneto-na-rezolyutsiya-za-30-dnevno-primirie-v-siriya.html", "text": "Започна заседанието на Съвета за сигурност целящо гласуването на резолюция за 30-дневно примирие в Сирия, съобщава AFP. Заседанието бе насрочено за 19:00 часа българско време, но не успя да започне по план заради проточилите се преговори, целящи позволяване приемането на проекторезолюция относно 30-дневно примирие в Сирия без върху нея да бъде наложено вето от страна на Русия. Постоянният представител на Москва в ООН до сега е наложил вето на 10 проекторезолюции засягащи Сирия. \r\nИзвънредната среща на Съвета бе предизвикана от над 500-те жертви в блокирания бунтовнически анклав Източна Гута, загинали вследствие на бомбардировки от страна на правителствените сили. Швеция и Кувейт предложиха въвеждането на примирие, което да позволи изпращането на хуманитарна помощ в Източна Гута.: Цанко Цолов", "date": "2018.02.24", "title": "AFP: Започна заседанието на Съвета за сигурност целящо гласуването на резолюция за 30-дневно примирие в Сирия"}
{"url": "http://www.focus-news.net/news/2018/02/24/2492441/premierat-boyko-borisov-vazlozhi-palna-proverka-na-sdelkata-po-prodazhbata-na-chez-noviyat-energien-ministar-stava-yasen-do-sryada-obzor.html", "text": "Министър-председателят Бойко Борисов възложи на Държавната агенция “Национална сигурност” и Националната агенция по приходите да направят пълна проверка на сделката по продажбата на електроразпределителното дружество ЧЕЗ, както и на дружеството купувач - \"Инерком България\". Премиерът също така поиска в разследването на всички обстоятелства да се включат Комисията за енергийно и водно регулиране и Комисията за финансов надзор. От правителствената информационна служба информираха, че министър-председателят Борисов е разговарял с ръководствата на НАП и КФН, които са го уверили, че наблюдават сделката от четвъртък и ще извършат незабавна проверка. \r\nМеждувременно зам.-председателят на ГЕРБ Цветан Цветанов коментира пред журналисти, че управляващите вече имат визия кой ще наследи Теменужка Петкова на поста енергиен министър.  „Ако говорим за квотното разпределение, министърът на енергетиката ще бъде от ГЕРБ“, обясни той. „ГЕРБ ще даде своята номинация за министър, но нека да обсъдим всичко, което се разви през изминалия ден“, коментира Цветан Цветанов. „Убеден съм, че когато обсъдим всички факти, ще можем да вземем правилното политическо решение, за да ограничим и възможността за последващи интерпретации“, каза още той, като допълни, че най-вероятно до сряда ще стане ясно предложението за нов министър на енергетиката.", "date": "2018.02.24", "title": "Премиерът Бойко Борисов възложи пълна проверка на сделката по продажбата на ЧЕЗ, новият енергиен министър става ясен до сряда (ОБЗОР)"}
{"url": "http://www.focus-news.net/news/2018/02/24/2492369/sofiya-politseyski-patrul-s-nomer-3600-e-razpolozhen-na-avtomagistrala-trakiya-na-izhoda-na-sofiya-v-posoka-plovdiv.html", "text": "Полицейски патрул със софийска регистрация и номер 3600 е разположен на автомагистрала \"Тракия\" на изхода на София в посока Пловдив, предаде репортер на Радио „Фокус“ .", "date": "2018.02.24", "title": "София: Полицейски патрул с номер 3600 е разположен на автомагистрала \"Тракия\" на изхода на София в посока Пловдив"}
