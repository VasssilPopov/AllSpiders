{"url": "http://www.focus-news.net/news/2018/02/01/2484010/varna-sinyata-zona-za-kratkovremenno-plateno-parkirane-v-tsentara-na-grada-se-ochakva-da-bade-vavedena-naprolet.html", "text": "Синята зона за кратковременно платено паркиране в центъра на Варна се очаква да бъде въведена напролет. Това каза в интервю за Радио „Фокус“ – Варна Младен Иванов, директор на общинското предприятие „Паркинги и синя зона“. „Във всеки един момент в работна седмица има хиляди нарушители. Уверен съм, че голяма част от тях са нарушители поради факта, че няма регламент. Ако има правила и ред как и за колко време могат да паркират, тогава правилата ще се спазват. Това показва опитът в другите градове в България – въвеждането на „Синя зона“ – кратковременно платено паркиране. Работим за въвеждането й през април или май. Всички процедури са почти приключили. Софтуерът и хардуерът за осигуряване на синята зона го имаме. Очаква се в най-скоро време да приключи процедурата за избор на посредник, който ще обслужва плащанията в „Синя зона“. Отделно сме възложили към настоящия момент да се проектира самата „Синя зона“ – зона „Първа“ в зона „Център“, добави Младен Иванов.\r\nНа последното си заседание Общински съвет – Варна одобри таксите за паркиране в бъдещата Синя зона в града. Съветниците приеха промени в Наредбата за определяне и администриране на местните такси и цени на услуги, като бяха включени и цените за почасово платено паркиране. Таксата за час престой  в Синята зона ще бъде 1 лев. Единствено във Варна шофьорите ще имат възможността да плащат и половинчасов престой. Живеещите в обхвата на зоната ще ползват преференции. Те ще плащат по 5 лева на месец и по 55 лева на година за първи автомобил. За втора кола месечната такса ще бъде 10 лева, а годишната – 110 лв. За служебен абонамент в централната градска част ще се плаща 350 лева на месец и 3 850 лева на година. За широк център цената ще бъде 300 лева месечно, съответно 3 300 лева годишно. За всички улици и площади извън обхвата на Синята зона абонаментните карти за служебни коли ще струват 120 лева на месец и 1 320 лева на година. Облекчения ще има и за търговците при ползване на  зоната за кратковременно паркиране. В ядрото на града те ще плащат по 150 лева на месец, съответно по 1 650 лева на година. В широкия център месечната такса ще бъде 120 лева, а годишната – 1  320 лева.\r\nПлащането в Синята зона ще може да се извършва по три начина. Освен чрез SMS, каквато е практиката в повечето български градове, ще може да се плаща и със специално интернет приложение „Виртуален паркинг метър”. Чрез него ще се използват индивидуални предплатени сметки за паркиране. Третият начин на плащане ще е в брой в търговски обекти, намиращи се в обхвата на зоната. Варна ще бъде единственият голям град в страната, в който ще може да се плати и кеш в магазин или заведение.\r\nЗоната за паркиране ще разполага с два типа места – за общо ползване и запазени. Паркоместата за общо ползване ще бъдат предназначени за жители, фирми и гости на града. Запазените ще се отдават под наем на компании и техният брой ще е ограничен. Определени паркоместа ще бъдат маркирани и ползвани само от коли на полицията, общината, хората с увреждания.\r\nРаботното време на Синята зона ще бъде от 9.00 до 19.00 часа, като през уикенда и в празнични дни паркирането ще бъде безплатно. Освободени от такси ще бъдат и собствениците на електромобили. Те не само ще могат да спират по всяко време на денонощието в Синята зона, но ще имат и  възможността да  зареждат колите си от електростанциите напълно безплатно.\r\nМарияна ВАЛЕНТИНОВА", "date": "2018.02.01", "title": "Варна: Синята зона за кратковременно платено паркиране в центъра на града се очаква да бъде въведена напролет"}
{"url": "http://www.focus-news.net/news/2018/02/01/2484014/kaloyan-pargov-bsp-mehanichni-obedineniya-na-levite-partii-u-nas-ne-mogat-da-sashtestvuvat.html", "text": "Механични обединения на левите партии у нас не могат да съществуват. Това каза в интервю за Радио „Фокус“ председателят на софийската организация на БСП Калоян Паргов. Според него е по-логично да се върви към ляв проект, който ще бъде в състояние да надмине БСП. \"Въпреки всичко БСП остава лидер на лявото пространство и единствена опозиционна сила срещу правителството\", подчерта Паргов. По думите му бъдещето на лявото минава през спечелването на всички леви привърженици у нас, които, по една или друга причина, не гласуват. „Това може да се осъществи върху една лява платформа от идеи, и най-вече от нова икономическа база, от която се нуждае България, и върху която да стъпим като лява алтернатива на сегашния модел на управление. Нещото, от което България ще се нуждае активно след 2020 година, предвид промените, които се случват в Европа, и на които ние ставаме свидетели. Тоест, предстоят ни секторни обсъждания и дискусии по различни политики, чийто обхват ние ще разширим. И вече върху една обща такава идейна и програмна база можем да търсим допирните точки“, каза Калоян Паргов. Той допълни, че обединението на принципа „всички срещу ГЕРБ“ не е достатъчен аргумент за сливане на лявото. \"Единственото основание за обединение е принципната основа, изразяваща се в алтернативен проект за управление на България\", поясни той и добави, че всичко останало е с нетрайна продължителност.", "date": "2018.02.01", "title": "Калоян Паргов, БСП: Механични обединения на левите партии у нас не могат да съществуват"}
{"url": "http://www.focus-news.net/news/2018/02/01/2484036/sport-tsska-moskva-pobedi-real-madrid-v-derbito-na-evroligata.html", "text": "ЦСКА Москва се наложи с 93:87 над Реал Мадрид в голямото дерби на 21-вия кръг на Евролигата по баскетбол за мъже. В Москва \"Армейците\" стигнаха до успеха с отлична игра през първото полувреме и най-вече в откриващата четвърт, която спечелиха с 33:11. На почивката ЦСКА водеше с 54:31, но водени от Лука Дончич гостите бяха съвсем близо до сензационен обрат, макар и в крайна сметка той да не се осъществи. Победата остави ЦСКА на върха в класирането, докато Реал за момента заема пета позиция. \r\nВ другия ранен мач от програмата турският Анадолу Ефес победи с 82:66 гостуващия Валенсия.", "date": "2018.02.01", "title": "Спорт: ЦСКА Москва победи Реал Мадрид в дербито на Евролигата"}
{"url": "http://www.focus-news.net/news/2018/02/01/2484013/the-japan-times-test-na-amerikanski-pro-sistemi-zavarshi-s-proval-na-fona-na-podgotovkata-na-yaponiya-za-zakupuvane-na-ustanovki-egida.html", "text": "Американската армия извърши тест на своя Противоракетна система в Хавай, която завърши с неуспех на фона на подготовката на Токио за закупуване на скъпоструващите установки „Егида“, отбелязва японското издание The Japan Times. Стандартна ракета „Блок“ IIA е била изстреляна от същата система, но снарядът не е успял да уцели и спре тренировъчната ракета, изстреляна от самолет, поясняват от вестника.\r\nПровалът се случва на фона на подготовката на САЩ да продадат същия вид ракети „Блок“ IIA на Япония, която смята да екипира с тях Противоракетни системи, носени от ексадрени миноносци, зачислени към военноморските сили за самоотбрана на страната. Снарядът има за цел да унищожава междуконтонентални балистични ракети, с каквито разполага Северна Корея. \r\nОт Пентагона са потвърдили, че такъв тест е бил извършен, но не са коментирали дали той наистина е бил неуспешен. Според официално лице от министерството на отбраната на Япония, „ние разбрахме, че тестът се е провалил. Това е много скъпа система и е нежелано нейната рентабилност да бъде поставена под въпрос“. Все още не е ясно какво е предизвикало провала на теста. \r\nСпоред данни на CNN, цитирани от японското издание, Пентагонът не разкрива подробности около теста заради „чувствителния въпрос“ около Северна Корея. \r\nОт редакцията на вестника припомнят, че през юни 2017 г. бе извършен още един подобен неуспешен тест, след като през февруари същата година бе проведено успешно изпитание. В края на миналата година правителството в Токио взе решение за да закупи от САЩ две наземни ПРО системи „Егида“, които са способни да осигурят радиус на защита от междуконтинентални ракети, покриващ цялата територия на страната. : Цанко Цолов", "date": "2018.02.01", "title": "The Japan Times: Тест на американски ПРО системи завърши с провал на фона на подготовката на Япония за закупуване на установки „Егида“"}
{"url": "http://www.focus-news.net/news/2018/02/01/2484009/morski-orli-lovuvat-v-rezervata-srebarna.html", "text": "През седмицата на територията на поддържан резерват „Сребърна“ са наблюдавани  едновременно 8 морски орли, съобщиха от пресцентъра на Регионална инспекция по околната среда и водите – Русе. Хищните птици използват резервата като хранителна база. Птиците се хранят с едри риби, гъски и дребни патици. Понякога отнемат плячката на орела рибар и други рибоядни видове. Преследват и гмуркащи се под водата птици. Свиват гнезда по стари, високи дървета, около водоеми.  \r\nВ колонията на къдроглавия пеликан броят на птиците достигнаха до сто. Първите заселели наколните платформи и териториите около тях вече гнездят. Новодошлите в момента активно строят гнезда. \r\nНа територията на резервата се наблюдава голямо струпване на птици – лебеди, зимно бърне и лиски. Големи ята белочели и сиви гъски нощуват в резервата. \r\nВодните стоежи в езерото са стабилни. Има замръзнали участъци в периферията на водните огледала. \r\nПоддържан резерват „Сребърна“ е една от най-значимите влажни зони на територията на екоинспекцията. Наред с останалите защитени местности „Калимок-Бръшлен”, Комплекс „Алеко-Телика”,  „Блатото край село Малък Преславец“ и „Гарвански блата”, ПР „Сребърна“ осигурява дом и благоприятни условия за размножаване на редки и защитени видове птици.", "date": "2018.02.01", "title": "Морски орли ловуват в резервата „Сребърна“"}
{"url": "http://www.focus-news.net/news/2018/02/01/2484019/kyustendil-kashtata-muzey-na-vladimir-dimitrov-maystora-e-v-protses-na-remont-i-obnovlenie.html", "text": "Къщата музей на Владимир Димитров – Майстора е в процес на ремонт и обновление. Това каза пред Радио „Фокус” – Кюстендил Валентин Господинов, директор на Художествена галерия „Владимир Димитров – Майстора” – Кюстендил. „Тези, които очакват да видят готова експозиция, няма да заварят такова нещо, защото художествената галерия в момента прави цялостен ремонт на цялото вътрешно пространство на къщата, което е доста амбициозна задача. С абсолютно основен ремонт, подмяна на осветлението с художествено осветление, вкарване на стъклени витрини и други”, каза Валентин Господинов. По думите му най-трудният етап предстои, защото това е етапът, свързан с концепцията и с построяването на същината на експозицията, като на екипа идеята е това да бъде не просто вещово място, където да бъдат показани вещи и картини на Майстора, а да работи около духа, който е бил обладан в тази къща. „Духът, който Майстора вкарва в село Шишковци, начинът по който той одухотворява селяните и така нататък. Това е доста тънка и фина концепция, която трябва да бъде гледана по правилен начин”, каза Валентин Господинов.\r\nВенцеслав ИЛЧЕВ", "date": "2018.02.01", "title": "Кюстендил: Къщата музей на Владимир Димитров – Майстора е в процес на ремонт и обновление"}
{"url": "http://www.focus-news.net/news/2018/02/01/2484018/plovdiv-kmetat-na-obshtina-karlovo-d-r-emil-kabaivanov-i-kmetat-na-obshtina-zehaym-yugenhaym-germaniya-d-r-olaf-kyun-podpisaha-sporazumenie-za-priyatelstvo.html", "text": "Кметът на община Карлово д-р Емил Кабаиванов и кметът на община Зехайм-Югенхайм, Федерална Република Германия – д-р Олаф Кюн подписаха Споразумение за приятелство, съобщиха от пресцентъра на Община Карлово. В споразумението са заложени следните цели: Задълбочаване и укрепване на връзките в областта на културата, спорта, икономиката, комуналнополитическата, туристическата и други области; подпомагане сътрудничеството между сдружения, организации и институции и разширяване на връзките между тях; поощтряване на обмяната между младежките организации; поощряване сътрудничеството на местните стопанства; поддържане на редовен обмен между партньорските градове, с цел задълбочаване и развитие на сътрудничеството им. \r\n„Ние сме водени от искрени подбуди, от тези наши контакти и работни срещи да има полза за нашите съграждани и като опит, който може да почерпим от община Зехайм-Югенхайм, както и нашите партньори да вземат нещо полезно от нас. Да обогатим нашите знания за културите и историите на двата народа“, каза д-р Емил Кабаиванов по време на срещата. Д-р Кабаиванов разказа историята на установяване на контакта с германския град, в чиято основа е дългогодишното приятелство между председателят на „Немско-българското сдружение за поощряване на връзките между Германия и България“ д-р Зигрун Комати и карловската учителка и литератор Донка Димитрова и нейната сестра Иванка Мухтарева. \r\n„Нашето приятелство е важна основа за обединена Европа, то е възможно да съществува, благодарение на гражданите на двете общини…Пожелавам на всички интензивно, трайно и добро приятелство с оживени контакти“, каза кметът на Зехайм-Югенхайм Олаф Кюн. Той благодари на всички, които са допринесли за осъществяване на това побратимяване, в лицето на д-р Емил Кабаиванов, Антон Минев, Слави Джалъзов, Донка Димитрова и Иванка Мухтарева, а чрез тях и на всички жители на община Карлово. Като знак на взаимно приятелство между двата града, кметът на германския град поднесе на д-р Емил Кабаиванов пътен знак, който посочва пътя за Зехайм-Югенхайм, с желание да го постави в Карлово на видно за всички жители място. Той подари знамето на тяхната община, което да бъде поставяно редом до знамето на община Карлово при бъдещите взаимни срещи. \r\nНа 20 април тази година, Споразумението за приятелство ще бъде подписано в град Зехайм-Югенхайм, пред местното общество. \r\nПрез 2016 година, на Празника на розата, като туристи, в Карлово присъстват д-р Йоахим Хорн - председател на фондация „Хайлигенберг Югенхайм и д-р Зигрун Комати – председател на Немско-българското общество в Германия. Тяхното намерение бе за задълбочаване на връзките между двете общини с участие на фондация „Хайлигенберг Югенхайм“. Последва официална покана от германска страна, при която делегация от община Карлово, водена от кмета д-р Емил Кабаиванов, посети град Зехайм-Югенхайм от 4 до 7 май 2017 г. По време на посещението беше направена презентация на община Карлово и представени българския фолклор и традиции, след което официална делегация от град Зехайм-Югенхайм, водена от кмета д-р Олаф Кюн, посети нашия град. На 20 октомври 2017 г. Община Карлово направи дарение на фондация „Хайлигенберг Югенхайм“, дворец Хайлигенберг 50 броя корени от маслодайна роза сорт „Дамасцена“, 50 броя корени от сорт „Стара Карловска роза“ и 300 броя корени лавандула. На алеите с насажденията има обозначителна табела с надпис „Дарение от Община Карлово“. Дворецът, където са засадени насажденията, годишно се посещава около 50 000 души - доказателство за популяризиране на нашата община и България сред хиляди туристи. Председателят на фондация „Хайлигенберг Югенхайм“ д-р Йоахим Хорн, дари от своя страна на община Карлово парична сума с желанието да бъдат закупени „Магнолии“, които да бъдат засадени в парковете на град Карлово. „Магнолиите ще ни напомнят винаги, когато ги видим за нашите германски приятели и партньори“, каза кметът на Карлово. \r\nНа официалното подписване на Споразумението за приятелство присъстваха: д-р Олаф Кюн – кмет на община Зехайм-Югенхайм, д-р Йоахим Хорн – председател на фондация „Хайлигенберг Югенхайм“, Зигрунд Комати – председател на немско-българското общество в Германия, д-р Емил Кабаиванов – кмет на община Карлово, председателят на Общински съвет – Карлово Теодор Шойлеков, заместник-кметовете Антон Минев, Данка Зидарова – Люртова и Стойо Карагенски, секретарят на Община Карлово Стефан Стефанов, Донка Димитрова и Иванка Мухтарева.", "date": "2018.02.01", "title": "Пловдив: Кметът на община Карлово д-р Емил Кабаиванов и кметът на община Зехайм-Югенхайм, Германия д-р Олаф Кюн подписаха Споразумение за приятелство"}
{"url": "http://www.focus-news.net/news/2018/02/01/2484015/ministar-lilyana-pavlova-ofitsialno-otkri-balgarskoto-predsedatelstvo-v-bryuksel.html", "text": "Министър Лиляна Павлова официално откри Българското председателство на Съвета на Европейския съюз в Брюксел. Тя даде началото на концерт в центъра за изкуства \"БОЗАР\" тази вечер, съобщиха от пресцентъра на Министерството за Българското председателство на Съвета на ЕС 2018. \r\n„Говорим много различни езици, но не се нуждаем от превод за нашата обща култура. Историята на България е над 1300 години и ние сме единствената страна в Европа, която не е променила името си от основаването си. Вероятно знаете, че страната ни може да бъде класирана на трето място в света след Италия и Гърция по отношение на своето археологическо наследство“, подчерта в словото си министър Павлова. \r\n„Това, което може би не знаете, е, че на нашите български земи траките са правели едни от най-хубавите вина в Европа“, допълни министърът като уточни, че тези дни в България са специални, защото празнуват винопроизводителите. „Но траките освен с виното, са известни и със своята уникална музика  и с Орфей. Ние се гордеем да ви представим нашите най-красиви гласове“, каза още министър Павлова. Тя отправи специални благодарности към българското явление на световната оперна сцена, сопраното Соня Йончева, която прие да се присъедини към събитието от Ню Йорк, след което пожела на гостите „Наздраве“ с чаша българско вино от тракийските земи. \r\nВ програмата на концерта в зала „Бозар“ участват още Софийската филхармония с диригент Найден Тодоров, хор \"Ваня Монева\" с диригент Ваня Монева и пианиста Людмил Ангелов, които представят произведения както от българската, така и от европейската класическа музика и фолклор.\r\nНа събитието присъстват премиерът Бойко Борисов, президентът Румен Радев, вицепрезидентът Илияна Йотова, министърът на културата Боил Банов и официални лица, представители на европейските институции.", "date": "2018.02.01", "title": "Министър Лиляна Павлова официално откри Българското председателство в Брюксел"}
{"url": "http://www.focus-news.net/news/2018/02/01/2484011/dha-nova-raketna-ataka-ot-afrin-sreshtu-turskata-provintsiya-kilis-petima-raneni.html", "text": "Най-малко нови две ракети са изстреляни днес към 17.30 часа от района на сирийски град Африн срещу турския областен пограничен град Килис, предаде информационната агенция Догу хабер ажансъ (ДХА). Едната ракета е паднала върху исторически ресторант, а другата – върху сграда на местна фондация. В ресторанта са ранени четирима души, а в сградата на фондацията  - един човек. Ранените са откарани с линийки за лечение в болницата. Валията на Килис заяви, че става въпрос за ракети с обсег на действие 15-20 километра. Установено е точното място на тяхното изстрелване. Разположените в пограничната полоса турски артилерийски подразделения незабавно са ги обстрелвали с миномети и ракетни установки, посочва още ДХА.: Георги Димов", "date": "2018.02.01", "title": "ДХА: Нова ракетна атака от Африн срещу турската провинция Килис: петима ранени"}
{"url": "http://www.focus-news.net/news/2018/02/01/2484021/blagoevgrad-11-281-756-leva-e-byudzhetat-na-obshtina-simitli-za-2018-g.html", "text": "11 281 756 лева е размерът на бюджет 2018 на Община Симитли, съобщиха от пресцентъра на Общината. Финансовата рамка бе приета на заседание на Общински съвет с пълно мнозинство. Тази година общината ще се издържа с 6 054 300 държавна субсидия за делегираните от държавата дейности, частта от приходи с местен характер в годишния бюджет е  5 227 456  лева.\r\nВ приходната част общината планира около 883 558 лева да постъпят от местни данъци и такси. Близо два милиона са предвидените неданъчни приходи. 519 800 са предвидени от бюджета за капиталови разходи. Над 200 000 лева са за култура и спорт. Бюджетът на община Симитли за 2018 година е по-голям от миналогодишния, което ще даде възможност за промени в инфраструктурата на общината.", "date": "2018.02.01", "title": "Благоевград: 11 281 756 лева е бюджетът на Община Симитли за 2018 г."}
{"url": "http://www.focus-news.net/news/2018/02/01/2484012/pazardzhik-na-sreshta-mezhdu-kmeta-todor-popov-i-predstaviteli-na-fondatsiya-chetiri-lapi-e-obsadena-situatsiyata-s-dvete-lavcheta-masud-i-terez.html", "text": "Проведена е среща между кмета на община Пазарджик Тодор Попов и представители на Фондация “Четири лапи”, съобщиха от Общината. На срещата са изложени отново мотивите зад искането двете животни да бъдат спасени и отгледани в Пазарджик, а от своя страна от организацията са изразили тяхното становище и притеснения относно ситуацията. За момента е взето решение да бъдат изчакани всички останали изследвания и експертизи, които да определят реалното състояние на двете лъвчета. След решението те да бъдат транспортирани до Холандия, Община Пазарджик продължава да има желанието да бъде партньор по казуса с единствената цел да бъде осигурен нормален живот на лъвчетата, в максимално благоприятна среда – нещо, което има самочувствието, че може да подсигури при евентуално стабилизиране състоянието на животните.", "date": "2018.02.01", "title": "Пазарджик: На среща между кмета Тодор Попов и представители на Фондация „Четири лапи“ е обсъдена ситуацията с двете лъвчета Масуд и Терез"}
{"url": "http://www.focus-news.net/news/2018/02/01/2483660/nachalnikat-na-natsionalna-sluzhba-ohrana-general-leytenant-angel-antonov-podade-ostavka-obzor.html", "text": "Началникът на Националната служба „Охрана“ генерал-лейтенант Ангел Антонов е подал оставка на 30 януари, четвъртък. Тя е депозирана при държавния глава Румен Радев, а на днешното правителствено заседание Министерски съвет даде съгласие генерал-лейтенант Ангел Антонов да бъде освободен от поста, каквото изисква процедурата, разписана в Закона за Националната служба за охрана. \r\nОт Министерски съвет съобщиха още, че се очаква ген.-лейтенант Ангел Антонов да стане консул на България в руския град Санкт Петербург.\r\nНа 15 януари т. г. говорителят на Военно-окръжна прокуратура полк. Елин Алексов обяви, че е започнала проверка на дейността на Националната служба за охрана, както и на дейността на директора ѝ ген.-лейтенант Ангел Антонов.", "date": "2018.02.01", "title": "Началникът на Национална служба „Охрана“ генерал-лейтенант Ангел Антонов подаде оставка (ОБЗОР)"}
{"url": "http://www.focus-news.net/news/2018/02/01/2483649/pregled-na-osnovnite-temi-v-svetovniya-pechat-agentsiya-fokus.html", "text": "Президентът на САЩ Доналд Тръмп заяви, че конгресмените от Републиканската партия „са добре“, след като превозващ ги влак се сблъска с камион в щата Вирджиния, пише  The Hill.\r\nТръмп заяви пред репортери в Овалния кабинет, че е говорил с председателя на Конгреса Пол Райън, който го е уведомил по ситуацията. „Те са добре, но влаковият инцидент е бил доста тежък“, заяви Тръмп.\r\nПрезидентът заяви, че е натъжен, че шофьорът на камиона е загинал при сблъсъка. \r\nПо-рано чартърен влак с конгресмени от Републиканската партия удари боклукчийски камион на кръстовище, след което водачът на камиона загина, а няколко конгресмени бяха леко ранени. \r\nПрезидентът допълни, че властите все още разследват инцидента. \r\n***\r\nАмериканският президент Доналд Тръмп посочи Китай като една от главните противници на САЩ в икономическо и военно отношение в своето първи обръщение „Състоянието на съюза“, като това е още един знак, че Вашингтон поставя в основата на своята стратегия съперничеството между световните сили, коментира китайското издание South China Morning Post. \r\nАнализатори подчертаха, че отношението на Тръмп към Пекин влиза в противоречие с това на неговите предшественици, които разглеждаха Китай като партньор, въпреки икономическата надпревара, пише още вестникът. Като отговор на речта, китайското правителство призова Белия дом да изостави манталитета, който би бил по-подходящ за годините на Студената война. \r\n„Въпреки че съществуват различия, двете държави имат повече общи интереси отколкото противоречия“, заяви в сряда говорителят на външното ведомство, като добави също така, че „историята и реалността показват, че сътрудничеството е единственият верен избор“. \r\nСъщото е и мнението на премиера Ли Къцянг, който изрази надеждите си, че „Вашингтон могат да имат обективни възгледи върху китайско-американските отношения, които да разширят общите интереси, и които да се справят с трудностите“. \r\nПо-рано в сряда, в своето обръщение, американският президент обеща да подсили защитата на САЩ срещу заплахите, идващи от Китай и Русия. \r\n„По целия свят ние се срещаме с мошенически режими, терористични групировки и противници като Китай и Русия, които са предизвикателство за нашите интереси, нашата икономика и ценности“, заяви Тръмп по време на първото си ежегодни обръщение „Състоянието на съюза“. \r\n***\r\nПризивът на американския президент Доналд Тръмп за единство се сблъска челно с изострените политически различия, след като Демократическата партия удвои критиките си към политиките на държавния глава, а Републиканската партия призна, че в редиците на формацията има различия на мненията относно миграцията, отбелязва авторитетното издание The Washington Post. \r\nПо време на традиционното ежегодно обръщение „Състоянието на съюза“, Тръмп призова двете партии да обединят усилията си, коментар, който влиза в противоречие с действията на самия президент, коментира вестникът. \r\nТръмп също така очерта амбициозни цели за втората си година на поста, сред които придобиване на 1,5 трилиона долара, предназначени за възстановяване на инфраструктурата и четиристранен план за мигрантите. \r\nПредседателят на Комитета за пътищата към Камарата на представителите Кевин Брейди нарече исканата от Тръмп сума за инфраструктура „доста голямо число“, която според него републиканците ще обсъдят в четвъртък и петък. Според Брейди, „осигуряването на тази сума няма да е от държавната хазна“. „Трябва да намерим начин за допълнително финансиране“, смята председателят. \r\nДържавният глава също така предложи детайли по имиграционния си план, предлагащ гражданство за дошлите като деца нелегални мигранти в страната, срещу което Тръмп поиска увеличение на плащанията за гранична охрана, сред което и средства за построяването на всеизвестната стена по границата с Мексико, отбелязва изданието. Но за президента ще бъде предизвикателство да получи подкрепа за плана и от своята партия, тъй като някои републиканци изразиха възраженията си по някои от предложените от Тръмп точки, сред които и даването на гражданство на нелегалните мигранти, познати като „мечтатели“, които бяха защитени от депортация в рамките на програма на бившия президент Барак Обама. \r\nТръмп заложи месец март като край за въведеното от неговия предшественик законодателство. \r\nТова, за което президентът не каза нищо обаче, е разследването за възможната руска намеса на американските президентски избори от 2016 г., отбелязва като заключение вестникът.\r\n***\r\nФинансовият министър на САЩ Стивън Мнучин призова Конгреса да вдигне тавана на американския дълг колкото се може по-скоро, пише вестник Washington Examiner. Министърът е направил искането си в официално писмо до председателя на Камарата на представителите Пол Раян. Мнучин разкри, че предприема допълнителни стъпки, целящи да избегнат момента, в който разходите на правителство ще достигнат заложения лимит от 20,5 трилиона долара. Правителството се намира близко до достигане на лимита от декември насам, като Мнучин бе принуден да преразпредели някои средства за да подсигури продължаване на нормалната работа на страната без да е нужно увеличаване на дълга. \r\nМнучин не е първият, който иска вдигане на лимита на държавния дълг, припомня вестникът. Това са правели няколко души, заемащи поста преди него, независима дали са от Републиканската или Демократическата партия. \r\nВ писмото на финансовия министър се казва: „Почтително призовавам Конгреса да защити цялостния кредит на САЩ като предприеме действия да увеличи максималното ограничения на държавния дълг възможно най-скоро“.\r\n***\r\nТурският премиер Бинали Йьлдъръм разкритикува коментара на френския държавен глава Еманюел Макрон, засягащ военната операция в Африн, пише всекидневникът Hurriyet. \r\nПо-рано в сряда, Макрон заяви в интервю за местно издание, че ако „турската операция в Африн прерасне в нещо повече от борба срещу потенциалната терористична заплаха на турската граница и се превърне в инвазия, то ние наистина бихме имали истински проблем стова“. По време на обща пресконференция между Йълдъръм и министър-председателя на Ливан, турският премиер заяви, че „ако Франция третира този въпрос като инвазия, ще трябва да разглеждаме това, което те направиха в Сирия, по същия начин“, като не даде повече яснота около думите си. Йълдъръм обаче определи мнението на Макрон като „изкривен възглед“. Според него, Париж трябва да е наясно, че „Турция не действа с инвазия наум“. \r\nТурският премиер е направил изявлението си в отговор на репортерски въпрос. \r\n***", "date": "2018.02.01", "title": "Преглед на основните теми в световния  печат (Агенция \"Фокус\")"}
{"url": "http://www.focus-news.net/news/2018/02/01/2484016/dha-pri-minometen-obstrel-ot-irak-sa-ubiti-dvama-i-raneni-drugi-dvama-turski-voennosluzheshti.html", "text": "При минометен обстрел срещу турска военна база в пограничната с Ирак околия Шемдинли на провинция Хаккяри по първоначални данни са убити двама и са ранени други двама турски военни, предаде информационната агенция Догу хабер ажансъ (ДХА). Нападението е извършено днес към 14.00 часа от бойци на Кюрдската работническа партия (ПКК) от района на Каниреш в Северен Ирак. Ранените са настанени на лечение в местната държавна болница. В района е започнала широкомащабна операция на турската армия с подкрепа по въздуха, посочва още ДХА. : Георги Димов", "date": "2018.02.01", "title": "ДХА: При минометен обстрел от Ирак са убити двама и ранени други двама турски военнослужещи"}
{"url": "http://www.focus-news.net/news/2018/02/01/2483650/predstoyashti-sabitiya-v-stranata-na-1-fevruari-agentsiya-fokus.html", "text": "От 09.00 часа ще започне заседание на Народното събрание.\r\n*** \r\nОт 09.30 часа в НДК ще започне първият ден от Неформалният съвет по конкурентоспособност с участието на министрите, отговарящи за ресорите „Индустрия“. Заседанието ще бъде открито от министъра на икономиката Емил Караниколов. От 15.00 часа ще се проведе пресконференция. \r\n*** \r\nОт 11.00 часа председателят на парламента Цвета Караянчева ще присъства на церемонията по отдаване на почит на жертвите на комунистическия режим. Събитието ще се проведе пред параклиса и мемориалната стена до НДК.\r\n*** \r\nМинистърът на околната среда и водите Нено Димов ще обсъди технологичните възможности за връзка между измерванията на Националната система за мониторинг на качеството на атмосферния въздух на Изпълнителна агенция по околна среда към МОСВ и гражданските мрежи за измерване. След срещата към 15 часа ще има изявления на участниците.\r\n*** \r\nОт 09.30 часа в Sofia Event Center (бул. „Черни връх“ № 100) ще се проведе петата годишна конференция „Индустриално строителство и инвестиции 2018“, която дава началото на поредицата събития Building Innovation Forum Series 2018.\r\n*** \r\nОт 09.30 часа ще започне заседание на Пленума на Висшия съдебен съвет.\r\n*** \r\nВ Центъра по изкуства на Нов български университет ще бъде представена студентската изложба „Ръцете на професията“.\r\n*** \r\nОт 09.30 часа 9-и състав на Специализирания наказателен съд ще заседава по делото срещу Петър П., на когото е повдигнато обвинение за трафик на хора.\r\n*** \r\nОт 10.00 часа 7-и състав на Софийски градски съд ще заседава по делото срещу бившия ректор на Медицинския университет проф. Ваньо Митев.   \r\n*** \r\nОт 10.00 часа „Спаси София“ ще даде пресконференция на тема „Ще има ли в София работещ нощен градски транспорт“ в Project Lab ,на бул. Мария Луиза 58, ет. 3. От 12.00 часа пред сградата на Столичната община официално ще внесат събраните подписи за въвеждането на ефективна система за нощен градски транспорт.\r\n*** \r\nОт 10.00 часа в Американския научен център в София ще се проведе Втора интердисциплинарна конференция Mirabilia: чудесно и магическо. \r\n*** \r\nОт 10.00 часа 3-ти състав на Специализирания наказателен съд ще заседава по делото срещу Хованес М., Пламент Т. и др., на които са повдигнати обвинения за организиране и ръководене на организирана престъпна група.\r\n*** \r\nОт 10.00 часа 13-и състав на Специализирания наказателен съд ще заседава по делото срещу Антон П., на когото е повдигнато обвинение за организиране и ръководене на организирана престъпна група.\r\n*** \r\nОт 10.30 часа председателят на СДС Божидар Лукарски, общински съветници, членове и симпатизанти на партията, ще поднесат венци и цветя на Мемориала на жертвите на комунизма в парка пред Националния дворец на културата по повод 1 февруари - Ден на признателност и почит към жертвите на комунистическия режим.\r\n*** \r\nОт 10.30 часа в зала 42 на етаж мецанин в сградата на Народното събрание на пл. „Княз Александър I“ № 1 Централната избирателна комисия ще проведе редовно заседание. По повод Световния ден на изборите ЦИК обявява ден на отворените врати и кани всички граждани, които желаят, да присъстват на заседанието.\r\n*** \r\nОт 11.00 часа в Информационния център „София - Европейска столица на спорта“ ще се състои пресконференция, на която националната състезателка по ски-бягане Антония Григорова ще даде подробности за своята подготовка и цели за започващата следващата седмица Олимпиада в ПьонгЧанг и ще говори за новите си проекти, партньори и предизвикателства през лятото.\r\n*** \r\nОт 11.00 часа в Голямата зала на Руския културно-информационен център ще се състоят тържествени мероприятия, посветени на 75-та годишнина от разгрома на немско-фашистките войски в Сталинградската битка от съветската армия. \r\n*** \r\nОт 11.00 часа представители на Жени ГЕРБ от цялата страна ще поднесат венци и цветя пред мемориала на жертвите на комунистическия режим в парка пред НДК.\r\n*** \r\nОт 11.00 часа в Мемориала на жертвите на комунизма в парка пред Националния дворец на културата представители на ПП „ Демократи за Силна България”, ПП БЗНС,  ПП „ Движение ДА, България”, ПП Зелените  и ПП ДЕОС ще почетат паметта на жертвите на комунистическия режим.\r\n*** \r\nОт 12.00 часа в конферентната зала на Аджибадем Сити Клиник водещи специалисти от различни онкологични направления ще представят актуалната картина в България на заболеваемостта от рак по повод Световния ден за борба с рака.\r\n*** \r\nОт 13.00 часа 4-ти състав на Специализирания наказателен съд ще заседава по делото срещу Бехчет А., Емил Б. и др., на които са повдигнати обвинения за образуване и ръководене на организирана престъпна група.\r\n*** \r\nОт 13.30 часа 11-и състав на Специализирания наказателен съд ще заседава по делото срещу Иван Д. и Милкана В., на които са повдигнати обвинения за организиране и ръководене на организирана престъпна група.\r\n*** \r\nОт 14.00 часа в Националния пресклуб на БТА ще се проведепресконференция на тма „Истанбулската конвенция – проблеми“, организирана от „Съюз на пенсионерите 2004”, Национална инициатива „Социална солидарност“, Национално сдружение „Гражданско общество в България“ и в- к „България без граници“.\r\n*** \r\nОт 14.00 часа 16-и състав на Специализирания наказателен съд ще заседава по делото срещу Милко М., Росен Д. и др., на които са повдигнати обвинения за организиране и ръководене на организирана престъпна група.\r\n*** \r\nОт 14.00 часа 13-и състав на Специализирания наказателен съд ще заседава по делото срещу Пламен И., Явор А. и др., на които са повдигнати обвинения за организиране и ръководене на организирана престъпна група.\r\n*** \r\nОт 16.00 часа в подлеза на Софийския университет практикуващите Фалун Гонг в България организират информационно събитие по повод 1 февруари - Ден за почит към жертвите на комунизма в България.\r\n*** \r\nОт 16.30 часа в конферентна зала ”А” в сградата на БТПП ще се проведе среща на Евроклуба към Българската търговско-промишлена палата с цел обсъждане на темата „Бъдещето на Западните Балкани в ЕС: Ползите за бизнеса“ като основен приоритет в рамките на Българското\r\nпредседателството на Съвета на Европейския съюз.\r\n*** \r\nОт 18.00 часа в Лекционната зала на Енорийския център при храм „Св. св. Кирил и Методий”, ет. 1, ул. \"Г. Вашингтон\" № 47, ще се състои открита беседа на тема „Защо папа Франциск I „редактира” молитвата „Отче наш”.\r\n*** \r\nОт 18.00 часа в Столичната библиотека на пл. „Славейков“ 4 ще се състои пиано-лекция под надслов „Ранд импровизации” по повод 113 години от рождението на американската писателка и философ Айн Ранд.\r\n*** \r\nОт 18.30 часа в Народно читалище „Младост 1971” ще се проведе обществената дискусия за обсъждане на подробен устройствен план на територията на нов парк „Изток” – район „Младост” в границите на зоната за градски паркове и градини.\r\n*** \r\nОт 18.30 часа в зала „Преслав“ на хотел „Хемус“ ще се състои открита презентация на тема\r\n„Крипто трейдинг: портфолио мениджмънт“,  организирана от Blockchain Hub Bulgaria.\r\n***\r\nОт 10.00 часа в местността „Св. Трифон“ ще се проведат традиционни пехливански борби по случай деня на винарите и лозарите – Трифоновден. С това ще бъдат закрити 26-тите Празници на виното в Асеновград.\r\n*** \r\nОт 11.00 часа в зала „23 септември“ на площад „Македония“ заместник-министърът на земеделието, храните и горите  д-р Цветан Димитров ще даде официален старт на  информационна кампания на МЗХГ за земеделски стопани.\r\n*** \r\nОт 16.30 часа общинският съветник от ГЕРБ Антон Берданков ще има приемен ден в централата на партията на ул. „Конт Андрованти“ 5.\r\n*** \r\nОт 18.00 часа в БХГ „Петко Задгорски“ ще бъде открита изложба с репродукции на оригинални картини от известни руски художници.\r\n*** \r\nОт 18.30 часа на ледената пързалка в града ще се проведе Леден празник. \r\n*** \r\nОт 15.00 часа Административният съд във Варна ще заседава по делото по жалба на Стоян Пасев – областен управител на Варна срещу решение на общински съвет Суворово, относно провеждането на местен референдум с въпрос: „Подкрепяте ли местните власти да не допуснат изграждането на депо за неопасни отпадъци, генерирани от дейността на „Девен“ АД и рекултивация на ПИ 006167 по КАС на земеделските земи в землището на с. Чернево“.\r\n*** \r\nОт 10.30 часа Областната администрация във Велико Търново ще отбележи 19-години от създаването си като във фоайето пред зала 314 се съберат всички областни управители, заемали тази длъжност от 1999 г. до днес.\r\n*** \r\nОт 11.00 часа във фоайето на Регионална народна библиотека „П. Р. Славейков“ ще бъде открита документална изложба за живота и дейността на Нестор Марков – възрожденец, просветен деец и общественик.\r\n*** \r\nОт 11.00 часа ще се проведе брифинг в Малкия салон на „ДКЦ 1 - В. Търново”. Темата е: „Представяне на нова медицинска апаратура за образна диагностика - възможности и условия за ползване”. \r\n*** \r\nОт 12.30 часа в ПГ по туризъм „Д-р Васил Берон“ ще се проведе интердисциплинарен урок на тема „Комунизмът през обектива на времето“.\r\n*** \r\nОт 15.00 часа в Регионалния пресклуб на БТА епархийските избиратели, участвали в избора за Видински  митрополит ще дадат пресконференция.\r\n*** \r\nНа 1 февруари Православната Църква чества паметта на св. мъченик Трифон. По този повод във Враца, в катедралния храм “Св. Апостоли”, от 9 ч. ще бъде отслужена тържествена света литургия, водена от Врачанския митрополит Григорий. След края ѝ ще бъде направен водосвет, а след него при лозницата в двора на храма владиката ще прочете специална молитва за благославяне на лозята и овощните дървета, и ще направи порязване на лозата.\r\n*** \r\nОт 17.00 часа в Конферентната зала на Общинския съвет ще се проведе Публичен отчет за 2017 г.\r\n*** \r\nОт 17.30 часа в Регионална библиотека „Христо Ботев“ ще се проведе „Нощ на книгите за Хари Потър“.\r\n*** \r\nОт 18.30 часа в Ритуалната зала ще се проведе „Музика и вино“ - концерт на Симфониета Враца с диригент Христо Павлов и солисти Хари Ешкенази (цигулка) и Евелина Парлапанова (сопран).\r\n*** \r\nОт 14.00 часа в Регионална библиотека „Дора Габе“ ще се проведе „Нощ на книгите за Хари Потър“.\r\n*** \r\nОт 11.00 часа в заседателната зала на община Карлово (3 етаж) ще бъде подписано Споразумение за приятелство на община Карлово с община Зехайм-Югенхайм, Федерална Република Германия.\r\n*** \r\nОт 12.00 часа в Художествена галерия „Владимир Димитров – Майстора”  по повод 136 години от рождението на художника ще бъде връчена Националната награда за живопис, носеща името му. В 13.30 часа участниците в честването ще посетят къща музей „Владимир Димитров – Майстора” в с. Шишковци.\r\n*** \r\nОт 14.00 часа на пл. „К. Величков“ земеделските стопани организират протест срещу неуредиците с еднодневните трудови договори, които спъват работата на земеделците.\r\n***\r\nОт 09.30 часа в зала 10 на Окръжния съд ще се проведе заседание по делото срещу Таньо Т., обвинен в умишлено убийство. \r\n***\r\nОт 11.00 часа в зала 1 на Апелативния съд ще се проведе заседание по дело, образувано по протест на Окръжна прокуратура – Пазарджик срещу присъда, с която подсъдимия Николай Я. е признат за невиновен в това, че е е запалил три жилищни сгради на значителна стойност.\r\n*** \r\nОт 11.00 часа в учебната база на Катедрата по лозарство към Аграрен университет – Пловдив ще се състои ритуалът по зарязване на лозята.\r\n***\r\nОт 11.30 часа на ул. „Криволак“ кметът на Пловдив инж. Иван Тотев ще даде старт на строително-ремонтните дейности на улица \"Отец Паисий\". \r\n***\r\nОт 12.30 часа в Регионалния етнографски музей ще се открие изложбата „От Дионис до Трифон Зарезан“, посветена на лозята, виното и веселието.\r\n***\r\nОт 13.30 часа в зала 10 на Районния съд ще се проведе заседание по делото срещу Александър Т., обвинен че при управление на  лек автомобил по непредпазливост е причинил  средна телесна повреда на жена. \r\n***\r\nОт 18.00 часа във фоайето на Областната администрация ще се състои официалното откриване на нова Камерна зала. \r\n*** \r\nОт 10.00 часа с празнична литургия и водосвет в селото ще започне празнична програма за отбелязване на  Трифон Зарезан. След това членовете на единствената у нас Винена партия символично ще зарежат лозята. По обяд на площада на селото ученици от СУ „Св. Св. Кирил и Методий“ Симитли и Крупник  ще сътворят празнична програма, посветена на големия ден на виното.\r\n*** \r\nОт 18.00 часа в зала „Петър Стайков“ ще бъдат представени изложба живопис и две поетични книги „Измислен свят“ и „Палитра“ на Татяна Димитрова.\r\n*** \r\nОт 10.00 часа в центъра на населеното място ще започне Празника на селото. От 11.00 часа ще се състои ритуалното зарязване на „Малковерейските лозя“ с празничен водосвет. От 13.00 часа ще започне конкурсът-дегустация  „Най- добро младо домашно вино“. От 15.00 часа ще бъде избран цар Трифон 2018. От 17.00 часа с празнично хоро ще бъде закрито тържеството.\r\n*** \r\nОт 18.00 часа Художествената галерия ще бъде  открита изложба съвременна българска графика със заглавие „Идеи и размисли“, която включва 40 творби от 15 автори.\r\n*** \r\nОт 13.30 часа в малката зала на Областния администрация Хасково областният управител Станислав Дечев и председателят на УС на фондация „Искам бебе“ Мария Янева ще дадат съвместна пресконференция по повод стартиране на процедурата за кандидатстване на двойки с репродуктивни проблеми за финансиране от Фондацията. От 12.00 часа във фоайето на третия етаж, ще бъдат показани златните съкровища открити край селата  Хотница и Къпиново.", "date": "2018.02.01", "title": "Предстоящи събития в страната на 1 февруари  (Агенция „Фокус“)"}
{"url": "http://www.focus-news.net/news/2018/02/01/2484017/prof-mihail-nedelchev-likvidiraneto-na-politicheskiya-elit-sled-1945-godina-e-chudovishtno-prestaplenie-bez-analog.html", "text": "Ликвидирането на политическия елит след 1945 година е чудовищно престъпление без аналог. Това каза в интервю по Радио „Фокус“ историкът и литературен критик проф. Михаил Неделчев. По думите му българските комунистически управници, напълно непропорционално на събитията от периода 1939-1944, изпълняват Сталински поръки по директивите на тогавашните репресивни органи за Съветския съюз. „Случилото се в България не може да се сравни дори с т.нар. „период на възмездие“ в нацистка Германия, която е трябвало да поеме по нови пътища след денацификацията“, добави проф. Неделчев. „Има хора, които са загинали просто защото някой е хвърлил око на апартамента им. Други са хвърлили око на жена им, за да я присвоят по комунистически. Трети са хвърлили око на коженото палто, четвърти на мебелите в апартаментите. Имаме чудовищни изстъпления, имаме битов терор, имаме вулгарни убийства в провинцията без съд и присъда“, каза проф. Михаил Неделчев. Той допълни, че ликвидирането на политическия елит след 1945 година е само част от разгръщащия се „комунистически червен терор“. По думите му това е терор срещу всеки, който е „видим“ в публичното пространство. „Извършените убийства могат да бъдат сравнявани единствено с определени жестоки изстъпления от Третия свят“, поясни професорът. Според него и до ден днешен решенията на комунистическия свят не са осъдени, но за да има прошка, първо се очаква покаяние.", "date": "2018.02.01", "title": "Проф. Михаил Неделчев: Ликвидирането на политическия елит след 1945 година е чудовищно престъпление без аналог"}
{"url": "http://www.focus-news.net/news/2018/02/01/2484008/matyu-nimits-v-skopie-vinagi-sam-poluchaval-dobri-saveti-ot-ali-ahmeti.html", "text": "Специалният представител на ООН по спора за името Матю Нимиц заяви, че винаги е получавал добри съвети от лидера н Демократическия съюза за интеграция Али Ахмети, предава македонската агенция Макфакс. \r\nНимиц направи коментара си по време на своя разговор с Ахмети, който е последния от серията срещи на американския дипломат с държавния връх на Македония, които се проведоха в четвъртък. \r\nМедиаторът е повторил и пред Ахмети очакванията си за бързо решаване на проблема за името, като също така отбеляза, че разговорът му с лидери на ДСИ е бил продуктивен.\r\nОт своя страна Ахмети разкри, че е изложил пред Нимиц възгледите на неговата партия относно намирането на решение на проблема, който помрачава отношенията между Скопие и Атина в продължение на вече 25 години. : Цанко Цолов", "date": "2018.02.01", "title": "Матю Нимиц в Скопие: Винаги съм получавал добри съвети от Али Ахмети"}
{"url": "http://www.focus-news.net/news/2018/02/01/2483659/daily-mirror-deputatite-se-iznasyat-za-shest-godini-ot-srutvashtiya-se-britanski-parlament.html", "text": "Британските депутати гласуваха за многомилиарден проект за реставриране на срутващия се парламент в Уестминстърския парламент. Възможно е сумата да достигне до шест милиарда лири, пише  Daily Mirror.\r\nПредложението, представено от председателя на долната камара на парламента Андреа Лийдсъм, предвижда мащабна реставрация на сградата на парламента и пълното изтегляне на депутатите, докато процесът тече. Самата Лийдсъм заяви по време на дебатите, че решението е трябвало да бъде взето още преди 40 години, защото в момента тръбите и електрическата инсталация стареят толкова бързо, че вече е невъзможно да се ремонтират. \r\n„През последните 10 години имаше 60 инцидента с потенциала да причинят сериозен пожар“, заяви председателят на долната камара. Тя допълни, че има „огромно количество“ азбест в стените.\r\nПо време на дебатите бившият държавен секретар Деймиън Грийн заяви, че сградата на парламента не е безопасна. Той заяви, че е „преувеличение“, че Уестминстърският дворец, който е обявен за обект на световното наследство на ЮНЕСКО, е „капан на смъртта“, но и че „това не е твърде диво преувеличение“. „Всеки, прекарал час в мазето, е видял пълния ужас на настоящето положение“, допълни той.  Виктор Турмаков", "date": "2018.02.01", "title": "Daily Mirror: Депутатите се изнасят за шест години от срутващия се британски парламент"}
{"url": "http://www.focus-news.net/news/2018/02/01/2483654/gerb-davat-istanbulskata-konventsiya-na-konstitutsionniya-sad-bsp-prodalzhava-da-nastoyava-za-referendum-po-temata-obzor.html", "text": "Парламентарната група на ГЕРБ е взела решение да сезира Конституционния съд с искане за преценка на съответствието на Истанбулската конвенция с Конституцията на Република България. Това обяви на брифинг в парламента Данаил Кирилов – народен представител и председател на Комисията по правни въпроси. Кирилов припомни, че Конвенцията е подписана, но все още не е ратифицирана в парламента, а според него произнасянето от страна на съда ще даде „водещ правен ориентир за обществения дебат“.  По думите му така Конституционният съд ще може да отговори и на един от критичните по дебата въпроси, свързан с чл. 46 ал. 1 от Конституцията, който регламентира брака като доброволен съюз между мъж и жена. Според него в обществения дебат по темата битуват спекулации, които биха могли да се разсеят с произнасянето на съда. Вече е започнало събирането на подписите и подготовката на мотивите за искането. \r\nМеждувременно стана ясно, че ПГ на „БСП за България“ не оттегля искането за референдума за Истанбулската конвенция, а само редактира въпроса. Това уточниха от пресцентъра на партията, оборвайки появилата се в някои медии информация, че оттеглят предложението си по темата да се проведе обществено допитване. От БСП уточняват още, че се предлага преформулиране на въпроса от:  на . \r\nВ парламента лидерът на БСП Корнелия Нинова коментира: „Искам да разсея всякакво съмнение - никакво отстъпление от референдума за Истанбулската конвенция, а редакция на въпроса“. По думите ѝ партията няма да се откаже от идеята за провеждане на допитване, още повече след като вече е събран и необходимия брой подписи за стартиране на процедурата. \r\nИван ЛАЗАРОВ", "date": "2018.02.01", "title": "ГЕРБ дават Истанбулската конвенция на Конституционния съд, БСП продължава да настоява за референдум по темата (ОБЗОР)"}
{"url": "http://www.focus-news.net/news/2018/02/01/2483656/klaus-yohanis-es-ne-mozhe-da-svarzva-sredstvata-s-varhovenstvoto-na-zakona.html", "text": "Румънският президент Клаус Йоханис заяви, че ограничаването на достъпа до средствата на ЕС за „отклонилите се“ държави може да наруши правилата на Съюза. Той заяви, че свързването на фондовете с въпросите за върховенството на закона е против европейските договори и не трябва да се взема предвид, когато дългосрочния бюджет на Съюза се определя, предава Politico.\r\nПрезидентът уточни, че Румъния няма от какво да се притеснява, заявявайки, че „никой не е започнал да смята, че върховенството на закона не работи в страната“. Румъния бе разкритикувана от Брюксел заради изменения в редица закони, свързани с правосъдието, които предизвикаха и масови протести поради притеснения, че ще позволят корупцията да остане ненаказана. \r\nСъщевременно румънският президент призна, че дебатите около правосъдната реформа вредят на шансовете страната му да се присъедини към Шенгенската зона.  Виктор Турмаков", "date": "2018.02.01", "title": "Клаус Йоханис: ЕС не може да свързва средствата с върховенството на закона"}
{"url": "http://www.focus-news.net/news/2018/02/01/2483655/europeanwesternbalkanscom-cherna-gora-poluchi-silna-podkrepa-za-integratsionniya-si-protses-ot-balgarskoto-predsedatelstvo-v-es.html", "text": "Разширяването на ЕС в Западните балкани и свързването на страните от региона е приоритет на ротационното председателство на България в Съвета на ЕС и е постигнато съгласие, че Черна гора е отличен пример за постигане на стандартите по пътя към ЕС. Това бе обявено по време на посещението в София на черногорския министър на европейските въпроси Александър Андрия Пейович, предава  Еuropeanwesternbalkans.com.\r\nПо време на срещата си с министъра на българското председателство в Съвета на ЕС Лиляна Павлова Пейович благодари за българската подкрепа за Черна Гора и прогреса ѝ в преговорния процес. Той заяви, че връщането на политиката по разширяване сред приоритетите на ЕС представлява значим принос за засилването на реформите сред страните от Западните Балкани. \r\nМинистърът заяви, че страната му възнамерява тази година да отвори оставащите си три глави от преговорите за присъединяване към ЕС. В този контекст той подчерта, че правителството му възнамерява да приключи поетите ангажименти, посочвайки, че основните реформи за членството са важни. \r\nПавлова заяви, че ЕС държи на разширяването в Западните Балкани. Тя подчерта, че по време на процеса фокусът трябва да се съсредоточи не само върху преговорния процес и отварянето на главите, но и върху инфраструктурните и енергийни проекти, от които гражданите да извличат полза и които ще приближат Западните Балкани по-близо до ЕС и европейските стандарти. \r\nПо време на посещението си в София Пейович също така проведе среща с министъра на външните работи на България Екатерина Захариева, която посочи българския интерес да се даде експертна и техническа подкрепа и е изразила очакването си, че Черна гора, с продължаването на реформите скоро ще бъде готова да влезе в ЕС.  Виктор Турмаков", "date": "2018.02.01", "title": "Еuropeanwesternbalkans.com: Черна гора получи силна подкрепа за интеграционния си процес от българското председателство в ЕС"}
{"url": "http://www.focus-news.net/news/2018/02/01/2484022/mladen-ivanov-parkingi-i-sinya-zona-varna-tazi-godina-shte-badat-zakupeni-tri-novi-mashini-za-repatrirane-tip-payak.html", "text": "Най-често неправилно се паркира в централната градска част, където струпването на автомобили през светлата част на деня е най-голямо. Това каза в интервю за Радио „Фокус“ – Варна Младен Иванов, директор на общинското предприятие „Паркинги и синя зона“. Към настоящия момент към предприятието има 12 платени паркинга с капацитет от над 1 000 паркоместа. „В централна градска част има четири платени паркинга – до Община Варна, на площад „Мусала“, на жп гара и на ул. „Батак“, които се използват основно за кратковременно паркиране и затова приходите са в пъти повече от паркингите, които са в кварталите. Отделно предприятието експлоатира и зоните за кратковременно паркиране със 182 паркоместа на ул. „Русе“, ул. „Преслав“, ул. „Цар Асен“ и бул. „Чаталджа“. Тези зони работят от доста години и показват добра ефективност. Спрямо 2016 година имаме над 22 000 лева повече приходи от тези зони за кратковременно паркиране“, отбеляза Младен Иванов. По думите му броят на репатрираните неправилно паркирани автомобили е по-малък, но това се обяснява с факта, че една от двете специализирани машини за репатриране тип „паяк” през повечето време е била в ремонт. „Те са морално остарели поради това, че се използват в градски условия. Поради тази причина тази година с помощта на Европейската банка за възстановяване и развитие ще закупим още 3 такива машини тип „паяк“, каза още Младен Иванов. По отношение на Синята зона Младен Иванов подчерта, че Община Варна ще бъде най-иновативна и екологична в контрола по паркирането. „Контролът ще се извършва с електрически автомобили и ще изградим над 20 зарядни станции, които ще се ползват от гражданите и гостите на Варна за безплатно паркиране и зареждане“, допълни Младен Иванов.\r\nМарияна ВАЛЕНТИНОВА", "date": "2018.02.01", "title": "Младен Иванов, „Паркинги и синя зона“ – Варна: Тази година ще бъдат закупени три нови машини за репатриране тип „паяк”"}
{"url": "http://www.focus-news.net/news/2018/02/01/2483658/pentagonat-boyng-poluchi-dogovor-za-otbrana-ot-pravitelstvoto-na-sasht-v-razmer-ot-656-mlrd-dolara.html", "text": "Американската корпорация „Бойнг“ получи договор за отбрана от правителството на САЩ в размер от 6,56 млрд. долара за развитието и поддръжката на базирана на земята противоракетна защитна система със среден обхват, предава  Reuters.\r\nПентагонът съобщи, че договорът предвижда „изграждането на нова ракетна площадка с 20 допълнителни силоза във Форт Грийли в Аляска“. Договорът е предвиден до 2023 г. \r\n„За нас е чест, че подкрепяме армията на САЩ в защита на родината“, съобщи „Бойнг“ от профила си в социалната мрежа „Туитър“.  Виктор Турмаков", "date": "2018.02.01", "title": "Пентагонът: „Бойнг“ получи договор за отбрана от правителството на САЩ в размер от 6,56 млрд. долара"}
{"url": "http://www.focus-news.net/news/2018/02/01/2483657/the-guardian-deputatite-shte-napusnat-britanskiya-parlament-koyto-shte-bade-restavriran-za-sumata-ot-35-miliarda-liri.html", "text": "Британските депутати решиха, че рискът от пожар в парламента е твърде висок и решиха в следващото десетилетие да напуснат сградата му, която ще премине през мащабна реставрация на сумата от 3,5 милиарда долара, пише   The Guardian.\r\nДепутатите гласуваха с 236 срещу 220 гласа в полза на съответния законопроект като се очаква от следващото десетилетие те да се преместят в „Уайтхол“. Това ще е първият случай, в който парламентът ще се премести от сградата, сторена по викториански времена през XIX век, от бомбардировките през Втората световна война. Според плана двете камари ще се преместят за пред 2025 г. \r\nДолната камара ще се премести в „Ричмънд хаус“ в близкия „Уайтхол“, докато лордовете в конферентния център „Кралица Елизабет II“. По време на тричасовите дебати депутатите издадоха серия от предупреждения за сигурността на Уестмистърския дворец, където работят около 8000 души и който е посещаван от един милион души годишно.  Виктор Турмаков", "date": "2018.02.01", "title": "The Guardian: Депутатите ще напуснат британския парламент, който ще бъде реставриран за сумата от 3,5 милиарда лири"}
{"url": "http://www.focus-news.net/news/2018/02/01/2483653/ria-novosti-vanshnite-ministri-na-italiya-i-na-rusiya-shte-provedat-pregovori.html", "text": "Външният министър на Италия Анджелино Алфано в рамките на работното си посещение в Москва ще се срещне със своя руски колега  Сергей Лавров. Очаква се двамата да обърнат внимание на работата на ОССЕ през 2018 г., предава РИА Новости.\r\n„Ще бъдат разгледани възможностите за активизиране на дейността на ОССЕ по отношение на борбата срещу тероризма, наркотрафика и киберзаплахите, положението на интеграционните процеси в Европа и Евразия, защитата на традиционните ценности и правата на националните малцинства и противодействието на христиано и ислямофобията“, пише в официално заявление на италианското МВнР.\r\nМинистрите също така планират да обсъдят и двустранните отношения. \r\nАлфано подчерта, че приоритетна задача по време на председателството на Италия в ОССЕ ще станат „съдействието по търсенето на решения на украинската криза“. „Няма да изменяме архитектурата на преговорите и техните цели, т.е. изпълняването на Минските споразумения. Искаме да създадем условия дискусиите между страните да преминават бързо и ефективно, а от друга страна да работим над това, да бъде осигурена сигурността на наблюдателите“, допълни той.\r\nГоворейки за възможността антируските санкции да бъдат отменени италианският политик заяви, че ситуацията около Крим „остава открита рана в отношенията с Москва“.  Виктор Турмаков", "date": "2018.02.01", "title": "РИА Новости: Външните министри на Италия и на Русия ще проведат преговори"}
{"url": "http://www.focus-news.net/news/2018/02/01/2483664/uestminstarskiyat-dvorets-shte-bade-remontiran-osnovnata-tema-v-britanskiya-pechat-agentsiya-fokus.html", "text": "Камарата на представителите на Британския парламент подкрепи предложение за ремонт на сградата, където институцията се приютява. Депутатите гласуваха и двете камари да се преместят по време на ремонтна програма на сума от милиарди лири, пише  Jersey Evening Post.\r\nДепутатите решиха в полза на „пълно и навременно изтегляне“ от Уестминстърския дворец, по време на „всеобхватната дейност по реставриране на обекта“, който е обявен за част от световното културно наследство на ЮНЕСКО. \r\nПредвижда се установяването на комисия, която да направи график на ремонта. Депутатите гласуваха с 236 срещу 230 гласа за предложението на председателя на парламента Андреа Лийсдсъм. \r\nОчаква се ремонтът да започне през 2025 г., да продължи шест години и да струва близо 3,5 милиарда лири. По време на гласуването журналисти снимаха как течовете от покрива на сградата се събират с кофи.\r\n***\r\nБританските депутати гласуваха да преместят парламента на друго място, докато Уестминстърския дворец премине през ремонт, който най-вероятно ще продължи поне шест години, пише   The Independent.\r\nС изненадващо решение камарата на общините отхвърли правителствените предложения, които биха отложили окончателното решение и вместо това подкрепиха изготвено от всички партии изменение в полза на „пълно и временно изтегляне“ от Парламента. Министрите предложиха създаването на комисия, която да прецени дали парламентът трябва да бъде преместете напълно, докато ремонтните дейности се извършват или дали сградата на Уестминстърския дворец да бъде използвана частично. \r\nНо депутатите се изредиха да критикуват правителството, че забавя въпроса и гласуваха с 236 срещу 220 гласа в полза на предложението да изпразнят напълно сградата, както е препоръчвано от експертите по безопасност. Това ще означава, че ще трябва да се намерят сгради, които да приютят депутатите и лордовете. Депутатите най-вероятно ще бъдат преместени в „Ричмънд хаус“ в „Уайтхол“, където в момента е министерството на здравеопазването, докато лордовете ще използват конферентния център „Кралица Елизабет II“. \r\nЦената на изпразването на Уесминстърския дворец, докато ремонтът се провежда, се изчислява на между 3,5 млрд. и 3,9 млрд. лири. В парламента работят 7500 служители и годишно го посещават около един милион посетители, но част от канализацията и електрическата инсталация не е била почти пипана откакто сградата е построена през 1870 г.  И преди властите са предупреждавали, че Уестминстърският дворец рискува „катастрофални“ пожари или наводнения заради това, че канализацията и електрическата инсталация „вече не вършат работа“. \r\nОткривайки дебата председателят на парламента Андреа Лийдсъм заяви, че „Уестминстърският дворец е седалище на британската демокрация – световна известна сграда в спешна нужда от ремонт“. Тя допълни, че в сградата има „огромно количество“ азбест и че „тръбите и кабелите стареят толкова бързо, че не е възможно да се ремонтират“. \r\n***\r\n Британските депутати гласуваха за многомилиарден проект за реставриране на срутващия се парламент в Уестминстърския парламент. Възможно е сумата да достигне до шест милиарда лири, пише  Daily Mirror.\r\nПредложението, представено от председателя на долната камара на парламента Андреа Лийдсъм, предвижда мащабна реставрация на сградата на парламента и пълното изтегляне на депутатите, докато процесът тече. Самата Лийдсъм заяви по време на дебатите, че решението е трябвало да бъде взето още преди 40 години, защото в момента тръбите и електрическата инсталация стареят толкова бързо, че вече е невъзможно да се ремонтират. \r\n„През последните 10 години имаше 60 инцидента с потенциала да причинят сериозен пожар“, заяви председателят на долната камара. Тя допълни, че има „огромно количество“ азбест в стените.\r\nПо време на дебатите бившият държавен секретар Деймиън Грийн заяви, че сградата на парламента не е безопасна. Той заяви, че е „преувеличение“, че Уестминстърският дворец, който е обявен за обект на световното наследство на ЮНЕСКО, е „капан на смъртта“, но и че „това не е твърде диво преувеличение“. „Всеки, прекарал час в мазето, е видял пълния ужас на настоящето положение“, допълни той. \r\n***\r\nБританските депутати решиха, че рискът от пожар в парламента е твърде висок и решиха в следващото десетилетие да напуснат сградата му, която ще премине през мащабна реставрация на сумата от 3,5 милиарда долара, пише   The Guardian.\r\nДепутатите гласуваха с 236 срещу 220 гласа в полза на съответния законопроект като се очаква от следващото десетилетие те да се преместят в „Уайтхол“. Това ще е първият случай, в който парламентът ще се премести от сградата, сторена по викториански времена през XIX век, от бомбардировките през Втората световна война. Според плана двете камари ще се преместят за пред 2025 г. \r\nДолната камара ще се премести в „Ричмънд хаус“ в близкия „Уайтхол“, докато лордовете в конферентния център „Кралица Елизабет II“. По време на тричасовите дебати депутатите издадоха серия от предупреждения за сигурността на Уестмистърския дворец, където работят около 8000 души и който е посещаван от един милион души годишно.", "date": "2018.02.01", "title": "Уестминстърският дворец ще бъде ремонтиран - основната тема в Британския печат (Агенция \"Фокус\")"}
{"url": "http://www.focus-news.net/news/2018/02/01/2483663/jersey-evening-post-kofi-sabirat-techove-v-britanskiya-parlament-dokato-deputatite-glasuvat-za-negoviya-remont.html", "text": "Камарата на представителите на Британския парламент подкрепи предложение за ремонт на сградата, където институцията се приютява. Депутатите гласуваха и двете камари да се преместят по време на ремонтна програма на сума от милиарди лири, пише  Jersey Evening Post.\r\nДепутатите решиха в полза на „пълно и навременно изтегляне“ от Уестминстърския дворец, по време на „всеобхватната дейност по реставриране на обекта“, който е обявен за част от световното културно наследство на ЮНЕСКО. \r\nПредвижда се установяването на комисия, която да направи график на ремонта. Депутатите гласуваха с 236 срещу 230 гласа за предложението на председателя на парламента Андреа Лийсдсъм. \r\nОчаква се ремонтът да започне през 2025 г., да продължи шест години и да струва близо 3,5 милиарда лири. По време на гласуването журналисти снимаха как течовете от покрива на сградата се събират с кофи. Виктор Турмаков", "date": "2018.02.01", "title": "Jersey Evening Post: Кофи събират течове в Британския парламент, докато депутатите гласуват за неговия ремонт"}
{"url": "http://www.focus-news.net/news/2018/02/01/2483665/reuters-velikobritaniya-i-es-ochakvat-sblasak-po-pravata-na-grazhdanite-po-vreme-na-prehodniya-period.html", "text": "Министър-председателят на Великобритания Тереза Мей предупреди, че европейските граждани, пристигащи в страната след Брекзит следващата година може да загубят някои права, което я поставя на курс на сблъсък с Европейския съюз какво да бъде третирането им по време на т.нар. „преходен период“, предава  Reuters.\r\nСправянето с миграцията е основна причина защо британците гласуваха за напускането на ЕС през 2016 г. след притока на граждани от ЕС, особено от по-бедните страни в източната част на Стария континент. ЕС предупреди Великобритания, че трябва да приема всички решения на Съюза и че гражданите му трябва да получат пълни права на жителство по време на двугодишния преходен период, след като тя напусне блока. \r\nНо Мей заяви, че гражданите на ЕС, идващи във Великобритания след март 2019 г. ще получат различно третиране. \r\n„Хората, дошли във Великобритания, докато тя бе член на ЕС имат определени очаквания. Ясна съм, че има разлика между тези, дошли преди да напуснем и тези, които ще дойдат, знаейки, че Великобритания вече не е член на Европейския съюз“, заяви британският министър-председател. \r\nТова ще бъде едно от възможните препятствия, които Великобритания и ЕС ще трябва да разрешат, за да постигнат споразумение за „преходния период“, който ще даде на двете страни време да се подготвят за влиянието от края на 46-годишния съвместен период. Виктор Турмаков", "date": "2018.02.01", "title": "Reuters: Великобритания и ЕС очакват сблъсък по правата на гражданите по време на преходния период"}
{"url": "http://www.focus-news.net/news/2018/02/01/2483661/tass-siriyski-general-e-zaginal-kray-deir-ez-zor-pri-otblaskvane-na-teroristichno-napadenie.html", "text": "Сирийската армия е отразила атака на терористите от „Ислямска държава“ в района Меядин в покрайнините на провинциалния център Деир ез Зор на около 420 км. източно от Дамаск. Според местни медии ислямистите са се опитали да си върнат загубените позиции в оазисите Ел Курия и Мзар айн Али в сирийската пустиня. По време на проведената операция срещу терористите е загинал началник щабът на 67-а бронетанкова бригада генерал Халил Махфуз, предава ТАСС.\r\nПрез октомври 2017 г. в района Ховейджат ес Сакр край Деир ез Зор загина и генерал Исам Захредин, командващ на операцията срещу „Ислямска държава“ в източната част на Сирия. Неговият автомобил бе поразен от поставена на пътя бомба по време на настъплението на сирийската армия. \r\nПравителствената войска очисти от терористи голяма част от провинцията в началото на ноември миналата година, но в районите Меядин и Бу Кемал на западния бряг на река Ефрат продължават да провикват оцелели банди на „Ислямска държава“, които нападат армейските лагери и постове.  Виктор Турмаков", "date": "2018.02.01", "title": "ТАСС: Сирийски генерал е загинал край Деир ез Зор при отблъскване на терористично нападение"}
{"url": "http://www.focus-news.net/news/2018/02/01/2483662/the-independent-britanskite-deputati-reshiha-da-opraznyat-parlamenta-za-remont.html", "text": "Британските депутати гласуваха да преместят парламента на друго място, докато Уестминстърския дворец премине през ремонт, който най-вероятно ще продължи поне шест години, пише   The Independent.\r\nС изненадващо решение камарата на общините отхвърли правителствените предложения, които биха отложили окончателното решение и вместо това подкрепиха изготвено от всички партии изменение в полза на „пълно и временно изтегляне“ от Парламента. Министрите предложиха създаването на комисия, която да прецени дали парламентът трябва да бъде преместете напълно, докато ремонтните дейности се извършват или дали сградата на Уестминстърския дворец да бъде използвана частично. \r\nНо депутатите се изредиха да критикуват правителството, че забавя въпроса и гласуваха с 236 срещу 220 гласа в полза на предложението да изпразнят напълно сградата, както е препоръчвано от експертите по безопасност. Това ще означава, че ще трябва да се намерят сгради, които да приютят депутатите и лордовете. Депутатите най-вероятно ще бъдат преместени в „Ричмънд хаус“ в „Уайтхол“, където в момента е министерството на здравеопазването, докато лордовете ще използват конферентния център „Кралица Елизабет II“. \r\nЦената на изпразването на Уесминстърския дворец, докато ремонтът се провежда, се изчислява на между 3,5 млрд. и 3,9 млрд. лири. В парламента работят 7500 служители и годишно го посещават около един милион посетители, но част от канализацията и електрическата инсталация не е била почти пипана откакто сградата е построена през 1870 г.  И преди властите са предупреждавали, че Уестминстърският дворец рискува „катастрофални“ пожари или наводнения заради това, че канализацията и електрическата инсталация „вече не вършат работа“. \r\nОткривайки дебата председателят на парламента Андреа Лийдсъм заяви, че „Уестминстърският дворец е седалище на британската демокрация – световна известна сграда в спешна нужда от ремонт“. Тя допълни, че в сградата има „огромно количество“ азбест и че „тръбите и кабелите стареят толкова бързо, че не е възможно да се ремонтират“.  Виктор Турмаков", "date": "2018.02.01", "title": "The Independent: Британските депутати решиха да опразнят парламента за ремонт"}
{"url": "http://www.focus-news.net/news/2018/02/01/2483652/cbs-eksploziya-e-izbuhnala-v-universiteta-v-pitsbarg.html", "text": "Химическа експлозия е предизвикала евакуация на лаборатория в  университета в град Питсбърг в американския щат Пенсилвания, предава  CBS.„\r\nНа място са пристигнали пожарникари и полицейски служители. Студентите са били евакуирани заради опасност за поява на пушек. \r\nНяма сериозно пострадали, но един студент е евакуиран от парамедици заради раздразнение на очите.  Виктор Турмаков", "date": "2018.02.01", "title": "CBS: Експлозия е избухнала в университета в Питсбърг"}
{"url": "http://www.focus-news.net/news/2018/02/01/2483666/moskovskiy-komsomolets-balgariya-tarsi-v-izrael-alternativa-na-ruskiya-gaz.html", "text": "От българското правителство изразиха интерес в покупката на природен газ от Израел, но заради това трябва да бъде създадена необходимата инфраструктура, пише  Московский Комсомолец.\r\nБългария планира за прокара газопровод съвместно с Гърция, по който горивото ще преминава от Израел към Европа. При това българските власти разчитат, че този газопровод ще представлява алтернатива на доставките на руския „Газпром“. \r\nСтава дума за проекта EastMed, чиято реализация ще позволи доставката на гориво от шелфа в източната част на Средиземно море към ЕС. Проектът вече е получил одобрението на европейските чиновници и за реализацията му ще бъдат предоставени 34,5 млн. евро.  Виктор Турмаков", "date": "2018.02.01", "title": "Московский Комсомолец: България търси в Израел алтернатива на руския газ"}
{"url": "http://www.focus-news.net/news/2018/02/01/2483668/ria-novosti-ruskiyat-yuzhen-voenen-okrag-shte-poluchi-partida-modernizirani-tankove-t-72bz.html", "text": "Партия танкове Т-72БЗ с двигатели с повишена мощност ще постъпят в танковото подразделение на 49-та общовойскова армия на руския Южен военен окръг, разположен край Ставропол, предава РИА Новости.\r\n„Отличителна особеност на новите бойни машини в сравнение с предишните версии е по-мощният двигател с 1130 конски сили, подобрено въоръжение, прицелване и управление“, уточни пред журналисти началникът на пресслужбата на Южния военен окръг Вадим Астафиев. Той уточни, че за механик-водача е предвиден автомат за превключване на предавките, цифров дисплей и телевизионна камера за задно виждане. \r\nСъщо така модернизацията засяга и защитата на корпуса: комбинираната многослойна броня е усилена с бордови екрани с модули за динамична защита „Реликт“, с решетъчни екрани, а също така с допълнителни модули за динамична защита. Екипажите от 49-та общовойскова армия на окръга ще започнат да използват новите бойни машини по време на учения през лятото.  Виктор Турмаков", "date": "2018.02.01", "title": "РИА Новости: Руският Южен военен окръг ще получи партида модернизирани танкове Т-72БЗ"}
{"url": "http://www.focus-news.net/news/2018/02/01/2483667/delyan-dobrev-sreshtu-elena-yoncheva-epizod-poreden-obzor.html", "text": "В рамките на днешното пленарно заседание народните представители от ГЕРБ и „БСП за България“ - Делян Добрев и Елена Йончева за пореден път взаимно се обвиниха в корупционни схеми, а повод за това станаха декларациите на двете партии, прочетени от трибуната на парламента. Първа бе народният представител от ГЕРБ Галя Захариева, която обвини БСП, че имат проблем в отношението си към демокрацията. „БСП иска оставката на министъра на образованието заради идеологизация на образованието. Като чух това си помислих, че става въпрос за виц или лоша шега. Как е възможно именно тези, които сталинизираха българското образование през 40-те и 50-те години на XX век, сега да се прокламират като борци за деполитизация?“, попита тя от парламентарната трибуна и обяви, че групата на ГЕРБ подкрепя образователния министър и неговия екип в техните решения. \r\nОтговорът на БСП не закъсня, а зам.-председателят на парламента Валери Жаблянов призова мнозинството да не разграничава Конституцията от демокрацията. Той се аргументира с решението на Конституционния съд, който обяви за противоконституционен отказа на Народното събрание да приеме оставката на депутата от ГЕРБ Делян Добрев, която бе отхвърлена след двучасов дебат в пленарна зала на 4 октомври 2017 г. До подаването ѝ се стигна след обвинения от Елена Йончева от БСП, че на ръководни позиции в община Хасково работят негови роднини и близки.\r\n„Това нарушаване от страна на мнозинството беше извършено умишлено с намерението да се спаси дискусионната политическа кариера на Делян Добрев, който и до ден днешен кой знае защо стои в парламента“, заяви Жаблянов.\r\nОт своя страна Делян Добрев коментира, че е оборил с документи всички твърдения на БСП, които определи като лъжи. „Техният балон по темата „Хасково” и „Делян Добрев” се спука“, посочи той от трибуната и призова народния представител Елена Йончева също да даде отговор на въпросите, които той поставя към нея. „Тя съдружник ли е към офшорна фирма? От тази офшорна фирма получила ли е 315 хил. лева капитал?“, попита Добрев и настоя, ако тя не успее да оспори тези твърдения, да подаде оставка. \r\nВ отговор Елена Йончева заяви, че размяната на обвинения между двамата не е лична битка и определи твърденията на Добрев като „опит за внушение“ по неин адрес. Тя призова, ако някой има съмнение и доказателства за евентуални нарушения, да внесе сигнал до компетентните органи. „Делян Добрев сам внесе оставката си, защото смяташе, че по този начин ще се сниши, „бурята ще отмине“, обществото ще забрави и няма да има медиен натиск за всички схеми, които е направил в Община Хасково“, каза още тя.\r\nИван ЛАЗАРОВ", "date": "2018.02.01", "title": "Делян Добрев срещу Елена Йончева – епизод пореден (ОБЗОР)"}
{"url": "http://www.focus-news.net/news/2018/02/01/2483669/izvestiya-kanada-ne-smyata-rusiya-za-pryaka-zaplaha-za-nato.html", "text": "Министърът на отбраната на Индия Харджит Сингх Саджан заяви, че Русия не представлява заплаха за НАТО, но и че Алиансът трябва внимателно да следи военната активност на Москва, пише  Известия.\r\n„Санджан потвърди, че Канада не смята Русия за неминуема опасност за НАТО“, пише в официално заявление на канадското министерство на отбраната. Същевременно властите на страната смятат, че военната дейност на Русия „трябва да се следи внимателно.\r\nПо-рано генералният секретар на НАТО Йенс Столтенберг заяви, че Русия представлява заплаха за глобалната сигурност. Той постави дейността на Москва редом с нестабилността в Близкия Изток и в Северна Африка , а също така и с напрежението около Северна Корея.  Виктор Турмаков", "date": "2018.02.01", "title": "Известия: Канада не смята Русия за пряка заплаха за НАТО"}
{"url": "http://www.focus-news.net/news/2018/02/01/2483671/vzglyad-pentagonat-razkaza-za-strategiite-na-sasht-pri-voyna-sreshtu-rusiya-i-sreshtu-kitay.html", "text": "Заместник-председателят на Обединения комитет на началник щабовете на САЩ ген. Пол Селв разказа за плановете на страната при възможна война с Русия и Китай, пише  Взгляд.\r\n„Стратегиите, които могат да донесат успех във войните на САЩ срещу Русия и Китай се различават силно една от друга и ще изискват голям разход на ресурси“, заяви ген. Селв. „Всяко сражение с Китай, ако се случи, ще стане морско и въздушно“, уточни той. Според него потенциалният конфликт с Китай най-вероятно ще изисква „значителен принос“ на ВМС и ВВС, докато армията и морската пехота ще осъществяват поддръжка.\r\n„На свой ред срещу Русия ще се противодейства по въздух и земя“, смята ген. Селв. Същевременно той отбеляза, че, за да се стигне до Русия, трябва да се пресече Атлантическият океан, а това значи, че все пак няма да се размине без морски сражения. \r\nСпоред генерала, въпреки че Русия в новата стратегия за национална отбрана на САЩ да е наречена „глобално“ предизвикателство, Вашингтон има и други заплахи. Сред тях той изброи Северна Корея и Иран. \r\nПрез декември бе публикувана новата стратегия на САЩ за националната сигурност, съдържаща заявление, че Русия и Китай представляват предизвикателство за мощта, влиянието и интересите на САЩ. Виктор Турмаков", "date": "2018.02.01", "title": "Взгляд: Пентагонът разказа за стратегиите на САЩ при война срещу Русия и срещу Китай"}
{"url": "http://www.focus-news.net/news/2018/02/01/2483670/ria-novosti-11-dushi-zaginaha-pri-pozhar-v-yaponiya.html", "text": "Голям пожар в дом за възрастни в град Сапоро на японския северен остров Хокайдо е оставил мъртви най-малко 11 души, предава  РИА Новости.\r\nСпоред местни медии сигнал за пожара е постъпил преди полунощ в сряда и на място са пристигнали 40 пожарни коли. В сградата по време на инцидента е имало 16 души.\r\nСпасителите успяват да изведат петима души на възраст между 50 и 80 години, другите 11 загиват. \r\nПричините за пожара се установяват. В момента тече разследване.  Виктор Турмаков", "date": "2018.02.01", "title": "РИА Новости: 11 души загинаха при пожар в Япония"}
{"url": "http://www.focus-news.net/news/2018/02/01/2483672/prokuraturata-povdigna-obvineniya-na-chetirima-dushi-za-otvlichaneto-na-adrian-zlatkov-obzor.html", "text": "Софийска градска прокуратура повдигна обвинения нa четирима души за отвличането на Адриан Златков, син на бизнесмена Тони Златков. 25-годишният мъж изчезна рано сутринта на 30 август миналата година от района пред дома му в село Герман, и бе открит няколко дни по-късно, на 11 септември вечерта, в добро здравословно състояние. След платен откуп от страната на семейството му, младият мъж бе изоставен от похитителите си на пътя между София и Самоков и се придвижи на стоп до бензиностанция в кв. „Горубляне“, откъдето се свърза със родителите си. Пред медиите тогава Тони Златков обясни, че лично е водил преговорите с похитителите посредством SMS-и и отхвърли варианта отвличането да е свързано с бизнеса му. Той заяви, че най-вероятно похищението е дело на организирана група, чиято цел са парите.\r\nНа 31 януари, 5 месеца след отвличането, прокуратурата повдигна обвинения на Ивайло Борисов – Ториното, Мартин Марков, Георги Джамбазов и Здравка Стефанова. Те са обвинени като помагачи на неизвестни извършители, отвлекли Златков. Четиримата са задържани за срок до 72 часа, като в рамките на утрешния ден Софийска градска прокуратура ще внесе в Софийски градски съд искане за налагане спрямо обвиняемите на най-тежката мярка за неотклонение „задържане под стража“. \r\nРаботата по случая продължава с разпити на свидетели, претърсвания, изземвания и други. \r\nОт държавното обвинение посочват, че значителна част от доказателствения материал е събран с активното сътрудничество на органите на МВР на Р Сърбия, както на сръбската прокуратура. \r\nИмето на Ивайло Борисов – Ториното нашумя преди 2 години, когато негови охранители пребиха млад мъж на Околовръстното шосе на София.", "date": "2018.02.01", "title": "Прокуратурата повдигна обвинения нa четирима души за отвличането на Адриан Златков (ОБЗОР)"}
{"url": "http://www.focus-news.net/news/2018/02/01/2484020/matyu-nimits-provede-sreshti-s-darzhavniya-vrah-na-makedoniya-obzor.html", "text": "Специалният представител на ООН по спора за името Матю Нимиц проведе в четвъртък отделни срещи с държавния връх на Македония. Инициативата на американския дипломат е част от неговото посещение на Балканите, в рамките на което в края на януари Нимиц проведе същите разговори в Атина. Медиаторът проведе консултации с държавният глава Георги Иванов, премиерът Зоран Заев, външният министър Никола Димитров, както и лидерите на ВМРО-ДПМНЕ и Демократичния съюза за интеграция съответно Християн Мицковски и Али Ахмети. \r\nСлед края на разговорите със Заев и Иванов, не бе дадена пресконференция, но от пресцентъра на държавния глава по-късно разкриха, че президентът е информирал Нимиц за намерението на Скопие да не се отказва от преговорите за решаването на проблема, стига да не бъде засягана идентичността на македонския народ или неговото достойнство. Македонският държавен глава също така е изразил мнението, че решение на въпроса за името може да се намери само под егидата на ООН и спазвайки резолюциите на организацията и Съвета за сигурност, както и постановленията на Международния съд на ООН. В по-късно прессъобщение на премиера пък се изразява увереността, че моментът за решаването на проблема е сега, тъй като обстановката е благоприятна и позволява това. \r\nПовече информация бе съобщена след консултациите между американския дипломат и външния министър Никола Димитров, които дадоха общо изявление за медиите, по време на което Димитров подчерта, че проблемът между бившата югославска република и Гърция никога няма да се реши, ако Македония трябва да променя езика и националността си. Според него, в 21 век никой не може да посегне на правото ни да бъдем македонци и говорим македонски език, който е един от групата на славянските езици“. Първият дипломат на Скопие подчерта, че „много хора следят проблема с притеснение, други с гняв“ и „колкото повече се говори за този въпрос, толкова повече намаляват шансовете да се намери решение“. Според Димитров, „ако се подхожда с взаимно достойнство, решение може да бъде намерено“. \r\nВъншният министър подчерта, че заедно с Нимиц са обсъдили предложенията за ново името на републиката, като Димитров е отбелязал, че има някои имена, „които са добри, има и други, които не са подходящи“.  Oт своя страна американският дипломат изрази увереността си, че „двете страни имат воля за решаването на проблема“, като добави, че макар да не се наема да посочи окончателни времеви рамки за намирането на решение по спора за името, все пак смята, че „до няколко седмици или месеци“ спора може да приключи. \r\nЛидерът на македонската партия ВМРО-ДПМНЕ Християн Мицковски заяви, че решението по спора за името, по което работи правителството, трябва да запазва държавните и национални интересни. Мицковски също така е информирал Нимиц относно позицията на водената от него опозиционна партия по въпроса за продължаващия вече 25 години спор с Гърция.\r\nМедиаторът е повторил и пред лидера на Демократичния съюза за интеграция Али Ахмети очакванията си за бързо решаване на проблема за името, като също така отбеляза, че разговорът му с лидери на ДСИ е бил продуктивен.\r\nОт своя страна Ахмети разкри, че е изложил пред Нимиц възгледите на неговата партия относно намирането на решение на проблема, който помрачава отношенията между Скопие и Атина в продължение на вече 25 години.: Цанко Цолов", "date": "2018.02.01", "title": "Матю Нимиц проведе срещи с държавния връх на Македония (ОБЗОР)"}
{"url": "http://www.focus-news.net/news/2018/02/01/2483673/jerusalem-post-prokuraturata-v-balgariya-povdigna-obvinenie-sreshtu-dvama-mazhe-za-napadenieto-na-letishte-sarafovo-ot-2012-godina.html", "text": "Българската прокуратура не повдигна обвинения срещу „Хизбулла“ за бомбеното нападение от 2012 г. на летище \"Сарафово\" в Бургас, при което загинаха петима израелски граждани и българският им шофьор, и при което бяха ранени други 32-ма израелски граждани, пише  Jerusalem Post.\r\nПрокуратурата обвини двама мъже за нападението, без да споменава „Хизбулла“ в обвинителния акт. Според източник, близък до прокуратурата, никой не е дал доказателства, демонстриращи участието на шиитската ливанска групировка. \r\nПрез 2012 г. тогавашният български вътрешен министър Цветан Цветанов заяви, че „е установено, че двамата обвинени са членове на военното крило на „Хизбулла“. \r\nСпоред израелския министър-председател Бенямин Нетаняху за българското разследване е ясно, че „Хизбулла“ е „пряко отговорна за злодейския акт в Бургас“. \r\nСъдебният процес, който е проведен в отсъствието на обвинените, е забавян с години, най-вече, за да се позволи на пострадалите израелски семейства да съберат доказателства и да се координират, пише израелският вестник. Процесът започна на 17 януари с българските свидетели, даващи показания за обстоятелствата около атаката. Следващото заседание по делото е на 6 февруари.  Виктор Турмаков", "date": "2018.02.01", "title": "Jerusalem Post: Прокуратурата в България повдигна обвинение срещу двама мъже за нападението на летище \"Сарафово\" от 2012 година"}
{"url": "http://www.focus-news.net/news/2018/02/01/2483676/pregled-na-osnovnite-temi-v-ruskiya-pechat-agentsiya-fokus.html", "text": "Съдът в Москва арестува за пет денонощия прессекретаря на политика и кандидат-президент на Русия Алексей Навални  Кира Ярмъш и за осем денонощия прессекретаря на националния щаб на Навални Руслан Шаверинов, пише  Ведомости.\r\nИ двамата са признати за виновни за нарушаване на установения ред при организиране и провеждане на събрания, митинги, демонстрации и шествия. Ярмъш и Шаверинов бяха задържани на московското летище \"Шереметиево\".\r\nСъдът призна, че Ярмъш е извършила правонарушение, публикувайки в интернет клип с призив хората да се присъединяват в организирания от хората на Навални протест. „Ваша чест, абсолютно е ясно, че делото е политически мотивирано. Не храня илюзии и разбирам, че ние няма да отсъдите оправдателно решение. Гордея се, че призовах хората да излязат на протест и ще направя това отново“, заяви тя в съда. \r\nМиналата неделя, 28 януари, в 118 руски града преминаха протестни акции, на които бе призовано президентските избори в Русия през март да бъдат бойкотирани. Според руските власти 37 души са получили административни арести за организирането на протестните акции.\r\n***\r\nЗаместник-председателят на Обединения комитет на началник щабовете на САЩ ген. Пол Селв разказа за плановете на страната при възможна война с Русия и Китай, пише  Взгляд.\r\n„Стратегиите, които могат да донесат успех във войните на САЩ срещу Русия и Китай се различават силно една от друга и ще изискват голям разход на ресурси“, заяви ген. Селв. „Всяко сражение с Китай, ако се случи, ще стане морско и въздушно“, уточни той. Според него потенциалният конфликт с Китай най-вероятно ще изисква „значителен принос“ на ВМС и ВВС, докато армията и морската пехота ще осъществяват поддръжка.\r\n„На свой ред срещу Русия ще се противодейства по въздух и земя“, смята ген. Селв. Същевременно той отбеляза, че, за да се стигне до Русия, трябва да се пресече Атлантическият океан, а това значи, че все пак няма да се размине без морски сражения. \r\nСпоред генерала, въпреки че Русия в новата стратегия за национална отбрана на САЩ да е наречена „глобално“ предизвикателство, Вашингтон има и други заплахи. Сред тях той изброи Северна Корея и Иран. \r\nПрез декември бе публикувана новата стратегия на САЩ за националната сигурност, съдържаща заявление, че Русия и Китай представляват предизвикателство за мощта, влиянието и интересите на САЩ.\r\n***\r\nМинистърът на отбраната на Индия Харджит Сингх Саджан заяви, че Русия не представлява заплаха за НАТО, но и че Алиансът трябва внимателно да следи военната активност на Москва, пише  Известия.\r\n„Санджан потвърди, че Канада не смята Русия за неминуема опасност за НАТО“, пише в официално заявление на канадското министерство на отбраната. Същевременно властите на страната смятат, че военната дейност на Русия „трябва да се следи внимателно.\r\nПо-рано генералният секретар на НАТО Йенс Столтенберг заяви, че Русия представлява заплаха за глобалната сигурност. Той постави дейността на Москва редом с нестабилността в Близкия Изток и в Северна Африка , а също така и с напрежението около Северна Корея. \r\n***\r\nОт българското правителство изразиха интерес в покупката на природен газ от Израел, но заради това трябва да бъде създадена необходимата инфраструктура, пише  Московский Комсомолец.\r\nБългария планира за прокара газопровод съвместно с Гърция, по който горивото ще преминава от Израел към Европа. При това българските власти разчитат, че този газопровод ще представлява алтернатива на доставките на руския „Газпром“. \r\nСтава дума за проекта EastMed, чиято реализация ще позволи доставката на гориво от шелфа в източната част на Средиземно море към ЕС. Проектът вече е получил одобрението на европейските чиновници и за реализацията му ще бъдат предоставени 34,5 млн. евро. \r\n***", "date": "2018.02.01", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2018/02/01/2483675/afp-polskiyat-senat-prie-proektozakon-za-holokosta-kritikuvan-ot-izrael.html", "text": "Полските сенатори приеха спорен проектозакон за Холокоста, който трябва да защити образа на страната в чужбина, но вместо това причинява дипломатически спор с Израел, предава  AFP.\r\nГорната камара на парламента на Полша прие с 57 срещу 23 гласа проектозакона, който предвижда до три години затвор за всеки, който нарича построените от нацистите концлагери на полска територия „Полски лагери на смъртта“ или обвини Полша, че е била съучастник на престъпленията на Третия райх.\r\nИзраел призовава проектозаконът да бъде изоставен, защото смята, че той е опит да се отрече полската роля в избиването на евреите от Третия райх.  Виктор Турмаков", "date": "2018.02.01", "title": "AFP: Полският сенат прие проектозакон за Холокоста, критикуван от Израел"}
{"url": "http://www.focus-news.net/news/2018/02/01/2483681/tass-odobrenieto-kam-prezidenta-na-yuzhna-koreya-belezhi-rast-sled-rekordno-padenie.html", "text": "Рейтингът на президента на Южна Корея Мун Джей-ин, който миналата седмица падна до най-ниското си равнище , откакто ръководи страната, отново започва да бележи ръст, предава ТАСС.\r\n„Дейността на Мун Джей-ин на поста държавен глава е одобрявана от 62,6% от пълнолетните южнокорейци, което е с 2,8% повече в сравнение с преди седмица“, пише в резултатите, представени от агенция „Реалметер“. Отрицателно мнение по негово отношение имат 33,6% от допитаните. \r\nСпоред бюрото за социологически проучвания, въпреки ръста на рейтинга много граждани, както и преди, са недоволни от това, че има договореност с Пхенян за формиране на общ женски хокеен отбор за участие на Зимните олимпийски игри. Според тях това може да се окаже отрицателно на резултатите от мачовете. \r\nПроучването е проведено между 29 и 31 януари, обхванало 1500 жители на страната от различни нейни части.  Виктор Турмаков", "date": "2018.02.01", "title": "ТАСС: Одобрението към президента на Южна Корея бележи ръст след рекордно падение"}
{"url": "http://www.focus-news.net/news/2018/02/01/2483680/temata-balgariya-v-svetovnite-medii-gaz-ot-izrael-integratsiya-v-zapadnite-balkani-agentsiya-fokus.html", "text": "От българското правителство изразиха интерес в покупката на природен газ от Израел, но заради това трябва да бъде създадена необходимата инфраструктура, пише  Московский Комсомолец.\r\nБългария планира за прокара газопровод съвместно с Гърция, по който горивото ще преминава от Израел към Европа. При това българските власти разчитат, че този газопровод ще представлява алтернатива на доставките на руския „Газпром“. \r\nСтава дума за проекта EastMed, чиято реализация ще позволи доставката на гориво от шелфа в източната част на Средиземно море към ЕС. Проектът вече е получил одобрението на европейските чиновници и за реализацията му ще бъдат предоставени 34,5 млн. евро. \r\n***\r\nРазширяването на ЕС в Западните балкани и свързването на страните от региона е приоритет на ротационното председателство на България в Съвета на ЕС и е постигнато съгласие, че Черна гора е отличен пример за постигане на стандартите по пътя към ЕС. Това бе обявено по време на посещението в София на черногорския министър на европейските въпроси Александър Андрия Пейович, предава  Еuropeanwesternbalkans.com.\r\nПо време на срещата си с министъра на българското председателство в Съвета на ЕС Лиляна Павлова Пейович благодари за българската подкрепа за Черна Гора и прогреса ѝ в преговорния процес. Той заяви, че връщането на политиката по разширяване сред приоритетите на ЕС представлява значим принос за засилването на реформите сред страните от Западните Балкани. \r\nМинистърът заяви, че страната му възнамерява тази година да отвори оставащите си три глави от преговорите за присъединяване към ЕС. В този контекст той подчерта, че правителството му възнамерява да приключи поетите ангажименти, посочвайки, че основните реформи за членството са важни. \r\nПавлова заяви, че ЕС държи на разширяването в Западните Балкани. Тя подчерта, че по време на процеса фокусът трябва да се съсредоточи не само върху преговорния процес и отварянето на главите, но и върху инфраструктурните и енергийни проекти, от които гражданите да извличат полза и които ще приближат Западните Балкани по-близо до ЕС и европейските стандарти. \r\nПо време на посещението си в София Пейович също така проведе среща с министъра на външните работи на България Екатерина Захариева, която посочи българския интерес да се даде експертна и техническа подкрепа и е изразила очакването си, че Черна гора, с продължаването на реформите скоро ще бъде готова да влезе в ЕС. \r\n***\r\nВ България инспекцията по охрана на околната среда ще проведе извънредна проверка на петролопреработващия завод на „Лукойл Нефтохим“ в Бургас след сигнали за неприятна миризма във въздуха, предаде  Regnum  .\r\nОт пресслужбата на община Бургас съобщиха, че екологичната инспекция ще провери съблюдаването от страна на предприятието на договореностите с властите за временно ограничение на производството при определени метеорологични условия, за да се избягва превишаването на концентрациите на вредни вещества във въздуха. \r\nНа среща с кмета на Бургас Димитър Николов ръководителят на инспекцията Тонка Атанасова съобщи, че в 16 места на града са проведени измервания на въздуха, които са потвърдили сигналите на гражданите. Според нея еколозите смятат, че причината за миризмата е дейността на рафинерията. По време на срещата Николов заяви, че общината разчита на съдействие на министерството на околната среда по внедряване в града на нови технологии по рекултивация. \r\nКметът заяви, че е изпратил на ръководството на предприятието писмо с молба до „Лукойл“ да купи ново оборудване – газоанализаторна станция за 24-часов мониторинг на показателите на въздуха, резултатите от които ще могат да се предават онлайн на сайта на еко-инспекцията и на община Бургас. \r\n***", "date": "2018.02.01", "title": "Темата България в световните медии – газ от Израел, интеграция в Западните Балкани (Агенция \"Фокус\")"}
{"url": "http://www.focus-news.net/news/2018/02/01/2483682/aktualna-patna-obstanovka.html", "text": "Температурите са в интервала от +7° до + 0°. Времето над страната е ясно. Слаб до умерен вятър духа в областите Монтана, Смолян, Добрич, Разград, Хасково и Шумен. Пътните настилки са предимно сухи, на места мокри, по високите и усойни участъци частично заледени и обработени. Намалена видимост поради мъгла до 150 м има в районите на Деков и Муселиево /обл.Плевен/. Това съобщиха от пресцентъра на Агенция „Пътна инфраструктура“.\r\nІІ. Състояние на автомагистралите:\r\nАМ „Тракия“:\r\nОбласт София: Ограничено е движението по пътната връзка София-Костенец на  пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София - Костенец през пътен възел „Ихтиман“ при км 34+000.\r\n- за направленията Ихтиман - Пловдив и Костенец - Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г.\r\nОбласт Бургас: Движението по АМ „Тракия“ от км 308+187 до км 324+187 в участъка Деветак - Карнобат в Бургас се осъществява с ограничена скорост до 90 км/ч поради аварийни ремонтни дейности на асфалтовата настилка. Сигнализирано е с пътни знаци. Срок до 02.02.2018 г.\r\nАМ „Хемус“: няма ограничения.\r\nАМ „Струма“: \r\nОбласт Кюстендил: Движението по АМ „Струма“ в участъка Долна Диканя – Дупница при км 45+700 в посока София се извършва поетапно в една лента поради отстраняване на теч на вода от надлез над лявото платно. Скоростта на движение е ограничена до 90 км/ч в разстояние на 400 м. Сигнализирано е с пътни знаци. Срок до 01.02.2018 г.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nІІI. Въведени ограничения по основните пътни направления:\r\n1. Проходи:\r\n- „Върбишки” - затворен за всички МПС. Срок: целогодишно; \r\n- „Златишки” - затворен за всички МПС. Срок: целогодишно;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т. Срок: целогодишно;\r\n- „Дюлински” - забранен за МПС над 3,5 т. Срок: целогодишно;\r\n- „Пампорово” - забранен за МПС над 3,5 т. Срок: целогодишно; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т. Срок: целогодишно;\r\n- „Троянски” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок: целогодишно.\r\nІV. Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nОбласт Враца: Стесняване на една от лентите за движение по Обходния път на гр. Враца от км 0+000 до км 8+179 поради аварийно запълване на появили се деформации на пътната настилка със студена асфалтова смес. Срок до 01.02.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.; въведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.\r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.; въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни; Срок до 31.03.2018 г.\r\nобласт Видин: движение в една лента по път I-1 Видин – Монтана в град Димово от км 41+250 до км 41+850 поради извършване на спешен авариен ремонт на железопътния прелез на км 41+459. Движението се регулира от правоспособни длъжностни лица на ЖПС град Враца. Срок до 01.02.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: няма ограничения.\r\nобласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.;\r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.\r\nІV. Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-539: Движението по път III-539 Средец – Трояново от км 0+000 до км 17+979 се извършва с повишено внимание поради аварийно запълване на появили се деформации на пътната настилка със студена смес. Сигнализирано е с пътни знаци. Срок: до 05.02.2018 г.\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 31.12.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради довършителни дейности от ремонт. \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница – с. Ресен и обратно. Срок до 02.02.2018 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Движението път ІІ-81 Берковица – Монтана от км 86+200 до км 97+800 се осъществява в една лента поради аварийно запълване на появили се деформации на пътната настилка със студена смес. Срок до 31.01.2018 г.\r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-842: Движението по път по път III-842 Юндола – Белово е ограничено за МПС над 12 т. с ремаркета и полуремаркета. \r\nОбходен маршрут: Белово-Варвара-Велинград-Юндола.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 28.02.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.02.01", "title": "Актуална пътна обстановка"}
{"url": "http://www.focus-news.net/news/2018/02/01/2483683/predstoyashti-sabitiya-v-stranata-na-1-fevruari-agentsiya-fokus.html", "text": "*** \r\nОт 09.00 часа ще започне заседание на Народното събрание.\r\n*** \r\nОт 09.30 часа в НДК ще започне първият ден от Неформалният съвет по конкурентоспособност с участието на министрите, отговарящи за ресорите „Индустрия“. Заседанието ще бъде открито от министъра на икономиката Емил Караниколов. От 15.00 часа ще се проведе пресконференция. \r\n*** \r\nОт 11.00 часа председателят на парламента Цвета Караянчева ще присъства на церемонията по отдаване на почит на жертвите на комунистическия режим. Събитието ще се проведе пред параклиса и мемориалната стена до НДК.\r\n*** \r\nМинистърът на околната среда и водите Нено Димов ще обсъди технологичните възможности за връзка между измерванията на Националната система за мониторинг на качеството на атмосферния въздух на Изпълнителна агенция по околна среда към МОСВ и гражданските мрежи за измерване. След срещата към 15 часа ще има изявления на участниците.\r\n*** \r\nОт 09.30 часа в Sofia Event Center (бул. „Черни връх“ № 100) ще се проведе петата годишна конференция „Индустриално строителство и инвестиции 2018“, която дава началото на поредицата събития Building Innovation Forum Series 2018.\r\n*** \r\nОт 09.30 часа ще започне заседание на Пленума на Висшия съдебен съвет.\r\n*** \r\nВ Центъра по изкуства на Нов български университет ще бъде представена студентската изложба „Ръцете на професията“.\r\n*** \r\nОт 09.30 часа 9-и състав на Специализирания наказателен съд ще заседава по делото срещу Петър П., на когото е повдигнато обвинение за трафик на хора.\r\n*** \r\nОт 10.00 часа 7-и състав на Софийски градски съд ще заседава по делото срещу бившия ректор на Медицинския университет проф. Ваньо Митев.   \r\n*** \r\nОт 10.00 часа „Спаси София“ ще даде пресконференция на тема „Ще има ли в София работещ нощен градски транспорт“ в Project Lab ,на бул. Мария Луиза 58, ет. 3. От 12.00 часа пред сградата на Столичната община официално ще внесат събраните подписи за въвеждането на ефективна система за нощен градски транспорт.\r\n*** \r\nОт 10.00 часа в Американския научен център в София ще се проведе Втора интердисциплинарна конференция Mirabilia: чудесно и магическо. \r\n*** \r\nОт 10.00 часа 3-ти състав на Специализирания наказателен съд ще заседава по делото срещу Хованес М., Пламент Т. и др., на които са повдигнати обвинения за организиране и ръководене на организирана престъпна група.\r\n*** \r\nОт 10.00 часа 13-и състав на Специализирания наказателен съд ще заседава по делото срещу Антон П., на когото е повдигнато обвинение за организиране и ръководене на организирана престъпна група.\r\n*** \r\nОт 10.30 часа председателят на СДС Божидар Лукарски, общински съветници, членове и симпатизанти на партията, ще поднесат венци и цветя на Мемориала на жертвите на комунизма в парка пред Националния дворец на културата по повод 1 февруари - Ден на признателност и почит към жертвите на комунистическия режим.\r\n*** \r\nОт 10.30 часа в зала 42 на етаж мецанин в сградата на Народното събрание на пл. „Княз Александър I“ № 1 Централната избирателна комисия ще проведе редовно заседание. По повод Световния ден на изборите ЦИК обявява ден на отворените врати и кани всички граждани, които желаят, да присъстват на заседанието.\r\n*** \r\nОт 11.00 часа в Информационния център „София - Европейска столица на спорта“ ще се състои пресконференция, на която националната състезателка по ски-бягане Антония Григорова ще даде подробности за своята подготовка и цели за започващата следващата седмица Олимпиада в ПьонгЧанг и ще говори за новите си проекти, партньори и предизвикателства през лятото.\r\n*** \r\nОт 11.00 часа в Голямата зала на Руския културно-информационен център ще се състоят тържествени мероприятия, посветени на 75-та годишнина от разгрома на немско-фашистките войски в Сталинградската битка от съветската армия. \r\n*** \r\nОт 11.00 часа представители на Жени ГЕРБ от цялата страна ще поднесат венци и цветя пред мемориала на жертвите на комунистическия режим в парка пред НДК.\r\n*** \r\nОт 11.00 часа в Мемориала на жертвите на комунизма в парка пред Националния дворец на културата представители на ПП „ Демократи за Силна България”, ПП БЗНС,  ПП „ Движение ДА, България”, ПП Зелените  и ПП ДЕОС ще почетат паметта на жертвите на комунистическия режим.\r\n*** \r\nОт 12.00 часа в конферентната зала на Аджибадем Сити Клиник водещи специалисти от различни онкологични направления ще представят актуалната картина в България на заболеваемостта от рак по повод Световния ден за борба с рака.\r\n*** \r\nОт 13.00 часа 4-ти състав на Специализирания наказателен съд ще заседава по делото срещу Бехчет А., Емил Б. и др., на които са повдигнати обвинения за образуване и ръководене на организирана престъпна група.\r\n*** \r\nОт 13.30 часа 11-и състав на Специализирания наказателен съд ще заседава по делото срещу Иван Д. и Милкана В., на които са повдигнати обвинения за организиране и ръководене на организирана престъпна група.\r\n*** \r\nОт 14.00 часа в Националния пресклуб на БТА ще се проведепресконференция на тма „Истанбулската конвенция – проблеми“, организирана от „Съюз на пенсионерите 2004”, Национална инициатива „Социална солидарност“, Национално сдружение „Гражданско общество в България“ и в- к „България без граници“.\r\n*** \r\nОт 14.00 часа 16-и състав на Специализирания наказателен съд ще заседава по делото срещу Милко М., Росен Д. и др., на които са повдигнати обвинения за организиране и ръководене на организирана престъпна група.\r\n*** \r\nОт 14.00 часа 13-и състав на Специализирания наказателен съд ще заседава по делото срещу Пламен И., Явор А. и др., на които са повдигнати обвинения за организиране и ръководене на организирана престъпна група.\r\n*** \r\nОт 16.00 часа в подлеза на Софийския университет практикуващите Фалун Гонг в България организират информационно събитие по повод 1 февруари - Ден за почит към жертвите на комунизма в България.\r\n*** \r\nОт 16.30 часа в конферентна зала ”А” в сградата на БТПП ще се проведе среща на Евроклуба към Българската търговско-промишлена палата с цел обсъждане на темата „Бъдещето на Западните Балкани в ЕС: Ползите за бизнеса“ като основен приоритет в рамките на Българското\r\nпредседателството на Съвета на Европейския съюз.\r\n*** \r\nОт 18.00 часа в Лекционната зала на Енорийския център при храм „Св. св. Кирил и Методий”, ет. 1, ул. \"Г. Вашингтон\" № 47, ще се състои открита беседа на тема „Защо папа Франциск I „редактира” молитвата „Отче наш”.\r\n*** \r\nОт 18.00 часа в Столичната библиотека на пл. „Славейков“ 4 ще се състои пиано-лекция под надслов „Ранд импровизации” по повод 113 години от рождението на американската писателка и философ Айн Ранд.\r\n*** \r\nОт 18.30 часа в Народно читалище „Младост 1971” ще се проведе обществената дискусия за обсъждане на подробен устройствен план на територията на нов парк „Изток” – район „Младост” в границите на зоната за градски паркове и градини.\r\n*** \r\nОт 18.30 часа в зала „Преслав“ на хотел „Хемус“ ще се състои открита презентация на тема\r\n„Крипто трейдинг: портфолио мениджмънт“,  организирана от Blockchain Hub Bulgaria.\r\n***\r\nОт 10.00 часа в местността „Св. Трифон“ ще се проведат традиционни пехливански борби по случай деня на винарите и лозарите – Трифоновден. С това ще бъдат закрити 26-тите Празници на виното в Асеновград.\r\n*** \r\nОт 11.00 часа в зала „23 септември“ на площад „Македония“ заместник-министърът на земеделието, храните и горите  д-р Цветан Димитров ще даде официален старт на  информационна кампания на МЗХГ за земеделски стопани.\r\n*** \r\nОт 16.30 часа общинският съветник от ГЕРБ Антон Берданков ще има приемен ден в централата на партията на ул. „Конт Андрованти“ 5.\r\n*** \r\nОт 18.00 часа в БХГ „Петко Задгорски“ ще бъде открита изложба с репродукции на оригинални картини от известни руски художници.\r\n*** \r\nОт 18.30 часа на ледената пързалка в града ще се проведе Леден празник. \r\n*** \r\nОт 15.00 часа Административният съд във Варна ще заседава по делото по жалба на Стоян Пасев – областен управител на Варна срещу решение на общински съвет Суворово, относно провеждането на местен референдум с въпрос: „Подкрепяте ли местните власти да не допуснат изграждането на депо за неопасни отпадъци, генерирани от дейността на „Девен“ АД и рекултивация на ПИ 006167 по КАС на земеделските земи в землището на с. Чернево“.\r\n*** \r\nОт 10.30 часа Областната администрация във Велико Търново ще отбележи 19-години от създаването си като във фоайето пред зала 314 се съберат всички областни управители, заемали тази длъжност от 1999 г. до днес.\r\n*** \r\nОт 11.00 часа във фоайето на Регионална народна библиотека „П. Р. Славейков“ ще бъде открита документална изложба за живота и дейността на Нестор Марков – възрожденец, просветен деец и общественик.\r\n*** \r\nОт 11.00 часа ще се проведе брифинг в Малкия салон на „ДКЦ 1 - В. Търново”. Темата е: „Представяне на нова медицинска апаратура за образна диагностика - възможности и условия за ползване”. \r\n*** \r\nОт 12.30 часа в ПГ по туризъм „Д-р Васил Берон“ ще се проведе интердисциплинарен урок на тема „Комунизмът през обектива на времето“.\r\n*** \r\nОт 15.00 часа в Регионалния пресклуб на БТА епархийските избиратели, участвали в избора за Видински  митрополит ще дадат пресконференция.\r\n*** \r\nНа 1 февруари Православната Църква чества паметта на св. мъченик Трифон. По този повод във Враца, в катедралния храм “Св. Апостоли”, от 9 ч. ще бъде отслужена тържествена света литургия, водена от Врачанския митрополит Григорий. След края ѝ ще бъде направен водосвет, а след него при лозницата в двора на храма владиката ще прочете специална молитва за благославяне на лозята и овощните дървета, и ще направи порязване на лозата.\r\n*** \r\nОт 17.00 часа в Конферентната зала на Общинския съвет ще се проведе Публичен отчет за 2017 г.\r\n*** \r\nОт 17.30 часа в Регионална библиотека „Христо Ботев“ ще се проведе „Нощ на книгите за Хари Потър“.\r\n*** \r\nОт 18.30 часа в Ритуалната зала ще се проведе „Музика и вино“ - концерт на Симфониета Враца с диригент Христо Павлов и солисти Хари Ешкенази (цигулка) и Евелина Парлапанова (сопран).\r\n*** \r\nОт 14.00 часа в Регионална библиотека „Дора Габе“ ще се проведе „Нощ на книгите за Хари Потър“.\r\n*** \r\nОт 11.00 часа в заседателната зала на община Карлово (3 етаж) ще бъде подписано Споразумение за приятелство на община Карлово с община Зехайм-Югенхайм, Федерална Република Германия.\r\n*** \r\nОт 12.00 часа в Художествена галерия „Владимир Димитров – Майстора”  по повод 136 години от рождението на художника ще бъде връчена Националната награда за живопис, носеща името му. В 13.30 часа участниците в честването ще посетят къща музей „Владимир Димитров – Майстора” в с. Шишковци.\r\n*** \r\nОт 14.00 часа на пл. „К. Величков“ земеделските стопани организират протест срещу неуредиците с еднодневните трудови договори, които спъват работата на земеделците.\r\n***\r\nОт 09.30 часа в зала 10 на Окръжния съд ще се проведе заседание по делото срещу Таньо Т., обвинен в умишлено убийство. \r\n***\r\nОт 11.00 часа в зала 1 на Апелативния съд ще се проведе заседание по дело, образувано по протест на Окръжна прокуратура – Пазарджик срещу присъда, с която подсъдимия Николай Я. е признат за невиновен в това, че е е запалил три жилищни сгради на значителна стойност.\r\n*** \r\nОт 11.00 часа в учебната база на Катедрата по лозарство към Аграрен университет – Пловдив ще се състои ритуалът по зарязване на лозята.\r\n***\r\nОт 11.30 часа на ул. „Криволак“ кметът на Пловдив инж. Иван Тотев ще даде старт на строително-ремонтните дейности на улица \"Отец Паисий\". \r\n***\r\nОт 12.30 часа в Регионалния етнографски музей ще се открие изложбата „От Дионис до Трифон Зарезан“, посветена на лозята, виното и веселието.\r\n***\r\nОт 13.30 часа в зала 10 на Районния съд ще се проведе заседание по делото срещу Александър Т., обвинен че при управление на  лек автомобил по непредпазливост е причинил  средна телесна повреда на жена. \r\n***\r\nОт 18.00 часа във фоайето на Областната администрация ще се състои официалното откриване на нова Камерна зала. \r\n*** \r\nОт 10.00 часа с празнична литургия и водосвет в селото ще започне празнична програма за отбелязване на  Трифон Зарезан. След това членовете на единствената у нас Винена партия символично ще зарежат лозята. По обяд на площада на селото ученици от СУ „Св. Св. Кирил и Методий“ Симитли и Крупник  ще сътворят празнична програма, посветена на големия ден на виното.\r\n*** \r\nОт 18.00 часа в зала „Петър Стайков“ ще бъдат представени изложба живопис и две поетични книги „Измислен свят“ и „Палитра“ на Татяна Димитрова.\r\n*** \r\nОт 10.00 часа в центъра на населеното място ще започне Празника на селото. От 11.00 часа ще се състои ритуалното зарязване на „Малковерейските лозя“ с празничен водосвет. От 13.00 часа ще започне конкурсът-дегустация  „Най- добро младо домашно вино“. От 15.00 часа ще бъде избран цар Трифон 2018. От 17.00 часа с празнично хоро ще бъде закрито тържеството.\r\n*** \r\nОт 18.00 часа Художествената галерия ще бъде  открита изложба съвременна българска графика със заглавие „Идеи и размисли“, която включва 40 творби от 15 автори.\r\n*** \r\nОт 13.30 часа в малката зала на Областния администрация Хасково областният управител Станислав Дечев и председателят на УС на фондация „Искам бебе“ Мария Янева ще дадат съвместна пресконференция по повод стартиране на процедурата за кандидатстване на двойки с репродуктивни проблеми за финансиране от Фондацията. От 12.00 часа във фоайето на третия етаж, ще бъдат показани златните съкровища открити край селата  Хотница и Къпиново.", "date": "2018.02.01", "title": "Предстоящи събития в страната на 1 февруари  (Агенция „Фокус“)"}
{"url": "http://www.focus-news.net/news/2018/02/01/2483685/nimh-shte-e-predimno-slanchevo-s-maksimalni-temperaturi-mezhdu-11-i-16-v-sofiya-okolo-11.html", "text": "Днес ще бъде предимно слънчево. В сутрешните часове на отделни места в низините и около водните басейни ще има мъгла. В Източна България ще се появи до умерен юг-югозападен вятър. Максимални температури между 11° и 16°, в София около 11°. Късно вечерта от югозапад ще започне бързо увеличение на облачността. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Анна Дякова. Атмосферното налягане слабо ще се понижи и ще стане по-ниско от средното за февруари. Над Черноморието ще бъде слънчево с временни увеличения на облачността, главно по южното крайбрежие. Ще духа до умерен юг-югозападен вятър. Максималните температури между 11° и 16°. Температурата на морската вода е 6-7°. Вълнението на морето ще бъде 1-2 бала. Над планините ще бъде слънчево. Ще духа умерен, по билата силен запад-югозападен вятър. Максималната температура на височина 1200 метра ще бъде около 10°, на 2000 метра – около 2°.", "date": "2018.02.01", "title": "НИМХ: Ще е предимно слънчево, с максимални температури между 11° и 16°, в София - около 11°"}
{"url": "http://www.focus-news.net/news/2018/02/01/2483684/predstoyashti-mezhdunarodni-sabitiya-za-1-fevruari-agentsiya-fokus.html", "text": "Втори ден от визитата на британския премиер Тереза Мей в Китай, по време на който ще бъде проведена среща в президента на страната Си Дзинпин.  Продължават преговорите за формиране на голяма коалиция между Съюза (ХДС/ХСС) и ГСДП. Ангела Меркел ще проведе консултации с регионални официални лица от своята формация.  Втори ден от посещението на Матю Нимиц в Македония, предстоят срещи с водещи политически фигури.  Руският външен министър Сергей Лавров приема италианския си колега Анджелино Алфано.  Официално посещение на френския президент Еманюел Макрон в Тунис.", "date": "2018.02.01", "title": "Предстоящи международни събития за 1 февруари (Агенция „Фокус“)"}
{"url": "http://www.focus-news.net/news/2018/02/01/2483686/darzhavniyat-glava-rumen-radev-shte-bade-na-poseshtenie-v-bryuksel.html", "text": "Държавният глава Румен Радев ще бъде на работно посещение в Брюксел, съобщиха от прессекретариата на президента. В рамките на визитата си той ще бъде приет от Негово Величество краля на белгийците Филип. Държавният глава Румен Радев ще разговаря и с представители на българската общност в Кралство Белгия. В срещата участие ще вземе и вицепрезидентът Илияна Йотова. Румен Радев и Илияна Йотова ще присъстват на тържествен концерт, с който в Брюксел се отбелязва официално откриването на Българското председателство на Съвета на ЕС. Държавният глава ще отправи приветствие към гостите на спектакъла, който ще се състои в Центъра за изящни изкуства BOZAR. При посещението си президентът ще бъде придружаван от съпругата си Десислава Радева.", "date": "2018.02.01", "title": "Държавният глава Румен Радев ще бъде на посещение в Брюксел"}
{"url": "http://www.focus-news.net/news/2018/02/01/2483674/vedomosti-sadat-arestuva-pressekretarya-na-aleksey-navalni.html", "text": "Съдът в Москва арестува за пет денонощия прессекретаря на политика и кандидат-президент на Русия Алексей Навални  Кира Ярмъш и за осем денонощия прессекретаря на националния щаб на Навални Руслан Шаверинов, пише  Ведомости.\r\nИ двамата са признати за виновни за нарушаване на установения ред при организиране и провеждане на събрания, митинги, демонстрации и шествия. Ярмъш и Шаверинов бяха задържани на московското летище \"Шереметиево\".\r\nСъдът призна, че Ярмъш е извършила правонарушение, публикувайки в интернет клип с призив хората да се присъединяват в организирания от хората на Навални протест. „Ваша чест, абсолютно е ясно, че делото е политически мотивирано. Не храня илюзии и разбирам, че ние няма да отсъдите оправдателно решение. Гордея се, че призовах хората да излязат на протест и ще направя това отново“, заяви тя в съда. \r\nМиналата неделя, 28 януари, в 118 руски града преминаха протестни акции, на които бе призовано президентските избори в Русия през март да бъдат бойкотирани. Според руските власти 37 души са получили административни арести за организирането на протестните акции. Виктор Турмаков", "date": "2018.02.01", "title": "Ведомости: Съдът арестува прессекретаря на Алексей Навални"}
{"url": "http://www.focus-news.net/news/2018/02/01/2483688/ministar-neno-dimov-shte-obsadi-vazmozhnostite-za-vrazka-mezhdu-sistemite-za-izmervane-kachestvoto-na-vazduha.html", "text": "Министърът на околната среда и водите Нено Димов ще обсъди технологичните възможности за връзка между измерванията на Националната система за мониторинг на качеството на атмосферния въздух на Изпълнителна агенция по околна среда към МОСВ и гражданските мрежи за измерване, съобщиха от пресцентъра на МОСВ. В срещата ще участват кметът на София Йорданка Фандъкова, членовете на Съвета на учените към министъра на околната среда и водите проф. д-р Христомир Брънзов, директор на Национален институт по метеорология и хидрология – БАН, и проф. дфн Александър Драйшу, декан на Физическия факултет към Софийския университет „Св. Климент Охридски“, както и Стефан Димитров, създател на платформата AIRBG.INFO.\r\nСрещата ще се проведе в сградата на МОСВ на бул. „Мария Луиза“ 22. След срещата към 15.00 часа ще има изявления на участниците.", "date": "2018.02.01", "title": "Министър Нено Димов ще обсъди възможностите за връзка между системите за измерване качеството на въздуха"}
{"url": "http://www.focus-news.net/news/2018/02/01/2483689/regnum-kyurdskata-peshmerga-e-predlozhena-za-nobelova-nagrada-za-mir.html", "text": "Въоръжените формирования на кюрдите са предложени за Нобелова награда за мир, предава  Regnum.\r\nПешмергата е номинирана от норвежкия депутат Химанш Гулати заради приноса ѝ в борбата срещу „Ислямска държава“. \r\n„Пешмергата изигра ключова работа в борбата срещу „Ислямска държава“, която според мен е най-голямото на света“, отбеляза Гулати. Според него, ако не са били активните действия на пешмергата, то „Ислямска държава“ днес би била значително по-влиятелна.\r\n„Задачата на цялото човечество е борбата срещу това зло и с противодействието срещу него пешмергата се намираше на предна линия“, допълни депутатът. \r\nПо време на бойните действия срещу „Ислямска държава“ в Ирак кюрдските опълченци изиграха важна роля. За три години боеве загинаха повече 1700 кюрдски бойци, а 10 хил. бяха ранени.  Виктор Турмаков", "date": "2018.02.01", "title": "Regnum: Кюрдската пешмерга е предложена за Нобелова награда за мир"}
{"url": "http://www.focus-news.net/news/2018/02/01/2483687/premierat-boyko-borisov-shte-uchastva-v-ofitsialnoto-otkrivane-v-bryuksel-na-balgarskoto-predsedatelstvo-na-saveta-na-es.html", "text": "Министър-председателят Бойко Борисов ще бъде в Брюксел за официалния концерт по повод откриването на Българското председателство на Съвета на ЕС, съобщиха от правителствената информационна служба. На събитието, което ще се проведе в Центъра за изящни изкуства „Бозар“, премиерът ще изнесе реч в чест на първото председателство, което България поема. При посещението си в Брюксел, министър-председателят ще участва в конференция „Нова роля за Балканите: Решения за повече сигурност и по-добро управление на миграцията“, организирана от фондация „Ханс Зайдел“. В програмата му са предвидени и работни срещи, свързани с теми от европейския дневен ред.", "date": "2018.02.01", "title": "Премиерът Бойко Борисов ще участва в официалното откриване на Българското председателство на Съвета на ЕС в Брюксел"}
{"url": "http://www.focus-news.net/news/2018/02/01/2483677/euobserver-makedoniya-predpriema-merki-da-priklyuchi-spora-za-imeto-s-gartsiya.html", "text": "Македония съобщи, че ще преименува летището си като част от мерките да увери Гърция и да отключи кандидатурите си за ЕС и НАТО, предава  EUObserver. \r\n„За да демонстрираме, че се придържаме към откриването на решение, обявявам, че ще променим името на летището и близките райони“, заяви македонският министър-председател Зоран Заев, имайки предвид скопското летище „Александър Велики“. Името на обекта е част от по-широкия спор с Гърция относно името на Македония. \r\n„Ние не искаме просто да разрешим въпроса за името, но и да поставим отношенията на нашите две страни на здрави основи“, заяви Заев. Той говори по време на Световния икономически форум в Давос, след като проведе тричасова среща с гръцкия си колега Алексис Ципрас.\r\nГърция блокира кандидатурите на Македония в НАТО и ЕС в течение на десетилетие въз основа на това, че името ѝ намеква за териториални претенции към гръцкия регион със същото име. \r\nНо двете страни се приближават към решението, за което принос има ООН, сочат европейски и американски дипломати , хвалещи Заев, че е преобърнал националистическите политики на предшественика си Никола Груевски.\r\n„Мнозинството граждани в двете страни искат близки отношения и взаимно сътрудничество. Искаме да бъдем партньори в ЕС и в НАТО“, заяви Заев.\r\nНа свой ред Ципрас заяви, че „трябва да открием решение, за да може македонците да се приближат към евроатлантическите процеси“. „Преговори са към края си“, допълни той.\r\nЗаев заяви, че ще промени името и на магистрала „Александър Велики“, разделяща Македония на две, на магистрала „Приятелство“. Претенциите на Груевски към Александър Велики, заради които той издига статуи на древния герой в Скопие, ядосваха гърците, които смятат, че той е управник на старо гръцко царство. \r\nДипломатите очакват Бивша югославска република Македония, както е представена в ООН, да се съгласи на ново име с географски квалификатор като Нова Македония или Горна Македония. Решението на спора за името може да стартира тази година преговорите за присъединяването на страната към ЕС.  Тя също така може да бъде поканена да се присъедини към НАТО по време на срещата на високо равнище на Алианса през юли. \r\n„Съюзниците са съгласни, че НАТО ще покани вашата страна да се присъедините към Алианса, веднага след като бъде прието взаимно приемливо решение на името за въпроса в рамките на ООН“, заяви генералният секретар на НАТО Йенс Столтенберг преди дни в Скопие. Предупреждението на Русия\r\n„Но Русия най-вероятно ще се възползва от възможностите и ще се опита да спре това“, предупреждава високопоставен дипломат от САЩ. \r\n„Неуспешният руски опит за преврат в Черна гора от 2016 г.  показа, че е готова да предприеме действия дори и в крайните стадии на процеса на присъединяване към НАТО“, заяви в Брюксел бившият постоянен представител на САЩ в НАТО Кърт Волкър. „Русия води опита за преврат в Черна гора и при това страната вече бе свършила много работа по реформите и бе получила покана от НАТО и бе готова да предприеме следващата стъпка, а те се опитаха да направят нещо подобно“, допълни той.\r\n„Не съм сигурен доколко Русия се е примирила към това Македония да се присъедини към НАТО. Както се случва в такъв случай, смятам, че тя ще действа опортюнистично“, допълни Волкър, който в момента е пратеник на САЩ в конфликта в Украйна. \r\nТой допълни, че, ако Гърция и Македония приключат проблема с името, това ще помогне за стабилизирането на Западните Балкани. \r\n„Това е нещо, което е в интерес и на Гърция, и на Македония. Вярвам, че има надежда. Западните Балкани са все още нестабилен регион и трябва да направим нещо по всеки разделящ въпрос, който може да бъде решен“, заяви Волкър.  Виктор Турмаков", "date": "2018.02.01", "title": "EUObserver: Македония предприема мерки да приключи спора за  името с Гърция"}
{"url": "http://www.focus-news.net/news/2018/02/01/2483694/zheni-gerb-shte-pochetat-zhertvite-na-komunisticheskiya-rezhim.html", "text": "В Деня на признателност и почит към жертвите на комунизма – 1 февруари, представители на Жени ГЕРБ от цялата страна ще поднесат венци и цветя пред мемориала на жертвите на комунистическия режим в парка пред НДК. Паметта на хилядите загинали наши съграждани ще почетат председателят на Жени ГЕРБ Ирена Соколова и членове на женската структура на партията. Това съобщиха от пресцентъра на ПП ГЕРБ. Събитието ще започне в 11.00 ч., като на него ще бъде прочетен и поздравителен адрес от евродепутата от ГЕРБ/ЕНП и зам.-председател на групата на ЕНП в ЕП Андрей Ковачев. Почитането на паметта на жертвите от кървавия режим е традиция за дамската структура на ГЕРБ.", "date": "2018.02.01", "title": "Жени ГЕРБ ще почетат жертвите на комунистическия режим"}
{"url": "http://www.focus-news.net/news/2018/02/01/2483693/euobserver-izraelski-proektozakon-mozhe-da-opredeli-polsha-za-otrichashta-holokosta.html", "text": "61 депутати от израелския парламент предложиха проектозакон, който да признае Полша виновна за „отричане на Холокоста“, приемайки ново законодателството относно избиването на евреите през втората световна война, предава . EUObserver \r\nПолският закон, който бе приет от сенаторите във Варшава, предвижда затвори и глоби за хората говорещи за „Полски лагери на смъртта“ вместо за „Нацистки лагери на смъртта“ или казващи, че поляците са били съучастници на нацистките престъпления срещу човечеството. Виктор Турмаков", "date": "2018.02.01", "title": "EUObserver: Израелски проектозакон може да определи Полша за „отричаща холокоста“"}
{"url": "http://www.focus-news.net/news/2018/02/01/2483692/denyat-1-fevruari-v-balgarskata-istoriya.html", "text": "1991 г. \r\nЦените на основните стоки са освободени от контрол и формирането им минава на пазарен механизъм. Това довежда рязък скок. По повод на поскъпването, премиерът Димитър Попов произнася фразата: \"За Бога, братя, не купувайте!\".1968 г. \r\nСъстои се премиерата на комедията \"Шведските крале\" на режисьора Людмил Кирков. Комедията е по едноименната повест на Николай Никифоров. Участват Кирил Господинов, Цветана Манева, Хиндо Касимов, Константин Коцев и др.1957 г. \r\nМинистерството на пощите, телеграфите и телефоните е обединено с Министерството на транспорта и се създава Министерство на транспорта и съобщенията. С Указ № 59 се създава Министерство на просветата и културата, обединяващо министерството на народната просвета и министерството на културата.1957 г. \r\nОткрива се Постоянният цирк в София.1950 г. \r\nНародното събрание избира Вълко Червенков за министър-председател, кабинетът остава в същия състав. Преизбрани са и тримата подпредседатели на Министерския съвет - Владимир Поптомов, Райко Дамянов и Георги Трайков.\r\nВълко Червенков е политически и държавен деец. Член е на БКП. Взема участие в подготовката на Септемврийското въстание през 1923 г. През 1924 г. е избран в състава на ЦК на БКМС. През 1925 г. емигрира в СССР, където завършва Международната ленинска школа в Москва. От 1928 г. е преподавател, а по-късно завеждащ българския сектор и директор на Комунистическия университет за националните малцинства от Запада. Едновременно с това е член на Централната политемигрантска комисия при Задграничното бюро на ЦК на БКП. От 1938 г. е директор на школите при ИК на Коминтерна. След нападението на Германия над СССР (юни 1941 г.) е член на Задграничното бюро на ЦК на БКП и главен редактор на радиостанция \"Христо Ботев\". След 9 септември 1944 г. се завръща в България и става член на Политбюро и секретар на ЦК на БКП. Председател на МС (3 февруари 1950 г.–18 април 1956 г.), зам.-председател на МС (18 април 1956–9 декември 1961 г.) и министър на просветата и културата (15 януари–9 юни 1958 г.). В края на 1961 г. е изваден от състава на Политбюро и освободен от поста зам.-председател на МС, впоследствие е изключен и от партията. През 1969 г. е реабилитиран.1947 г. \r\nПо силата на изтърпяната присъда, произнесена от т.нар. Народен съд, са възстановени гражданските и политическите права на Димитър Гичев, Атанас Буров и Никола Мушанов.\r\nЗапочва провеждането на Първа национална конференция на ТКЗС. Приет е правилник за вътрешния ред. Набляга се на най-строго спазване принципите на доброволността.1945 г. \r\nИзпълнени са смъртните присъди срещу осъдените от върховните състави на т.нар. Народния съд. Той има 4 върховни и 64 областни състава, заседаващи от декември 1944 г. до април 1945 г. Образувани са 135 процеса с общ брой на подсъдимите в страната 11 122 души. Оправдани са 1516, 451 делата са спрени или прекратени. По дело № 1 осъдените на смърт са 2730 души и сред тях са тримата регенти, 22-ма министри (всички от кабинетите на Богдан Филов и Добри Божилов и 4-ма от кабинета на Иван Багрянов), 67 депутати, 47 генерали и полковници и др. На всички осъдени са наложени глоби, конфискации на имуществото и лишаване от определени права. През 26 август 1996 г. Върховният съд отменя присъдата, по която са осъдени на смърт царските регенти, министри и съветници.1941 г. \r\nПодписана е спогодбата Нойбахер. Спогодбата е между хитлеристкото и българското правителство за финансиране и снабдяване на германските войски в България. Наречена е на името на германския представител, който я подписва. Предвижда Българската народна банка да предостави средства за покриване нуждите на хитлеристките войски в България срещу финансовите задължения на страната към Третия райх, а ако такива няма, покриването на тези разходи да се осъществява чрез заверяване на клиринговата сметка на БНБ при Дойче Феррехнуунгскассе. Спогодбата предвижда още снабдяването на хитлеристките войски с храни и фуражи да се извършва от Германия, а покупките на тези артикули в България да става само в рамките на определените квоти. Клаузите на спогодбата не се спазват от хитлеристка Германия. Вместо предвидените 500 млн. лв. до септември 1944 г. тя изтегля от БНБ 7,039 млрд. лв. А от изкуствено поддържания висок курс на марката (32,50 лв. вместо 9,43 лв.) ощетява България с още 5,9 млрд. лв. Нарушава се и клаузата за снабдяването на германските войски с хранителни стоки, като вместо от Германия то се извършва от България. Не е спазено и изискването да не се изнасят стоки от България. Спогодбата престава да действа след преустановяване на официалните отношения между двете страни през септември 1944 г.1940 г. \r\nКъм 5-ти бомбардировъчен отряд в Пловдив се формира предупредителна рота за подготовка на кадри, с което се поставя началото на Въздушно-предупредителната служба.1922 г. \r\nВ София започва да излиза в. \"Победа\", всекидневен обеден вестник. Орган е на Българския земеделски народен съюз. Просъществува до 8 юни 1923 г. Главен редактор е: Г. Ив. Костов. Сътрудници са П. Д. Петков, К. Тодоров, Тр. Кунев (Ланчелото), С. Румянцев, Ст. Омарчевски и др.1912 г. \r\nОбнародван е първият Закон за БАН. Българската академия на науките е основана през 1869 г. в Браила (Румъния) като Българско книжовно дружество. След Освобождението се премества в София, а през 1911 г. е преименувана на БАН. Състои се от самостоятелни научни институти, лаборатории и други звена. В нея съществуват три клона: \"Природоматематически и инженерни науки\", \"Биологически, медицински и аграрни науки\" и \"Обществени, хуманитарни науки и изкуства\". БАН се ръководи от: Общо събрание, Управителен съвет и председател. Печатен орган е \"Списание на БАН\", излизащо от 1911 г. до 1945 г., през 1950 г., 1951 г. и от 1957 г. Други нейни издания са \"Летопис на БАН\" и \"Сборник на БАН\" . През 1947 г. се приема нов устав на БАН, който и придава нови функции съобразно новата политическа система в страната. До 1946 г. председатели са : М. Дринов (1869-1882 г.; 1884-1894 г.), В. Д. Стоянов (1882-1884 г.), В. Друмев (1898 г.), Ив. Евстр. Гешов (1898-1924 г.), Л. Милетич (1926-1937 г.), Б. Филов (1937-1944 г.), Д. Михалчев (1944-1947 г.), Т. Павлов (1947-1962 г.; почетен председател до май 1977 г.), Л. Кръстанов (1962-1968 г.), А. Балевски (1968-1988 г.; след което е почетен председател), Бл. Сендов (1988-1991 г.), Й. Малиновски (1991-1996 г.); Ив. Юхновски (от 1996 г.).Издателската дейност на БАН се реализира от Академичното издателство \"Проф. М. Дринов\".1911 г. \r\nИзлиза първи брой на първия утринен ежедневник в. \"Утро\". Вестникът просъществува до 1944 г. Основан е от Ст. Дамянов, главен редактор е Ст. Танев. Изданието публикува регионални и международни новини, криминални истории, реклами и др.1907 г. \r\nЗавършва общата железничарска стачка, в която участват около 4000 души. Тя е ръководена от Стачна комисия от представители на БРСДП (ш. с.), БСДС \"Пролетарий\" и Радикалдемократическата партия. Стачката завършва с частична победа на работниците. Същият ден е основан Българският железничарски съюз под контрола на БРСДП (ш. с.)1907 г. \r\nВ София е основан Българският железничарски съюз под контрола на БРСДП (ш. с.)1903 г. \r\nЧленовете на двата Върховни македоно-одрински комитета са арестувани и интернирани, след като под натиска на Русия българското правителството разтуря комитетите.1902 г. \r\nОткуп от 104 кг. злато е изплатен на Яне Сандански. На 21 август 1901 г. по шосето между Банско и Горна Джумая (днешен Благоевград) четата на Яне Сандански и Христо Чернопеев отвличат американската протестантска мисионерка Елена Стоун и нейната придружителка Катерина Цилка. Целта на отвличането е набиране на средства за закупуване на оръжие за ВМОРО. Опитът на турските власти да открият четата завършват без успех. Междувременно аферата придобива все по-голяма известност и под натиска на международната и особено на американската общественост турското правителство предоставя 14 500 златни турски лири. Елена Стоун и Катерина Цилка са освободени. Пуснати на свобода, те изнасят поредица от сказки в Европа и САЩ, с които популяризират делото на ВМОРО.1896 г. \r\nНаправена е промяна в Закона за печата известна като \"Папанчева добавка\". За отговорните редактори се изисква постоянно местожителство и завършено средно образование.1892 г. \r\nФранция възстановява дипломатическите си отношения с България, прекъснати по повод експулсирането на журналиста Гастон Шадурн. Шадурн е арестуван и експулсиран в Сърбия на 8 ноември 1891 г. В последвалия дипломатически скандал Българското правителство се налага с подкрепата на Англия и на Турция. В резултат Франция къса дипломатически отношения с нашата страна.1878 г. \r\nЧетите на Панайот Хитов и Жельо Войвода водят бой с башибозушки групи край с. Садово, Сливенско.1869 г. \r\nВ Букурещ е отпечатан първият брой на сатирично-хумористичния вестник \"Тъпан\". Редактор на вестника е Иван Мънзов, негов уредник до брой 8 е Киряк Цанков, с материалните въпроси се занимава Димитър Ценович, отговорник за вестника е Бр. Велешки, а карикатурите са дело на Хенрих Дембицки. Изданието е пръв печатен орган на формиращата се революционна партия сред българската емиграция в Румъния. Съдържанието му е разнообразно - остро написани сатирични статии, фейлетони, прегледи, хумористични сценки и диалози, стихотворения, дописки, информации, телеграми, известия, бележки, гатанки, пословици, поговорки, съновник, много карикатури. На вестника сътрудничат Христо Ботев, Иван Кършовски, Тодор Икономов, Д. Великсин, Иван Касабов, Пантелей Кисимов.1868 г. \r\nВасил Левски пише на Найден Геров в Пловдив, обръщайки се към него с молба за помощ. \"Макар [за] 25 дена да си дода по нашите места, да се намеря с познатите ми, от които се чака нещо.\" Мнозина изследователи възприемат писмото на В. Левски до Н. Геров като доказателство за настъпващата промяна във възгледите на Апостола, който постепенно възприема идеята за самостоятелно българско въстание.На тази дата са родени: 1949 г. \r\nРоден е Михо Димитров Михов - български генерал от авиацията (1991 г.), летец пилот “първи клас”. Завършва ВВВУ в Д. Митрополия, специалност “Летец пилот” и Военната академия “Г. С. Раковски” в София, специалност “Командно-щабна оперативно-тактическа подготовка” (1980 г.); през 1988 г. - Генщабната академия в Москва. Инструктор летец (1972-1974 г.); зам.-командир (1974-1978 г.) и командир на ескадрила (1980-1981 г.); зам.-командир (1981-1982 г.) и командир на авиационен полк (1982-1986 г.). Служи в ГЩ на Българската армия (1986-1988 г.); зам.-командир на смесен авиационен корпус (1988-1990 г.); командир на дивизия (1990-1992 г.). Началник на Гл. щаб и командващ ВВС (1992-1997 г.); началник на ГЩ на Българската армия от 1997 до 2002 г.\r\nС указ на президента от 2002 г. ген. Михо Михов е освободен от длъжността началник на ГЩ на БА и е назначен на длъжността съветник на върховния главнокомандващ на Въоръжените сили на Република България по военната сигурност на страната. На 11 юни 2002 г. ген. Михов получава орден \"Стара планина\" първа степен с мечове. С президентски указ ген. Михо Михов е назначен за посланик на Република България в Македония през 2005 г. Женен, има две деца.1892 г. \r\nРоден е Гаврил Димитров Генов (псевд. Цонев) - деец на българското и международно работническо и комунистическо движение. По време на Септемврийския селски бунт ръководи въоръжените действия във Врачански окръг (1923 г.). След смазването на бунта се оттегля в Югославия. През 1925-1926 г. е член на Задграничното бюро на ЦК на БКП (т. с.). От 1927 г. е в СССР, където работи в Селския интернационал и в българската секция на ИККИ. Завършва международната Ленинска школа. Редактор на съчиненията на В. И. Ленин на български език. Умира 20 януари 1934 г. в Москва.1882 г. \r\nРоден е Владимир Димитров–Майстора - виден български живописец и график. Завършва Рисувалното училище в София. Посещава почти всички европейски галерии и Ню Йорк. На фона на цветя и овощни дървета пресъздава образи на девойки, предимно от Кюстендилско. Член е на Световния съвет за мир. В творчеството си формира своеобразен национален-декоративен стил. Рисува десетки автопортрети, цикъл \"Сватба\", \"Белят платно\", \"Циганка\", \"Кози\", автопортрет, \"Жътва\", пейзажи от Рим, Цариград, множество рисунки. Владимир Димитров умира през 1960 г.1867 г. \r\nРоден е Христо Димитров Максимов (псевд. Мирчо) - български писател, учител и журналист. Учителства от 18-годишна възраст. След като е уволнен, се отдава на журналистическа дейност - издава сп. “Целина” (1892-1896 г.), в-к “Учител” (1893 г.), сп. “Просвета” (1901 г.). Радетел за широка народна. просвета. Съставител и редактор на “Училищен алманах” (год. I, 1900 г.). Автор е на книги с “очерци и разкази из народния живот” “Тъмен свят” (1895 г.); на известния “Учителски марш”. Умира на 13 април 1902 г. в София.1834 г. \r\nРоден е Кузман Анастасов Шапкарев - български възрожденски книжовник, фолклорист. Редовен член на БДК (1900 г.). Първоначално образование получава в родния си град при вуйчо си А. Стрезов. През 1854 г. заедно с него открива частно училище. Работи като учител по гръцки и български език в Струга (1856-1859 г.), Охрид (1859-1960 г.), Прилеп (1861-1865 г., 1872-1873 г.), Кукуш (1865-1872 г.), Битоля (1873-1874 г.). Основава мъжка и девическа гимназия в Солун. Учителства в Кукуш (1881 г., 1882 г.), след което се установява в Солун. През 1884 г. е в Пловдив, нотариус в Окръжния съд в Сливен (1887 г.) и Стара Загора, мирови съдия във Враца и Орхание (дн. Ботевград, 1888-1892 г.). Сътрудничи на в-к “Македония”, “Право”, на сп. “Читалище” и други периодични издания. Вещ познавач на миналото, нравите, обичаите, езика и бита на своя роден край. От значение за работата му като фолклорист е и сродяването му с Д. Миладинов - през 1863 г. се жени за най-голямата му дъщеря. Най-значителният му труд е сборник “Български народни умотворения” (ч. I-III, 1891-1894 г.), който съдържа 1 300 песни, 280 приказки, описания на народни обичаи и облекла. За нуждите на просветното дело издава няколко учебни помагала. Автор на ценни материали за делото на братя Миладинови. Някои съчинения: “Българский буквар” (1866 г.), “Кратко землеописание за малички детца …” (1868 г.), “Материали за животоописанието на братя Х. Миладинови, Димитрия и Константина. С прибавление нещо и за живота на Нака С. Станишев” (1884 г.), “Русалки” (1884 г.), “Сборник от народни старини” (1885 г.) и др. Умира на 18 март 1909 г. София.На тази дата умират: 1998 г. \r\nУмира режисьорът Захари Жандов (1911 - 1998), един от създателите на българското кино. Роден е на 1 октомври 1911 г. в Русе. Творческата му дейност започва през `40-те години като фотограф художник и режисьор (заснема погребението на цар Борис III през 1943 г.). Снима няколко значими документални филма: \"Един ден в София\", \"Хора сред облаците\" и др. В игралното кино дебютира с филма \"Тревога\" (1951), станал една от знаковите творби на киното на `50-те години. След него поставя \"Септемврийци\". Значително постижение е филмът му \"Земя\" по повестта на Елин Пелин. Други творби: \"Отвъд хоризонта\" (1960), \"Шибил\" (1968), \"Птици долитат\" (1971), \"Боянският майстор\" (1981).1945 г. \r\nУмира Кирил Преславски (Кирил Хенрих Франсоа Луиза Антоан Карл Филип, княз Преславски) - български княз, втори син на цар Фердинанд I Сакс-Кобургготски, по-малък брат на цар Борис III. Наследник на престола от 3.10.1918 г. до 16.06.1937 г. Роден е на 5 ноември 1895 г. в София. Завършва Военното училище в София и участва като офицер в Балканската (1912-1913 г.) и I световна война (1915-1918 г.); ген.-лейтенант (1938 г.), инспектор на пехотата (1935 г.). След абдикацията на цар Фердинанд I заминава с него в Германия и завършва агрономство в гр. Хале. Завръща се в България през 1926 г. и служи като офицер от българската армия. На 9 септември 1943 г. ХХV ОНС го избира за регент на България (заедно с Б. Филов и ген. Н. Михов, до 8.09.1944 г.). Осъден на смърт от I върховен състав на т. нар. Народен съд и разстрелян в района на Софийски централни гробища. Присъдата му е отменена през 1996 г.1945 г. \r\nУмира Иван Киров Вазов - юрист, военен и държавен деец. Роден в Севлиево през 1892 г.. Завършва Военното училище в София. Участва във войните 1912–1913 г. и 1915–1918 г. и достига до чин майор. След края на Първата световна война напуска по собствено желание военната служба и завършва право в СУ \"Св. Климент Охридски\". Специализира държавни и правни науки в Лайпциг, Германия. Работи като адвокат. Депутат е в ХХV ОНС (1940–1944 г.). Министър на търговията, промишлеността и труда (14 април 1943 – 1 юни 1944 г.). Съден от Народния съд, осъден на смърт и разстрелян.1945 г. \r\nУмира Иван Иванов Багрянов - български общественик и политик. Роден е на 27 ноември 1891 г. в с. Воден, Разградско. Адютант на цар Фердинанд I и на цар Борис III. Като министър-председател (1.06.1944 г. -2.09.1944 г.) и министър на земеделието и държавните имоти в кабинетите на Г. Кьосеиванов и Б. Филов (1938-1941 г.) прокарва закон за социално осигуряване на селяните-земеделци. Външният натиск на Съветския съюз и вътрешните размирици, провокирани от комунистическата партия, не позволяват на правителството му да предприеме радикални действия за спасяване на България. Осъден на смърт от т. нар. Народен съд и разстрелян. Присъдата е отменена през 1996 г.1945 г. \r\nУмира Тодор Павлов Кожухаров - български журналист и публицист, известен повече с псевдонима си Федя Чорни и щабскапитан Копейкин. Роден е на 23 юли 1891 г. в Станимака, дн. Асеновград. Завършва Военното училище в София (1917 г.) и участва във войните като артилерийски офицер. От 1926 г. е директор на в-к “Слово”; министър на съобщенията в кабинета на Андрей Тошев (1935 г.). Обявява се против създаването на Отечествения фронт и партизанското движение в България. Осъден на смърт от т. нар. Народен съд. През 1996 г. Върховният съд го признава за невинен.1945 г. \r\nУмира Първан Драганов - военен и държавен деец, дипломат. Роден в Лом през 1890 г. Завършва Военното училище в София, а след това и Военна академия в Германия. След края на Първата световна война е назначен на служба в двореца като офицер от свитата на цар Борис III. От 1932 г. преминава на дипломатическа работа. Назначен е за военен аташе в Берлин, а от 1935 г. е съветник в българската легация в Париж. През 1936-1937 г. е пълномощен министър във Виена, а от 1938 до 1942 г. заема същия пост в Берлин. Допринася за въвличането на България във Втората световна война като съюзник на държавите от хитлеристката ос. От 1942 г. до 1 юни 1944 г. е пълномощен министър в Мадрид, след което е включен в кабинета на Ал. Багрянов като министър на външните работи и изповеданията, на който пост остава до 2 септември същата година. След 9 септември 1944 г. е задържан, осъден на смърт от Народния съд и разстрелян.1945 г. \r\nУмира Добри Божилов - политически и държавен деец, финансист. Роден в Котел през 1884 г. След завършване на основно образование в родния си град продължава да учи в търговската гимназия в Свищов. От 1902 г. в продължение на 20 г. работи като банков служител. През 1922 г. е назначен за член на Управителния съвет на Българската народна банка, а от 1935 г. до 1938 г. е неин управител. Междувременно е привлечен и за преподавател по финансови науки в тогавашния Свободен университет (днешен Университет за национално и световно стопанство). От ноември 1938 г. до 14 септември 1943 г. е министър на финансите в кабинетите на Г. Кьосеиванов и проф. Б. Филов. След включването на проф. Б. Филов в състава на Регентския съвет е назначен за министър-председател, който пост заема до 31 май 1944 г. Като шеф на българското правителство провежда политика на засилен терор против съпротивителното движение в страната. Външната му политика е насочена към по-нататъшно обвързване на България с държавите от хитлеристката ос. След 9 септември 1944 г. е осъден от Народния съд на смърт и е разстрелян.1945 г. \r\nУмира Иван Русев - военен, политически и държавен деец, ген.-майор. Роден е в Шумен през 1872 г. Първоначално учи във Военното училище в София, а след това заминава за Русия и завършва Генералщабната академия в Санкт Петербург. Завръща се в България и взема участие в Балканските войни и в Първата световна война. След това минава в запаса. Включва се активно в дейността на Военния съюз и Народния сговор. Русев е един от главните организатори на държавния преврат на 9 юни 1923 г.. В правителството на Ал. Цанков (9 юни 1923–4 януари 1926 г.) е министър на вътрешните работи и народното здраве. Като такъв носи голяма отговорност за организирания бял терор в страната. Дълги години е народен представител – от 1923 до 1934 г. и през 1940–1941 г. След държавния преврат на 19 май 1934 г. с част от деветоюнците образува крило, което подкрепя управляващите среди. След 9 септември 1944 г. е осъден на смърт от Народния съд.1945 г. \r\nУмира Иван Бешков - обществен и държавен деец. Роден е в с. Долни Дъбник през 1896 г. Брат е на народния художник Ил. Бешков. Завършва Търговска гимназия в Свищов и следва финансови и стопански науки в Лайпциг, Германия. След Първата световна война записва право в СУ \"Св. Климент Охридски\", но се отказва и продължава образованието си по финансови и стопански науки в Лайпциг. След завръщането си в България е учител в родното си село (1922–1924 г.) и директор на местната земеделска кооперация (1924–1926 г.). Един от основателите на кооперация \"Българска захар\" и член на управителния й съвет (1926–1936 г.). Главен директор на Общия съюз на българските земеделски кооперации (1938–1943 г.), администратор на Българската земеделска и кооперативна банка (1934–1938 г.). Член на БЗНС от 1923 г. Депутат в ХХII (1927–1931 г.), ХХIII (1931–1934 г.) и ХХV ОНС (1940–1944 г.). Министър на земеделието и държавните имоти (14 септември 1943 – 1 юни 1944 г.). Съден от Народния съд, осъден на смърт и разстрелян в София.1945 г. \r\nУмира Александър Станишев - държавен деец, лекар-хирург, професор. Роден е в Кукуш през 1886 г. Завършва Солунската българската мъжка гимназия \"Св. св. Кирил и Методий\". Следва една година естествена история в СУ \"Св. Климент Охридски\", след което завършва медицина в Мюнхен. Известно време работи в различни болници в Германия. През 1912 г. се завръща в България и по време на Балканските войни и Първата световна война е хирург във военните болници. След войните заминава отново за Германия, специализира в Мюнхен и Хайделберг. От 1920 г. е редовен доцент, а по-късно (1927–1944 г.) – професор, ръководител на катедра по клинична хирургия в Медицинския факултет на СУ \"Св. Климент Охридски\". Декан на факултета (1930–1931 г., 1937–1938 г.) и ректор на университета (1938–1939 г.). Създател и пръв ръководител на Хирургическата клиника. Станишев е член, а през 1938 г. подпредседател на Международната хирургическа академия в Женева. Привърженик на идеята за по-тясно културно и политическо обвързване на България с Германия. Отстоява тази позиция като министър на вътрешните работи в правителството на Ив. Багрянов (1 юни–2 септември 1944 г.). Публикува над 50 научни труда и статии, по-важни от които са: \"Пластично възстановяване на анкилозирана коленна става\", \"Пластично възстановяване на горна устна чрез трансплантация от долната\", \"Волево движение на изкуствената ръка, Зауербахова операция, собствена метода и техника на протезата\" и др. След 9 септември 1944 г. е осъден на смърт от Народния съд.1945 г. \r\nУмира Богдан Димитров Филов - български историк, политик, регент (9.09.1943 г. - 9.09.1944 г.), министър-председател (16.02.1940 г. - 9.09.1943 г.), министър на народното просвещение (1938-1942 г.), министър на външните работи и изповеданията (1942-1943 г.). Роден е на 28 март 1883 г. в Стара Загора. Председател е на БАН (1937-1944 г.; през 1992 г. Общото събрание на БАН посмъртно възстановява членството му). Син е на Д. Филов. Учи класическа филология и сравнително езикознание във Вюрцбург, Германия (1901 г.), в Лайпцигския университет (1902-1903 г.). Завършва римска история и археология във Фрайбург, Германия (1904 г.); докторска дисертация “Легионите в провинция Мизия” (1906 г.). Професор по археология в СУ (1920-1944 г.). Декан на Историко-филологически факултет (1924-1925 г.). Ректор на СУ (1931-1932 г.). През 1923 г. влиза в Берлинската масонска ложа. Специализира класическа филология в Бон, Париж и Рим. Професор по археология в СУ. Директор на Български археологически институт с музей (1920-1944 г.). Известен специалист по средновековна история и археология. Чл. на мн. научни дружества в Европа. Филов се оказва начело на българската държава в трудните години на II световна война. Правителството му обявява война на САЩ и Великобритания (дек. 1941 г.). Член е на Регентството (9.09.1943 г. - 8.09.1944 г.). Осъден е на смърт, 5 млн. лв. глоба и конфискация на имуществото, отнето му е званието “академик” от Народния съд и е разстрелян. Присъдата е отменена през 1996 г. Трудове: “Антични паметници в Народния музей”, “Археологически паралели”, “Софийска църква, Св. София”, “Старобългарско изкуство”, “Римско владичество в България”, “Миниатюрите на Лондонското евангелие на цар Иван Александра” и др.1865 г. \r\nВ Цариград умира митрополит Авксентий Велешки (1798 - 1865). Роден е през 1798 г. в Самоков. Активен участник в борбите за църковна независимост от `50-те години на ХІХ век. След Великденската акция от 1860 г. се отрича от Вселенската гръцка патриаршия, заради което е лишен от църковен сан на църковния събор в Цариград през февруари 1861 и заточен заедно със своите съратници Иларион Макариополски и Паисий Пловдивски в Мала Азия. През 1964 г. се завръща в Цариград. Преди смъртта му пратеници на патриарха му предлагат да се покае, за да бъде вдигнато от него низвержението, и така да може да бъде погребан с всички почести на архиерей. Авксентий отхвърля предложението и в завещанието си отбелязва, че умира, верен на своя народ и непоколебим в убежденията си за българската църква. Погребан е в двора на българската църква \"Свети Стефан\" в Истанбул.\r\nЗа изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.02.01", "title": "Денят 1 февруари в българската история"}
{"url": "http://www.focus-news.net/news/2018/02/01/2483690/predsedatelyat-na-narodnoto-sabranie-tsveta-karayancheva-shte-prisastva-na-tseremoniyata-po-otdavane-na-pochit-na-zhertvite-na-komunisticheskiya-rezhim.html", "text": "Председателят на парламента Цвета Караянчева ще присъства на церемонията по отдаване на почит на жертвите на комунистическия режим, съобщиха от пресцентъра на Народното събрание. Събитието ще се проведе пред параклиса и мемориалната стена до НДК от 11.00 часа.", "date": "2018.02.01", "title": "Председателят на Народното събрание Цвета Караянчева ще присъства на церемонията по отдаване на почит на жертвите на комунистическия режим"}
{"url": "http://www.focus-news.net/news/2018/02/01/2483695/afp-pechalbite-na-feysbuk-sa-se-uvelichili-s-20-do-426-mlrd-dolara.html", "text": "Компанията „Фейсбук“ обяви, че печалбите ѝ за последното тримесечие на 2017 г. са се увеличили с 20% до 4,26 млрд. долара, идващи най-вече от реклами и от увеличаването на потребителската база на социалната мрежа, предаде  AFP.\r\nПриходите през въпросната четвърт са се увеличили с 47% до 13 милиарда долара, но и разходите също са отбелязали ръст заради увеличаването на служителите на компанията до 25150 души.\r\nМеждувременно акциите на „Фейсбук“ са паднали с повече от 4% до 179 долара.  Виктор Турмаков", "date": "2018.02.01", "title": "AFP: Печалбите на „Фейсбук“ са се увеличили с 20% до 4,26 млрд. долара"}
{"url": "http://www.focus-news.net/news/2018/02/01/2483696/ochakva-se-povishenie-na-nivata-na-fini-prahovi-chastitsi-vav-vazduha-v-sofiya.html", "text": "Очаква се повишение на нивата на фини прахови частици във въздуха. При норма от 50 mg/m3 за 24 часа очакваното превишение ще е в границите 51 – 100mg/m3. Това съобщиха от пресцентъра на Столична община. За намаляване на замърсяването от общината призовават жителите и гостите на София да ограничат движението на собствените си автомобили и да използват градски транспорт. При ходене пеша да се избере маршрут, който не е покрай големите градски булеварди.\r\nПризовават се домакинствата, които се отопляват на дърва и въглища, при възможност, да използват електрически уреди за отопление или друго екологично отопление.\r\nПоради очакваните подходящи метеорологични условия Столична община възложи извънредно допълнително машинно метене и миене на улици.", "date": "2018.02.01", "title": "Очаква се повишение на нивата на фини прахови частици във въздуха в София"}
{"url": "http://www.focus-news.net/news/2018/02/01/2483697/sofiyska-voda-vremenno-shte-prekasne-vodosnabdyavaneto-v-chast-ot-kv-orlandovtsi.html", "text": "„Софийска вода” временно ще прекъсне водоснабдяването в част от кв. „Орландовци“ на 1 февруари. Това съобщиха от пресцентъра на дружеството.\r\nВъв връзка с подмяна на сградно водопроводно отклонение на ул. „Орач“, кв. „Орландовци“, се налага спиране на водоподаването от 9:00 до 18:00 часа на клиентите на „Софийска вода”, живеещи в района на ул. „Орач“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Лавандула“ ъгъла с ул. „Орач“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството -  .", "date": "2018.02.01", "title": "„Софийска вода” временно ще прекъсне водоснабдяването в част от кв. „Орландовци“"}
{"url": "http://www.focus-news.net/news/2018/02/01/2483698/denyat-1-fevruari-v-svetovnata-istoriya.html", "text": "2017 г. \r\nКамарата на общините в Обединеното кралство подкрепя проектозакона за \"Брекзит\" с 498 гласа \"за\" срещу 114 \"против\"2017 г. \r\nЧетирима предполагаеми екстремисти, планиращи терористични атаки в Азербайджан, са убити при престрелка със силите за сигурност на страната; един заподозрян е арестуван. Службата за държавна сигурност казва, че групата е свързана с неуточнена религиозна екстремистка група в чужбина2017 г. \r\nИранският министър на отбраната Хосейн Дехган потвърждава, че Иран е изпробвал нова ракета, твърдейки, че тестът не е нарушил ядрената сделка от 2015 г., нито резолюция 2231 на ООН.2017 г. \r\nИзраел обявява, че ще изгради изцяло ново селище на Западния бряг за първи път от около двадесет години, въпреки че мнозина в международната общност смятат, че това е незаконно според международното право.2017 г. \r\nСенатът потвърждава номинацията на Рекс Тилърсън за държавен секретар на САЩ.2016 г. \r\nКитайската полиция е арестува повече от 20 души, свързани с онлайн системата за кредитиране Ezubao, които са работили на принципа на финансова пирамида.Това е една от най-големите финансови измами в Китай.2016 г. \r\nНова ера в политическия живот на Мианмар. Започна първото заседание на новоизбрания състав на парламента. За първи път за последните повече от 50 години законодателният орган ще бъде представен предимно от демократично избрани депутати2014 г. \r\nИзригва стратовулкана Синабунг в северната част на остров Суматра.1984 г. \r\nСпира се производството на британското половин пени след 13-годишна изработка. То се оказва най-малко обичаната парична единица на острова.1979 г. \r\nВ Иран от 18-годишна емиграция се връща аятоллах Р. Хомейни, провъзгласен за религиозен водач на иранската революция. В края на XIX и началото на XX в. Иран изпада в полуколониална зависимост от Великобритания и Русия, които през 1941-1946 г. я окупират. Реза шах Пахлави е принуден да абдикира в полза на сина си Мохамед Реза Пахлави, който се задължава да отстъпи Азърбайджан на СССР. През 1963 г. Мохамед Реза шах Пахлави започва мащабни реформи, които водят до сблъсъци с духовенството и през 1978 г. е въведено военно управление. Формира се опозиционно движение около ислямския фундаменталист аятоллах Р. Хомейни, който се завръща в Иран, след като шахът напуска страната. Хомейни незабавно спира реформите и обявява Иран за ислямска република, а себе си - за пожизнен религиозен водач. Съгласно приетата през 1981 г. конституция на Иран, в страната са забранени всички политически партии и неислямистки движения. Продължилите спорове с Ирак за пограничните територии прерастват в открита война (1980-1989 г.). Аятоллах Хомейни умира на 4 юни 1989 г. С. А. Хаменей е избран за негов наследник. През 1992 г. парламентарните избори в Иран са спечелени от ислямистите. Политическата ориентация на правителството довежда страната до международна изолация. От 1997 г. президент е М. Хатами, а председател на меджлиса от май 1996 г. - Али Акбар Нагет - Нури.1965 г. \r\nВ Алабама е арестуван Мартин Лутър Кинг.\r\nКинг е борец за граждански права в Америка. Учи в колежа “Морхауз”, в Крозбърската теологична семинария в Пенсилвания, в Бостънския университет и в Харвард. Става бакалавър по богословие и доктор по философия. След конкурс е назначен за пастор в голямата църква “Декстър” в Монтгомъри. Включва се в редица прояви на мирния протест срещу расовото неравенство през 50-те години. Носител е на Нобелова награда за мир през 1964 г. Застрелян е по време на реч на балкона на хотел “Лорейн” в Мемфис. През 1974 г., по време на църковна служба, до гроба му е убита и майка му - Олбърта Кинг. Посмъртно е награден с “Медал на свободата” (1977 г.).1964 г. \r\nАмериканският президент Линдън Джонсън отхвърля плана на Шарл де Гол за неутрален Виетнам и започва подготовка за нахлуване в страната. Линдън Джонсън е президент на САЩ (1963-1969 г.), член на Демократическата партия. По време на мандата му започва войната във Виетнам.1964 г. \r\nГрупата “Бийтълс” за първи път оглавява американската класация на списанието Billboard с песента “I Want to Hold Your Hand”.\r\nБийтълс е английска рокгрупа, основана в Ливърпул, Англия, в края на 50-те години. Съставът й е: Джон Ленън - вокал, китара, устна хармоника, клавишни; Пол Маккартни - вокал, китара, клавишни; Джордж Харисън - китара, вокал, ситар; Ринго Стар - ударни, вокал; Стю Сътклиф - бас (до 1961 г.); Пит Бест - ударни (до август 1962 г.). Още през 1955 г. Дж. Ленън създава скифл-групата \"Куоримен\", към която се присъединява с.г. Пол Маккартни, а през 1958 г. и Дж. Харисън. Названията на групата се сменят на \"Johny and the Moondogs\" (1959 г.), а след това на \"Long John and the Silver Beatles\" (1960 г.). Те свирят в ливърпулските клубове \"Казбах\" и \"Кавърн\", правят турне в Шотландия. През август 1960 г., вече под името \"Бийтълс\", заминават да свирят в Хамбург, Германия (с Пит Бест). Следващата година осъществяват и първите си записи в Германия (самостоятелно и като съпровод на Тони Шеридън). След завръщането си в Англия започват работа с Брайън Ъпстейн - мениджър на групата до 1967 г., когато умира. През 1962 г. Бест е заменен с Р. Стар. Започват издаване на плочи с \"Парлофон\", създаване на песни, които неизменно оглавяват британските хит-паради. “Бийтълс\" са наградени с ордена на Британската империя през 1965 г. Периодът от 1963 г. до 1966 г. е известен като \"битълсмания\". Последният концерт на групата е през 1966 г. в Сан Франциско. През 1968 г. създават собствена компания \"Епъл\". Въпреки усилията и добрите намерения, разпадането на групата завършва през 1970 г., когато всеки поема по собствен творчески път. Жанрово музиката на \" Бийтълс\" търпи развитие: от скифл и рокендрол-подражанията, през бийт-музиката до по-твърдия рок и баладата, с влияния на места на английски фолклор. Групата осъществява и няколко филма. Албуми в Англия до 1970 г.: \"Please, Please Me\" (1963 г.), \"White the Beatles\" (1963 г.), \"A Hard Day’s Night\" (1964 г.), \"Beatles for Sale\" (1964 г.), \"Help\" (1965 г.), \"Rubber Soul\" (1965 г.), \"Revolver\" (1966 г.), \"A Collection of Beatles’ Oldies\" (1966 г.), \"Sgt. Pepper’s Lonely Hearts Club Band\" (1967 г.), \"The Beatles\" (1968 г., известен като \"Белият албум\"), \"Yellow Submarine\" (1968 г.), \"Abbey Road\" (1969 г.), \"Let it Be\" (1970 г.). Други албуми: \"Live At The BBC\" (1994 г.), \"Anthology I” (1995 г.), \"Anthology II\" (1996 г.), \"Anthology III\" (1996 г.), \"CD Singles Collection\" (1999 г.); \"1962 Live At The Star Club in Hamburg\" (2000 г.), \"The Beatles 1” (2001 г.).1962 г. \r\nКуба е изключена от Организацията на Американските държави.\r\nРепублика Куба е островна държава в Централна Америка. Столицата й е Хавана. Законодателен орган е Националната асамблея. През 1492 г. Куба е открита от Христофор Колумб, през 1511 г. е завладяна от Испания .През 1868-1878 г. води война за независимост, обявена е за независима република през 1902 г. В началото на XX в. започват военни интервенции на САЩ. През 1934 г. генерал Батиста-и-Салдивар извършва военен преврат с помощта на САЩ и завзема властта. Създадена е силна опозиция (1953 г.), ръководена от Фидел Кастро. На 1 януари 1959 г. Кубинската революция за независимост побеждава; създадено е правителство с министър-председател Ф. Кастро. Постепенно всички политически организации се обединяват в единна партия (от 1965 г. тя се нарича Комунистическа партия на Куба. Американското правителство установява икономическа блокада. През 1962 г. избухва Карибската криза. През 1976 г. Фидел Кастро става председател на Държавния съвет и на Министерския съвет. Приета е нова конституция. Куба е една от основателките на Движението на необвързаните страни.1958 г. \r\nПуснат е първият американски спътник в космоса.1948 г. \r\nБомбардирана е палестинска пощенска сграда в Йерусалим.1946 г. \r\nИзбран е първият генерален секретар на ООН - норвежкият дипломат Тригве. Организацията на обединените нации (ООН, UN) е политическа международна организация, създадена по инициатива на участниците в антихитлеровската коалиция по време на Втората световна война. Създадена е на 26 юни 1945 г. на международна конференция в Сан Франциско. Учредители на ООН са 50 държави. Приетият Устав влиза в сила на 24 октомври 1945 г. Този ден е обявен за международен ден на ООН. Седалището на ООН е в Ню Йорк.1940 г. \r\nРусия започва ново нападение срещу Финландия.1918 г. \r\nРусия приема Грегорианския календар и 01 февруари става 14 февруари.1896 г. \r\nВ Торино се състои премиера на операта “Бохеми” от Джакомо Пучини.\r\nПучини е италиански оперен композитор, произхожда от стар музикален род. Още като дете става органист в местната църква, после учи в музикалния лицей в Лука. През 1880 г. постъпва в Миланската консерватория, учи при известния композитор Понкиели (1834-1886 г.), сближава се с Пиетро Маскани. През 1883 г. завършва първата си опера - \"Вилиси\", представена с успех в Милано. Втората му опера - \"Едгар\" (1888 г.), претърпява провал. С \"Манон Леско\" (1893 г.) Пучини печели световна слава на оперен композитор. Следващите му произведения са \"Тоска\" (1900 г.); \"Мадам Бътерфлай\" (1904 г.). След едно посещение в Америка Пучини получава поръчка от \"Метрополитен опера\" за произведение върху американски сюжет и създава операта \"Момичето от Златния запад\" (1910 г.), която с успех се изпълнява в Ню Йорк. През 1917 г. създава прочутия \"Триптих\", състоящ се от едноактните опери \"Мантията\", \"Сестра Анджелика\" и \"Джани Скики\". Последната му творба е операта \"Турандот\", която не успява да завърши.1893 г. \r\nТомас Едисън създава в Ню-Джърси първото в света киностудио “Черната Мария”.1892 г. \r\nФранция възстановява дипломатическите си отношения с България, прекъснати по повод експулсирането на журналиста Гастон Шадурн. Шадурн е арестуван и експулсиран в Сърбия на 8 ноември 1891 г. В последвалия дипломатически скандал Българското правителство се налага с подкрепата на Англия и на Турция. В резултат Франция къса дипломатически отношения с нашата страна.1884 г. \r\nИзлиза първото издание на Оксфордския речник на английския език. Оксфордският университет е от най-старите университети в Европа. Основан е през втората половина на ХII в. Състои се от 20 частни колежа, всеки един от които има своя дисциплина. Колежите имат общи събрания (конгрегации и конвокации) и тяхната съвкупност образува Оксфордския университет. Университетът издава дипломи със степени: бакалавър, магистър и доктор. Притежава множество библиотеки, между които прочутата Бодлеанска библиотека, 2 обсерватории, ботаническа градина, музеи, печатници и др.1851 г. \r\nВ пристанището на Кил е проведено изпитанието на първата подводница “Le Plongeur-Marine”, построена от баварския артилерийски офицер Вилхелм Бауер.1840 г. \r\nАлександър Дюма се жени за Ида Фере. След 6 и половина години те се разделят, но това е най-плодотворният период в живота му. Тогава написва “Тримата мускетари”,”Двайсет години по-късно” и “Граф Монте Кристо” .1800 г. \r\nЧрез референдум във Франция е приета нова конституция, според която Наполеон е провъзгласен за пожизнен консул.1788 г. \r\nПатентован е първият американски параход.На тази дата са родени: 1968 г. \r\nРодена е Лиза Мари Пресли - дъщеря на краля на рокенрола Елвис Пресли, бивша съпруга на Майкъл Джексън.1965 г. \r\nРодена е Стефани - принцеса на Монако, малката дъщеря на принц Рение ІІІ.1935 г. \r\nРоден е Владимир Викторович Аксьонов - космонавт.1931 г. \r\nРоден е Борис Николаевич Елцин - първият президент на Русия. Завършил е Уралския политехнически институт. От април 1985 г. завежда отдел в ЦК на КПСС. Депутат е във ВС на СССР (1978 г.). През февруари 1988 г. по предложение на М. Горбачов е изключен от Политбюро. През юни 1988 г. дава телевизионно интервю пред западни кореспонденти във връзка с посещението на Р. Рейгън в Москва, като критикува враговете на \"перестройката\", с което става най-популярния човек в страната. Осъществява частно посещение в САЩ през септември 1989 г. През 1991 г. е избран за президент, преизбран е през 1996 г. Длъжността президент заема до 2000 г. През 1991 г. посещава САЩ като държавен глава. През 1991 г. и октомври1993 г., с помощта на армията, потушава опит за преврат. Създава ОНД. Провежда икономически реформи. На 7 ноември 1991 г. обявява КПСС извън закона.1901 г. \r\nРоден е Кларк Гейбъл - американски киноартист, носител на наградата “Оскар.” Участва във филмите \"Това се случи през нощта\" (1934 г.), \"Бунтът на Баунти\" (1935 г.), \"Отнесени от вихъра\" (1939 г.), \"Високи мъже\" (1955 г.), \"Това започна в Неапол\" (1960 г.), \"Неудачници\" (1961 г.).1896 г. \r\nРоден е Анастасио Сомоса Гарсия - управлявал 44 години Никарагуа. Той е никарагуански политик и държавник, генерал. През 1932 г. заема длъжността началник на Националната гвардия. Президент на Никарагуа (1936-1947 г., 1950-1956 г.). По време на диктаторското му управление са избити много патриоти, между които и националният герой на Никарагуа А. Сандино, разтурени са демократичните организации. Изпраща войски в помощ на диктаторския режим в Коста Рика (1948 г.) и организира интервенцията в Гватемала (1954 г.). Смъртно ранен е в резултат на извършено срещу него покушение.1895 г. \r\nРоден е Джон Форд - американски кинорежисьор, в Холивуд е от 1913 г. като асистент-режисьор, а от 1917 г. - като режисьор. Снима много късометражни каубойски филми преди “Железният кон” (1924 г.). Смятан е за един от най-големите майстори на уестърните. Снима и детективски, комедии, спортни, исторически, приключенски, военни, биографични филми, социално-психологически драми, екранизации. По време на Втората световна война е на служба в армията и създава документални филми. Снима над 120 филма. Носител е на 4 награди “Оскар”. Смятан е за класик на американското и световно кино.1878 г. \r\nРодена е Хати Карауей- първата американка, избрана в Сената.1860 г. \r\nРоден е Густав Вайганд (Weigand) - германски филолог и етнограф, допълнителен член на БКД от 1902 г., професор в Лайпцигския университет. След пътуването си из Македония, обнародва статии и книги за балканските народи. Работи по проблемите на чешки и словашки езици. Основател на сп. \"Балкан - архив\". Автор на: \"Аромъни\", \"Албанска граматика\", \"Румънска граматика\", \"Българо-немски речник\", \"Македония\" и др. Умира на 8 юли 1930 г.1834 г. \r\nРоден е Кузман Анастасов Шапкарев - български възрожденски книжовник, фолклорист. Редовен член на БДК (1900 г.). Първоначално образование получава в родния си град при вуйчо си А. Стрезов. През 1854 г. заедно с него открива частно училище. Работи като учител по гръцки и български език в Струга (1856-1859 г.), Охрид (1859-1960 г.), Прилеп (1861-1865 г., 1872-1873 г.), Кукуш (1865-1872 г.), Битоля (1873-1874 г.). Основава мъжка и девическа гимназия в Солун. Учителства в Кукуш (1881 г., 1882 г.), след което се установява в Солун. През 1884 г. е в Пловдив, нотариус в Окръжния съд в Сливен (1887 г.) и Стара Загора, мирови съдия във Враца и Орхание (дн. Ботевград, 1888-1892 г.). Сътрудничи на в-к “Македония”, “Право”, на сп. “Читалище” и други периодични издания. Вещ познавач на миналото, нравите, обичаите, езика и бита на своя роден край. От значение за работата му като фолклорист е и сродяването му с Д. Миладинов - през 1863 г. се жени за най-голямата му дъщеря. Най-значителният му труд е сборник “Български народни умотворения” (ч. I-III, 1891-1894 г.), който съдържа 1 300 песни, 280 приказки, описания на народни обичаи и облекла. За нуждите на просветното дело издава няколко учебни помагала. Автор на ценни материали за делото на братя Миладинови. Някои съчинения: “Българский буквар” (1866 г.), “Кратко землеописание за малички детца …” (1868 г.), “Материали за животоописанието на братя Х. Миладинови, Димитрия и Константина. С прибавление нещо и за живота на Нака С. Станишев” (1884 г.), “Русалки” (1884 г.), “Сборник от народни старини” (1885 г.) и др. Умира на 18 март 1909 г. София.1795 г. \r\nРоден е Александър Филипович Смирдин - руски издател на Пушкин, Гогол, Жуковски и други писатели. За първи път въвежда авторския хонорар в Русия и изплаща на знаменитите писатели огромни суми. Издаването на руска литература се оказало недоходно. Смирдин се разорява и оттегля от издателска дейност.1758 г. \r\nРоден е Агустин Бетанкур - испански инженер-механик и строител. Бетанкур напуска Испания по политически причини, преселвайки се в Париж. По негова инициатива в Русия е създаден Институтът за инженери по пътищата и съобщенията, през 1818-1822 г. с неговото участие е изграден първият голям път в Русия , Петербург-Новгород-Москва.На тази дата умират: 1981 г. \r\nУмира Доналд Дъглас - американски конструктор, създател на пътнически, товарни и бойни самолети. Първия си сериен самолет Дъглас създава през 1924 г. Конструктор и производител предимно на пътнически и транспортни самолети. През 1935 г. произвежда ДС-3 \"Дакота\", а след това ДС-4, ДС-6, ДС-7, ДС-8, ДС-9, ДС-10.1976 г. \r\nУмира Джордж Хойт Уипъл (Whipple) - американски лекар патолог. Роден е на 28 август 1878 г. в Ашланд, Ню Хампшир. Лауреат на Нобелова награда за физиология и медицина за откриването на чернодробната терапия при анемия (1934 г., заедно с Дж. Р. Майнът и У. Мърфи). Завършва Йейлския университет (1900 г.) и университета “Дж. Хопкинс” (1905 г.). От 1914 г. е професор в Калифорнийския университет, през 1921-1955 г. е професор по патология в университета “Рочестър”. Изследва анемиите, пигментния обмен, поражението на жлези с вътрешна секреция, туберкулозата, паразитните болести.1976 г. \r\nУмира Вернер Хайзенберг - немски физик, един от създателите на квантовата механика. Завършва Мюнхенския университет (1923 г.), където слуша лекции при А. Зомерфелд. През 1923-1927 г. е асистент на М. Борн. През 1927-1941 г. е професор в Лайпцигския и Берлинския университет. От 1941 г. е преподавател и директор на Института по физика “М. Планк” в Берлин; от 1955 г. работи в Мюнхен. През 1925 г. заедно с Нилс Бор разработва т. нар. матрична механика - първи вариант на квантовата механика, който дава възможност да се изчисли интензивността на спектралните линии. Доказва възможността на хелиевия атом да съществува в 2 различни състояния. През 1927 г. формулира отношението на неопределеност, което изразява връзката между импулса и координатните микрочастици - връзка, обусловена от тяхната корпускулярно-вълнова природа. Разработва (независимо и едновременно с Я. И. Френкел) теорията за спонтанното намагнетизиране на феромагнитите и обменното взаимодействие. Изследва структурата на атомното ядро, разкрива обменния характер на взаимодействията на нуклони в ядрото. Автор е на трудове по релативна квантова механика и единната теория на полето - нелинейна теория, която си поставя за цел да бъде теория на всички съществуващи физически полета. Носител е на Нобелова награда за 1932 г. (за трудовете си по квантова физика).1966 г. \r\nУмира Бъстър Китън - американски комедиен киноактьор и режисьор, един от най-големите комици на нямото кино, наред с Чаплин и Харолд Лойд. Китън дебютира в киното през 1917 г. с “Момчето от месарницата”. През 1923 г. е в “Метро Голдуин Майер” и започва да поставя своите пълнометражни комедии. С навлизането на звука настъпва криза в творчеството му. Заболява психически през 1937 г. През 50-60-те години създава няколко открояващи се второстепенни образа, предизвикали интерес към комедийното му наследство. През 1960 г. публикува мемоарите си “Моят чуден комедиен свят”. Филмография: “Глупакът” (1920 г.), “Затворник 13” (1920 г.), “Козата” (1921 г.), “Бледоликият” (1921 г.), “Полицай” (1922 г.), “Електрическата къща” (1922 г.), “Трите епохи” (1923 г.), “Нашето гостоприемство” (1923 г.), “Шерлок младши” (1924 г.), “Мореплавателят” (1924 г.), “Там на Запад” (1925 г.), “Генералът” (1926 г.), “Операторът” (1928 г.), “Сватба напук” (1929 г.), “Свободен и безгрижен” (1930 г.), “Влюбеният водопроводчик” (1932 г.), “Завинаги” (1943 г.), “Булевардът на залеза” (1950 г.), “Светлините на рампата” (1952 г.), “За 80 дни около света” (1956 г.), “Този луд, луд свят” (1963 г.), “Филм” (1965 г.), “Нещо смешно се случи по пътя към Форума” (1966 г.).1958 г. \r\nУмира Клинтън Джозеф Дейвисън - американски физик, носител на Нобелова награда през 1937 година, заедно с английския физик Джордж Томсън.1954 г. \r\nУмира Едвин Армстронг - американски изобретател, разработил през 1933 г. система за радио разпространение в FM-диапазона.1851 г. \r\nУмира Мери Шели - английска писателка, разказала историята на Франкенщайн. Мери Уолстънкрафт е английска писателка; дъщеря на У. Годуин, съпруга на П. Б. Шели. На 19 години написва романа “Франкенщайн, или Новият Прометей” (1818 г.). Когато П. Б. Шели умира, тя е на 24 г. От брака им са родени 4 деца. Авторка е на много произведения: “Матилда” (1819 г., публикувано 1959 г.), “Валперга” (1823 г.), “Последният човек” (1826 г.), автобиографичния роман “Лодор” (1835 г.).1733 г. \r\nУмира Фридрих Август I (Fridrich August) - саксонски курфюрст (1694-1733 г.), полски крал под името Август II Силния (1697-1706 г., 1709-1733 г.). Роден е на 12 май 1670 г. в Дрезден. Син е на саксонския курфюрст Йохан Георг III. Избран на полския престол след смъртта на крал Ян III Собески благодарение поддръжката на Русия. Участва в Северната война срещу Швеция (от 1700 г.). Шведският крал Карл ХII го принуждава да се откаже от полската корона (Алтранщадски мир 1706 г.). На престола го възстановява Петър I след разгрома на Русия в Полтавското сражение (1709 г.). Конфликтът му със шляхтата завършва с поражение за него, закрепено с решението на т. нар. “Ням сейм” (1717 г.).\r\nЗа изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.02.01", "title": "Денят 1 февруари в световната история"}
{"url": "http://www.focus-news.net/news/2018/02/01/2483691/na-parvo-chetene-deputatite-shte-reshat-dali-ombudsmanat-da-se-izbira-s-yavno-glasuvane.html", "text": "Народните представители ще гласуват на първо четене промени в Закона за омбудсмана, с които тайното гласуване за длъжността да бъде заменено с явно. Това се посочва в програмата за работа на Народното събрание. Предвижда се омбудсманът да може да отправя предложения и препоръки до Министерския съвет и до Народното събрание за подписване и ратифициране на международни актове в областта на правата на човека. Предлага се и омбудсманът да може отправя предложения и препоръки за защита на правата на гражданите и от частни субекти.\r\nМинистърът на регионалното развитие и благоустройство Николай Нанков, министърът на отбраната Красимир Каракачанов и министърът на здравеопазването Кирил Ананиев ще бъдат изслушани в ресорните си парламентарни комисии. В постоянно действащата подкомисия за наблюдение на дейността на КЕВР ще се проведе дискусия за ценовото решение на регулатора за природния газ, което влезе в сила от 1 януари.", "date": "2018.02.01", "title": "На първо четене депутатите ще решат дали омбудсманът да се избира с явно гласуване"}
{"url": "http://www.focus-news.net/news/2018/02/01/2483699/neformalno-zasedanie-na-saveta-po-konkurentosposobnost-shte-se-provede-v-sofiya.html", "text": "В София ще се проведе неформално заседание на Съвета по конкурентоспособност, съобщиха от Представителството на Европейската комисия в България. На него министрите на икономиката на всички 28 държави членки и на някои асоциирани държави, представители на Комитета на регионите, Европейския икономически и социален комитет и Европейската комисия в лицето на еврокомисаря по въпросите на вътрешния пазар, промишлеността, предприемачеството и МСП Елжбета Бенковска ще дискутират бъдещето на Европейската индустриална политика. В частност, участниците ще обсъждат кои са ключовите фактори, които ще оказват влияние върху индустрията на европейско и световно ниво до 2030 и какви мерки могат да се предприемат, за да се осигури конкурентоспособността на европейската промишленост в променящия се глобален контекст. \r\nОще през февруари 2017 Европейската комисия излезе със своя Стратегия за индустриалната политика на ЕС, която представя позицията на Комисията по въпроса и дава предложения за посоката, в която европейската индустрия да върви през следващите години. Стратегията се концентрира върху иновациите, цифровизацията и декарбонизацията, което ще позволи на европейската промишленост да съхрани или придобие водеща позиция в световен мащаб в тези сфери.\r\nЕвропейската промишленост е силна и запазва водеща позиция в много сектори на световните пазари. Тя формира две трети от износа на ЕС и осигурява работни места за 32 милиона души, като 1,5 милиона от тези работни места са създадени от 2013 г. насам. За да може Съюзът да запази и увеличи своето конкурентно предимство, е необходимо обаче полагането на значителни усилия за модернизация. Ето защо промишлеността е в центъра на политическите приоритети на Комисията „Юнкер“. Всички политики на Комисията са насочени към даването на възможност на промишлеността да създава работни места и да повишава конкурентоспособността на Европа, към стимулирането на инвестициите и иновациите в областта на чистите и цифровите технологии и към защита на европейските региони и работници, най-силно засегнати от индустриалните промени.\r\nОсновните нови елементи на стратегията за индустриалната политика на ЕС включваха:\r\n1. Цялостен пакет за укрепване на киберсигурността на нашата промишленост. Той включи и създаването на Европейски център за научни изследвания и експертни познания в областта на киберсигурността с цел подпомагане на развитието на технологичния и промишления капацитет в тази област, както и на обща за ЕС система за сертифициране на продукти и услуги, призната във всички държави членки (приет на 13 септември 2017 г.).\r\n2. Предложение за Регламент относно свободното движение на нелични данни, който позволява подобни данни да се движат свободно през границите и способства за модернизирането на промишлеността и създаването на истинско общо европейско пространство от данни (прието на 13 септември 2017 г., разгледано от Съвета през декември. Очаква се преговорите между Европейския парламент и Съвета да започнат, и да се стигне до решение през юни 2018).\r\n3. Нова поредица от мерки за кръговата икономика, включително стратегия относно пластмасите и мерки за подобряване на производството на възобновяеми биологични ресурси и тяхното превръщане в продукти на биологична основа и биоенергия (Новата стратегия за пластмасите беше приета през януари 2018).\r\n4. Набор от инициативи за модернизиране на уредбата относно интелектуалната собственост, включително доклад за функционирането на Директивата относно упражняването на права върху интелектуалната собственост и съобщение относно балансирана, ясна и предвидима европейска рамка за лицензите за патентите от съществено значение за стандартите (29 ноември 2017 г.).\r\n5. Инициатива за подобряване на функционирането на обществените поръчки в ЕС, включително доброволен механизъм за осигуряване на яснота и насоки на органите, които планират големи инфраструктурни проекти (03 октомври 2017 г.).\r\n6. Разширяване на новата програма за придобиване на умения в ключови промишлени сектори като строителството, стоманодобивната промишленост, хартиената промишленост, зелените технологии и енергията от възобновяеми източници, производството и морското корабоплаване (декември 2017 г.).\r\n7. Стратегия за устойчиво финансиране с цел подобрено насочване на частните капиталови потоци към по-устойчиви инвестиции (началото на 2018 г.).\r\n8. Инициативи за балансирана и прогресивна търговска политика и европейска рамка за скрининг на чуждестранните преки инвестиции, които биха могли да представляват заплаха за сигурността или обществения ред (приети на 13 септември 2017 г.).\r\n9. Преразгледан списък на суровините от изключителна важност, като Комисията ще продължи да помага за гарантирането на сигурни, устойчиви и достъпни доставки за промишлеността на ЕС (приет на 13 септември 2017 г.).\r\n10. Нови предложения за екологична, конкурентоспособна и свързана мобилност, включително по-строги стандарти за емисиите на CO2 от леките и лекотоварните автомобили, план за действие за инфраструктура за алтернативни горива, подпомагащ разгръщането на инфраструктура за зареждане, както и действия за насърчаване на автономното шофиране (08 ноември 2017 г.).\r\nКакво ще се случва оттук нататък? Комисията вярва, че реализирането на тази цялостна стратегия е споделена отговорност. Нейният успех зависи от усилията и сътрудничеството на институциите на ЕС, държавите членки, регионите и най-вече от активната роля на самата промишленост.\r\nНеформалната среща ще предостави възможността много от заинтересованите страни да се срещнат и да обсъдят ключови въпроси. Това би довело до задълбочаване на диалога и ще бъде съществена стъпка напред в изготвянето на конкретен план за бъдещето на европейската икономика, базиран на сътрудничество и споделен опит и отговорност. Това ще е една възможност за ЕК да получи обратна връзка за проектите и инициативите, които вече са в сила и предложения за начините, по които да се подобри тяхното прилагане на всички нива.", "date": "2018.02.01", "title": "Неформално заседание на Съвета по конкурентоспособност ще се проведе в София"}
{"url": "http://www.focus-news.net/news/2018/02/01/2483700/yambol-zaradi-visoka-epidemichna-zabolyaemost-v-oblastta-uchebnite-zanyatiya-se-preustanovyavat-do-6-fevruari.html", "text": "На основание поддържане на висока епидемична заболяемост от грип за периода 29 -31 януари, учебните занятия във всички учебни заведения в област Ямбол се преустановяват за още 6 дни - от 1 февруари до 6 февруари, включително. Всички останали противоепидемични мерки остават в сила до второ нареждане. Това съобщиха от пресцентъра на Министерството на здравеопазването.\r\nПоради рязкото спадане на заболяемостта от грип на Регионално управление на образованието – Габрово е предложено учебните занятия в училищата на територията на община Габрово да бъдат възстановени от 1 февруари. Всички останали противоепидемични мерки остават в сила до второ нареждане. Регионалните здравни инспекции следят епидемичните показатели и предприемат незабавни мерки, тъй като картината на заболяемостта е динамична.", "date": "2018.02.01", "title": "Ямбол: Заради висока епидемична заболяемост в областта учебните занятия се преустановяват до 6 февруари"}
{"url": "http://www.focus-news.net/news/2018/02/01/2483701/ria-novosti-v-cherno-more-kray-krim-moldovski-tovaren-korab-e-poluchil-povredi.html", "text": "Молдовски товарен кораб е получил повреда на корпуса в акваторията на Черно море в близост до Крим. Екипажът е евакуиран, предава РИА Новости.\r\n„Товарният кораб „Берг“, с екипаж от 12 души, е получил повреда на корпуса“, съобщава източник от местните служби за справяне с извънредни ситуации.\r\nТой допълни, че корабът е плавал под молдавски флаг и е с екипаж от украинци и азербайджанци. Хората се намират, съдът е закотвен. Специалисти изследват корпуса. Обстоятелствата около инцидента се изясняват.  Виктор Турмаков", "date": "2018.02.01", "title": "РИА Новости: В Черно море, край Крим молдовски товарен кораб е получил повреди"}
{"url": "http://www.focus-news.net/news/2018/02/01/2483703/kopie-na-chudotvornata-ikona-sv-bogoroditsa-iverska-shte-gostuva-za-poklonenie-v-stolichniya-hram-sv-mtsa-paraskeva.html", "text": "С благословението на Негово Светейшество Неофит – митрополит Софийски и патриарх Български, и с благословението на монашеския събор при Църногорския манастир „Св. безсребърници Козма и Дамян” – с. Гигинци, в храм „Св. мчца Параскева”(ул. \"Г.С. Раковски № 58) от 1 февруари 2018 г.  ще гостува копие на чудотворната икона „Св. Богородица – Иверска” (осветена от игумена на Иверския манастир в Света гора архимандрит Натанаил). Тя  ще пристигне за поклонение в храм „Св. мчца Параскева” по случай Господския празник Сретение Господне, предаде репортер на Агенция \"Фокус\".\r\nПрограма на благодатното посещение:\r\n01.02.2018 г. (четвъртък)\r\n16:50 ч. – Тържествено посрещане на чудотворната икона „Св. Богородица – Иверска”\r\n17:00 ч. – Всенощно бдение (празнична вечерня, канон и акатист на св. Богородица, утреня)\r\n02.02.2018 г. (петък)\r\n09:00 ч. – Празнична св. Литургия\r\n17:00 ч. – Вечерно богослужение (празнична вечерня и акатист на св. Богородица)\r\n03.02.2018 г. (събота)\r\n08:00 ч. – Утринно Богослужение (празнична утреня, св. Литургия)\r\n17:00 ч. - Вечерно богослужение\r\n04.02.2018 г. (неделя)\r\n08:00 ч. – Празнична утреня\r\n09:00 ч. – Св. Литургия\r\n17:00 ч. – Празнична вечерня с акатист на св. Богородица\r\n05.02.2018 г. (понеделник)\r\n08:00 ч. – Празнична утреня, св. Литургия\r\n17:00 ч. – Празнична вечерня (канон и благодарствен молебен към св. Богородица), тържествено изпращане на чудотворната икона.\r\nЦърковното настоятелство при храма отбелязва, че при повишен интерес и желание от страна на поклонниците да бъде удължен престоят на чудотворната икона в храма, празничното изпращане ще бъде при Отдание на празника Сретение Господне (08.02.2018 г.).\r\nХрамът „Св. мчца Параскева” ще бъде отворен с удължено работно време всеки ден до отпътуването на иконата.\r\nНикола ПЕТКОВ", "date": "2018.02.01", "title": "Копие на чудотворната икона \"Св. Богородица – Иверска\" ще гостува за поклонение в столичния храм \"Св. мца Параскева\""}
{"url": "http://www.focus-news.net/news/2018/02/01/2483702/vtorata-interdistsiplinarna-konferentsiya-mirabilia-chudesno-i-magichesko-shte-bade-v-amerikanskiya-nauchen-tsentar-v-sofiya.html", "text": "На 1 и 2 февруари 2018 г. ще се състои втора интердисциплинарна конференция Мirabilia: чудесно и магическо. Конференцията, иницирана от Институт за балканистика и Център по тракология при БАН, ще се проведе в Американския научен център в София (ARCS), съобщиха организаторите. Втората интердисциплинна конференция Mirabilia: чудесно и магическо, която в новия си формат е с международно участие, ще бъде посветена на широк кръг проблеми с обхват от древността до наши дни. В нея ще има широко национално участие на специалисти от редица авторитетни научни звена и университети в страната. Основните цели и задачи на този втори форум, посветен на чудесното и магическото в тяхната взаимна обвързаност и взаимообусловеност, биха могли да бъдат формулирани в две генерални посоки: да се контекстуализира темата за чудесното и магическото в широкия хоризонт на чудесата, анализирайки как те функционират в отделните култури и епохи и да се потърсят теоретичните конструкти, посредством които бихме могли да постигнем по-добро разбиране за културите, които създават тези феномени. Началото на конференцията е на 1 февруари от 10.00 часа. Програмата може да разгледате .", "date": "2018.02.01", "title": "Втората интердисциплинарна конференция Mirabilia: чудесно и магическо ще бъде в Американския научен център в София"}
{"url": "http://www.focus-news.net/news/2018/02/01/2483705/sofiya-vavedena-e-vremenna-organizatsiya-na-dvizhenieto-vav-vrazka-sas-sabitie-s-balgarskoto-predsedatelstvo.html", "text": "Въведена е временна организация на движението във връзка със събитие с Българското председателство, съобщиха от пресцентъра на Столична община. До приключване на събитието на 2 февруари се забранява престоят и паркирането на пътни превозни средства, с изключение на автомобилите, превозващи участниците в мероприятията, както следва: \r\n- на ул.“Доспат“ между бул.“Витоша“ и ул.“Баба Неделя“; \r\n- на ул.“Баба Неделя“; \r\n- на ул.“Д-р Хр.Стамболски“. \r\nПо преценка на \"Пътна полиция\" от 7.00 часа до приключване на мероприятието на 1 февруари и от 7.00 часа до приключване на мероприятието на 2 февруари се забранява влизането на пътни превозни средства, с изключение на автомобилите, обслужващи събитието, съответно: \r\n- По ул.“Доспат“ между бул.“Витоша“ и ул.“Баба Неделя“; \r\n- по ул.“Баба Неделя“; \r\n- по ул.“Д-р Хр. Стамболски“. \r\n- СДВР осигурява охрана на мероприятието и постове за контрол.", "date": "2018.02.01", "title": "София: Въведена е временна организация на движението във връзка със събитие с Българското председателство"}
{"url": "http://www.focus-news.net/news/2018/02/01/2483704/balgarskoto-predsedatelstvo-na-saveta-na-es-se-otkriva-v-bryuksel-s-kontsert-v-tsentar-bozar.html", "text": "Българското председателство на Съвета на ЕС ще бъде официално открито с концерт в центъра за изящни изкуства „Бозар” в Брюксел. Тържествената церемония в София, която даде старт на председателството, беше на 11 януари в Народния театър „Иван Вазов“. Това съобщиха от пресцентъра на Министерството на културата.\r\nУчастие в откриването в Брюксел ще вземат президентът Румен Радев, министър-председателят Бойко Борисов, министрите за българското председателство и на културата Лиляна Павлова и Боил Банов. \r\nГости ще са представители на дипломатическия корпус и на водещите институции в Брюксел, чуждестранни и български културни дейци и почитатели на българското изкуство. Специално приветствие към тях ще отправи генералният директор на „Бозар” Пол Дюжарден.\r\nПразничният концерт в зала „Henry le Boeuf Theatre” е с начало 20.00 ч. Програмата съчетава значими произведения както от българската класика и фолклор, така и от европейската музика. Те ще бъдат представени от Софийската филхармония с диригент Найден Тодоров, хор „Ваня Монева“ с диригент Ваня Монева и със специалното участие на сопраното Соня Йончева и пианиста Людмил Ангелов.\r\nГостите ще чуят „Увертюра“ на Веселин Стоянов, „Корени“ на Александър Текелиев, четири арии от знакови опери на Верди, един от най-красивите концерти за пиано и оркестър в европейската класика  - no. 2, op. 21 от Фредерик Шопен  и българските народни песни „Полегнала е Тудора“ и „Бре, Петрунко“.\r\nЦентърът за изкуства „Бозар” е най-престижното пространство за изкуство в Брюксел. Той е създаден след Първата световна война и е разположен на площ от 33 000 кв. м. Концертната му зала с 2 200 места е дом на Националния симфоничен оркестър на Белгия и е сред най-известните музикални пространства в света.", "date": "2018.02.01", "title": "Българското председателство на Съвета на ЕС се открива в Брюксел с концерт в център „Бозар“"}
{"url": "http://www.focus-news.net/news/2018/02/01/2483706/sveti-kipriyanovi-molitvi-shte-badat-otsluzheni-v-mitropolitskata-katedrala-sv-nedelya.html", "text": "В митрополитската катедрала „Св. Вмца Неделя” в София, след редовната света литургия, от 10.00 часа ще бъдат отслужени молитви на св. Киприян, предаде репортер на Агенция \"Фокус\". Тези молитви се четат срещу влиянието на всички зли сили. Ще бъде извършен и водосвет. Вечернята ще започне в 16.00 часа. \r\nНикола ПЕТКОВ", "date": "2018.02.01", "title": "Свети Kиприянови молитви ще бъдат отслужени в митрополитската катедрала „Св. Неделя”"}
{"url": "http://www.focus-news.net/news/2018/02/01/2483707/komisarite-elzhbeta-benkovska-i-karlosh-moedash-shte-uchastvat-v-neformalniya-savet-po-konkurentosposobnost-v-sofiya.html", "text": "Европейските комисари Елжбета Бенковска и Карлош Моедаш ще участват в неформален съвет по конкурентоспособност, с участието на министрите на държавите членки, отговарящи за ресорите \"Индустрия\" и \"Научни изследвания\" в София. Това съобщиха от пресцентъра на Представителство на ЕК в България. Комисар Бенковска ще се присъедини неформалното заседание в частта \"Индустрия\", на което ще се обсъжда темата за бъдещето на Европейската индустриална политика, в т.ч. ключовите фактори, които ще оформят индустрията до 2030 на глобално и на европейско ниво, и какви трябва да бъдат общите цели и ключови приоритети за новата индустриална стратегия, за да бъде европейската индустрия конкурентна в съвременните условия. След срещата е насрочена пресконференция около 16.00 часа, която ще се предава на живо по сателитния канал Ebs+. \r\nНа 2 февруари комисар Моедаш ще дискутира бъдещето на научните изследвания и иновациите в Европа с фокус върху инвестициите в човешкия капитал и възможностите за стимулиране на генерирането на иновации. Предвидена е пресконференция след заседанието около 15.00 часа.", "date": "2018.02.01", "title": "Комисарите Елжбета Бенковска и Карлош Моедаш ще участват в неформалния съвет по конкурентоспособност в София"}
{"url": "http://www.focus-news.net/news/2018/02/01/2483708/burgas-shte-se-provede-leden-praznik-na-parzalkata-v-grada.html", "text": "Ще се проведе леден празник на пързалката в Бургас, съобщиха от пресцентъра на Община Бургас. Зимната фиеста ще започне в 18.30 часа. Присъстващите ще имат възможност да се насладят на брилянтното изпълнение на кънки на лед на професионалната фигуристка Елизабета Макарова, магнетичното изпълнение на вокална формация от Детски хор „Милка Стоева“ към МКЦ с ръководител Мариета Секлемова, емоционален мач по хокей между състезатели на елитния СК „Белите акули“, и вълнуващата демонстрация по стрелба с лък от Данаил Грозев. Томбола с атрактивни награди очаква всички, които са ползвали услугите на Ледената пързалка. Трима от тях ще получат като подарък чифт кънки за фигурно пързаляне. Останалите награди са безплатни уроци по фигурно пързаляне, хокей, стрелба с лък и ваучери за безплатни посещения на ледената пързалка.", "date": "2018.02.01", "title": "Бургас: Ще се проведе леден празник на пързалката в града"}
{"url": "http://www.focus-news.net/news/2018/02/01/2483713/chestvame-svetovniya-den-na-izborite-za-13-ta-poredna-godina.html", "text": "За 13-та поредна година честваме Световния ден на изборите, съобщиха от пресцентъра на ЦИК. Комисията поздравява своите международни партньори – органите за управление на избори от целия свят, международните организации, които имат отношение към организацията и произвеждането и/или наблюдението на избори, както и гражданите и пожелава на всички мир и просперитет.\r\nПо случай Световния ден на изборите Централната избирателна комисия обявява ден на отворените врати и кани всички граждани, които желаят, да присъстват на редовното заседание на Комисията от 10.30 часа в зала 42 на етаж мецанин в сградата на Народното събрание на пл. „Княз Александър I“ № 1, вход от страната на бул. „Дондуков“. (за осигуряване на пропуски за достъп желаещите следва да заявят присъствието си на тел. 02/939 37 19 не по-късно от 9,30 ч. на 01.02.2018 г.)\r\nЦентралната избирателна комисия използва случая още веднъж да изкаже благодарност към всички участници в изборния процес в страната за усилията им при организацията и произвеждането на законосъобразни избори и зачитане на правата и свободите на гражданите.\r\nРешението за отбелязване на Световен ден на изборите всеки първи четвъртък от месец февруари е взето през 2005 г. на международна конференция на Асоциацията на избирателните комисии от Централна и Източна Европа (АСЕЕЕО), проведена в Унгария. ЦИК е член и на Световната асоциация на органите на управление на избори – A-WEB. Асоциацията е основана през 2013 година в Република Корея и в нея членуват над 170 страни, като ЦИК на Република България е сред учредителите. Повече информация за организацията можете да намерите на официалния й сайт: http://www.aweb.org/eng/main.do.\r\nЧленове на Централната избирателна комисия представят българското законодателство и практики и на други международни форуми на високо ниво. По покана на партньорски държави Централната избирателна комисия на България участва с наблюдатели в произвеждането на избори с цел обмен на опит и практики.", "date": "2018.02.01", "title": "Честваме Световния ден на изборите за 13-та поредна година"}
{"url": "http://www.focus-news.net/news/2018/02/01/2483712/sofiya-shte-se-provede-otkrita-beseda-na-tema-zashto-papa-frantsisk-i-redaktira-molitvata-otche-nash.html", "text": "На 1 февруари от 18.00 часа ще се състои открита беседа на тема: \"Защо папа Франциск I „редактира” молитвата „Отче наш”, предаде репортер на Агенция \"Фокус\". Лектор ще бъде д-р Десислава Панайотова - директор на ЦРИК „Св. св. Кирил и Методий”. Беседата ще се проведе от 18.00 часа в Лекционната зала на Енорийския център при храм „Св. св. Кирил и Методий”, ет. 1, Ул. \"Г. Вашингтон\" № 47. \r\nНикола ПЕТКОВ", "date": "2018.02.01", "title": "София: Ще се проведе открита беседа на тема \"Защо папа Франциск I „редактира” молитвата „Отче наш”"}
{"url": "http://www.focus-news.net/news/2018/02/01/2483714/prague-daily-monitor-v-praga-otvaryat-izsledovatelski-tsentar-na-imeto-na-boris-nemtsov.html", "text": "Академическият център „Борис Немцов“ е нов тинк-танк в Прага, кръстен на името на убития руски опозиционен политик, занимаващо се с темата за Русия. Той ще започне да функционира на 1 март към Факултета за изкуство на Карловия университет, пише електронното издание Prague Daily Monitor.\r\nСпоразумението за отваряне на центъра бе подписано преди две седмици от Мириям Фриедова, директорът на фондация „Борис Немцов“ – Жана Немцова, дъщеря на загиналия политик.\r\nЦентърът ще бъде оглавен от Александър Морозов, руски професор по политически науки, живеещ в Прага и Марек Прихода, бившият ръководител на Института за Източноевропейски изследвания.\r\nПрихода заяви пред изданието, че центърът ще продължи да прокарва политическата традиция на демокрация, хуманизъм и защита на гражданските права в Русия.\r\nВестникът припомня, че Борис Немцов загина през февруари 2015 година, когато бе застрелян, докато пресичаше мост край Кремъл в Москва. Съдът осъди чеченец и четирима негови съучастнци на 11 до 20 години затвор. Дъщерята на Немцов по-рано заяви, че истинските организатори, които са поръчали убийството, все още не са разкрити. \r\nПревод и редакция:", "date": "2018.02.01", "title": "Prague Daily Monitor: В Прага отварят изследователски център на името на Борис Немцов"}
{"url": "http://www.focus-news.net/news/2018/02/01/2483716/plovdiv-zaledeni-na-mesta-sa-patnite-nastilki-v-rayona-na-laki-i-panichkovo-vodachite-da-shofirat-s-povisheno-vnimanie.html", "text": "Всички пътища на територията на Пловдивска област са нормално проходими при зимни условия. Това съобщи за Радио „Фокус“ – Пловдив дежурният в Областно пътно управление. Пътните настилки в областта са предимно сухи. Заледени на места, но опесъчени и проходими са пътищата в района на Лъки и Паничково. Трафикът е изключително натоварен, като най-интензивно движение на моторни превозни средства се отчита по пловдивския участък на АМ „Тракия“, също по пътищата Пловдив-Карлово, Пловдив-Пещера и Пловдив-Асеновград. По останалите основни направления в областта трафикът се осъществява с нормална интензивност. През изминалата нощ се са постъпвали сигнали за сериозни пътнотранспортни произшествия.\r\nОт Областното пътно управление предупредиха за завишена опасност от образуването на свлачища по пътищата в планинските райони, особено по отсечките Югово-Лъки, Бачково-Нареченски бани и Кричим-Девин. Водачите трябва да бъдат особено бдителни, да шофират с повишено внимание и съобразена скорост, тъй като по посочните пътни участъци е възможно свличането на земна и скална маса.\r\nОстава забранено движението за моторни превозни средства над 12 тона през прохода Троян-Кърнаре. Ограничено е и преминаването на тежкотоварни камиони над 12 тона по пътищата Поповица-Болярци и Югово – Лъки – Здравец, в отсечката град Лъки-пътно кръстовище за хижа „Момчил юнак“. Забранено е и преминаването на тежкотоварни камиони над 5 тона по пътя Плодовитово-Първомай-Асеновград, в района на км 6, поради намален габарит на пътното платно на мост. Обходният маршрут за водачите е през път ІІ-66 Стара Загора – Поповица и път І-8 София – Пловдив – Свиленград. Все още е ограничено и преминаването на всички МПС по пътя Белица-Загражден-Давидково, в участъка от км 13 до км 18, заради компрометирана настилка.\r\nДвижението по основните пътни артерии в град Пловдив също е изключително натоварено към този час на деня. Задръствания са се образували по булевардите „Цар Борис III Обединител“, „Пещерско шосе“, „Христо Ботев“, „България“, „Руски“, „Източен“, „Шести септември“ и „Санкт Петербург“. Интензивен трафик се отчита и по входно-изходните артерии. Пътните настилки в града са сухи и нормално проходими.\r\nТони МИХАЙЛОВ", "date": "2018.02.01", "title": "Пловдив: Заледени на места са пътните настилки в района на Лъки и Паничково, водачите да шофират с повишено внимание"}
{"url": "http://www.focus-news.net/news/2018/02/01/2483717/reuters-turskite-vvs-sa-likvidirali-49-kyurdski-boytsi-v-severen-irak.html", "text": "Турски военни самолети са ударили 19 цели на Работническата партия на Кюрдистан (ПКК) в Северен Ирак в понеделник, убивайки 49 бойци, заявиха от турските ВС в четвъртък, предава Reuters.\r\nТурските военни са унищожили укрития, складове и огневи позиции на групировката, за която се вярва, че е готвила нападение над турската граница, се казва в съобщението.\r\nПревод и редакция:", "date": "2018.02.01", "title": "Reuters: Турските ВВС са ликвидирали 49 кюрдски бойци в Северен Ирак"}
{"url": "http://www.focus-news.net/news/2018/02/01/2483711/sofiya-verizhna-katastrofa-s-tri-leki-avtomobila-e-stanala-na-bul-balgariya.html", "text": "Верижна катастрофа с три леки автомобила е станала на бул. „България“ под моста с бул. „Витоша“, в посока центъра. Това съобщиха за Агенция „Фокус“ от пресцентъра на МВР. Инцидентът е станал около 7.00 часа. На този етап няма информация за пострадали.", "date": "2018.02.01", "title": "София: Верижна катастрофа с три леки автомобила е станала на бул. „България“"}
{"url": "http://www.focus-news.net/news/2018/02/01/2483718/okrazhen-sad-yambol-shte-zasedava-po-deloto-za-vzrivovete-na-petolachkata.html", "text": "Окръжен съд – Ямбол заседава днес по делото за взривовете на „Петолъчката“ през 2012г. Това съобщиха от Окръжна прокуратура – Ямбол. Делото е срещу  Десислав Д., Иван П. и Иван Т., подсъдими за причиняване на смърт по непредпазливост и телесни повреди при нерегламентирано унищожаване на боеприпаси, в района на пътен възел „Петолъчката“.\r\nСобственикът на фирмата, Десислав Д., на 52 г., от  София,  е подсъдим за това, че във времето от 08.02.2012 г. до 05.06.2012 г. в производствено-складова база за боеприпаси, в землището на стралджанското село Лозенец,  при изпълняван от дружеството договор между него и Министерството на отбраната на Република България, държал и работил с взривни вещества, съставни на и съдържащи се в боеприпаси за зенитно управляеми ракети, не взел необходимите мерки за сигурност за тяхното унищожаване, предвидени в законовите разпоредби, като вместо тяхното унищожаване чрез взривяване, в изпълнение на „Технология за цялостен процес на унищожаване на бойна част“ разработена от Иван Т., съгласувана с Иван П. и утвърдена от него, както и на Технологична инструкция за работа с установка за термична обработка на бойна част на ракета и Технологична инструкция за работа с установка за механична обработка на бойна част на ракета, организирал, утвърдил, ръководил и допуснал извършването на опасен и недопустим поради това производствен процес за необратимо преобразуване чрез разснарядяване на бойните части на отделни техни съставни елементи – отпадъчни взривни вещества, в цех № 1 на базата, в резултат прилагането на който производствен процес на 05.06.2012 г. в цех № 1 последвал взрив и причиняване на смъртта на трима души и средни телесни повреди на други трима души, като не е искал и не е допускал това и деянието съставлява особено тежък случай – престъпление по чл. 338, ал. 3, вр.ал. 1 от НК.\r\nНа съд е предаден и Иван П., на 55 г., от  София,  подсъдим за това, че в горепосочените време и място, в качеството си на „Началник производство“ в базата,не взел необходимите мерки за сигурност за тяхното унищожаване, предвидени в законовите разпоредби и като вместо тяхното унищожаване чрез взривяване, в изпълнение на „Технология за цялостен процес на унищожаване на бойна част“ разработена от Иван Т., съгласувана с него и утвърдена от Десислав Д., на Технологична инструкция за работа с установка за термична обработка на бойна част на ракета и на Технологична инструкция за работа с установка за механична обработка на бойна част на ракета, организирал, ръководил и допуснал извършването на опасен и недопустим поради това производствен процес за необратимо преобразуване чрез разснарядяване на боеприпасите на отделни техни съставни елементи – отпадъчни взривни вещества, в цех № 1 на базата, в резултат прилагането на който производствен процес на 05.06.2012 г. в цех № 1 последвал взрив и причиняване на смъртта и средни телесни повреди на горепосочените пострадали, като не е искал и не е допускал това и деянието съставлява особено тежък случай – престъпление по чл. 338, ал. 3, вр.ал. 1 от НК.\r\nИван Т. (на 56 г., от гр. София) е подсъдим за това, че в качеството си на проектант на взривни работи в търговско дружество във времето след 20.12.2011 г. до 02.04.2012 г. в производствено-складова база за боеприпаси, в землището на с. Лозенец, общ. Стралджа, обл. Ямбол, в района на пътен възел „Петолъчката”, стопанисвана от търговското дружество, като държал и работил с взривни вещества, съставни на и съдържащи се в бойни части за зенитно управляеми ракети, за изпълнение на договор между Министерство на отбраната на Р.България (възложител) и търговското дружество (изпълнител), разработил „Технология за цялостен процес на унищожаване на бойна част“, Технологична инструкция за работа с установка за термична обработка на бойна част на ракета и Технологична инструкция за работа с установка за механична обработка на бойна част на ракета, като не взел необходимите мерки за сигурност за унищожаване на взривните вещества, съдържащи се в бойните части и на тях самите, предвидени в законовите разпоредби, като вместо унищожаване на взривните вещества, съдържащи се в бойните части и на тях самите, чрез взривяване, с технологията и двете технологични инструкции, проектирал и разработил извършването на опасен и недопустим поради това производствен процес за необратимо преобразуване чрез разснарядяване на бойните части на отделни техни съставни елементи – отпадъчни взривни вещества, в цех № 1 на базата, в резултат прилагането на който производствен процес, на 05.06.2012 г., в цех № 1 на базата последвал взрив и причиняване на смъртта и средни телесни повреди на горепосочените пострадали, като не е искал и не е допускал това и деянието съставлява особено тежък случай – престъпление по чл. 338, ал. 3, вр.ал. 1 от НК.", "date": "2018.02.01", "title": "Окръжен съд – Ямбол ще заседава по делото за взривовете на „Петолъчката“ през 2012г."}
{"url": "http://www.focus-news.net/news/2018/02/01/2483720/burgas-obshtinskiyat-savetnik-ot-gerb-anton-berdankov-organizira-priemna-za-grazhdani.html", "text": "Общинският съветник от ГЕРБ - Бургас Антон Берданков ще има приемен ден от 16.30 часа в централата на партията в Бургас на ул. \"Конт Андрованти\" 5. Това съобщиха от пресцентъра на ПП ГЕРБ. Антон Берданков е член на постоянната Комисия за младежта и спорта, участва и в тази по транспорт и морско дело. За традиционната приемна на общинските съветници от ГЕРБ записвания се правят на място в офиса на партията или на телефон 056 81 90 40.", "date": "2018.02.01", "title": "Бургас: Общинският съветник от ГЕРБ Антон Берданков организира приемна за граждани"}
{"url": "http://www.focus-news.net/news/2018/02/01/2483709/pravoslavnata-tsarkva-pochita-pametta-na-sv-machenik-trifon.html", "text": "На 1 февруари Българската православната църква почита паметта на свети мъченик Трифон, наречен от народа Зарезан, защото се отбелязва в началото на пролетния сезон, когато започва резитбата на лозята. Свети Трифон живял праведно и загинал мъченически заради вярата си в Христа. Още от младини той бил надарен от Бога с лечителска дарба. По времето на гоненията срещу християните при римския император Декий Траян, управлявал от 249 до 252 г., Трифон бил арестуван, подложен на мъчения и осъден да бъде обезглавен. Точно преди да отсекат главата му, той се помолил да го стигне смъртта по-бързо, склонил глава и починал. Според народната митология тръгнал св. Трифон заедно с Богородица и Младенеца и той да иде на манастир. Но по пътя било пълно с евреи, които дирели Божията майка и сина ѝ, за да ги погубят. Питали те и разпитвали. Попитали един говедар видял ли е майка и син да вървят по пътя. Посочил им говедарят накъде тръгнали, а Богородица го прокълнала: той мир да не види, говедата му все да бягат настрани, да щръклеят, да не вървят заедно нито впрегнати, нито на ярем. Бягали тримата пред преследвачите си. Срещнали един козар и му рекли: „Не ни издавай.\" Обещал им козарят да не ги издава, но когато дошли преследвачите и го попитали „Не видя ли жена с малко дете на ръце да бяга по пътя?\", той им казал: „Мина скоро жена с дете и с нея вървеше мъж с превързан нос.\" Богородица и него проклела: „Козите ти все по скали и върхове да пасат и все да ги гониш.\" Така и станало. А по пътя на Богородица минал един овчар. И него помолили: „Не ни издавай.\" Когато пристигнали преследвачите и попитали „Не мина ли една жена с дете на ръце?\", овчарят рекъл: „Цял ден паса стадото край пътя, никого не съм видял да минава.\" Чула това Света Богородица и благословила овчаря: „Стадото ти все накуп да стои, един овчар сто овце да пасе.\" Така е и до днес. Овчарите отглеждат големи стада, говедарите и козарите не могат.\r\nПод наименованието Трифонци (или Трифунци) народът чества първите три дни на февруари: Трифоновден (1 февруари), Сретение Господне или Богородично (2 февруари) - посветено на Света Богородица, която отива в църква четиридесет дни след раждането на Младенеца, и Свети Симеон Богоприемец (3 февруари). Народът им казва Първи, Втори и Трети Трифонец, Трифон Зарезан, Зимна, Трифонова или Вълча Богородица, Стар или Зимен Симеон, Симеон Бележник. Съществува вярването, че през тези три дни вълците бесуват, затова се отбелязват като Вълчи празници, свързани с редица забрани (особено за жените).\r\nВ деня преди 1 февруари се метат саждите по комина - да не пада реса по лозята.\r\nТретият Трифонец в Родопите се празнува от младите бездетни жени. Те месят голяма царевична пита и раздават от нея на съседи и познати.\r\nЗа предпазване от вълци в кърмата на добитъка се разчупва специален обреден хляб.\r\nНощвите се захлупват.В Източните Родопи Първи и Втори Трифонец се наричат Сечко-Дечко и се празнуват против нападения от зайци. На 3 февруари удрят главните, за да бягат змии и гущери. В Добричко бременните следят кой пръв ще влезе в къщата на Симеоновден - ако е мъж, ще родят момче. На Трети Трифонец се раздават питки за здраве на децата. Заравят се въглени от огнището, за да сгреят земята.\r\nВоловете се закичват с чемшир, впрягат се и с тях три пъти се обикалят нивите, за да родят в изобилие.На места лозето се ръси със светена вода от трифоновденския водосвет. Виното от бъклицата се плисва в средата на лозето „за берекет, така да тече виното\" и се благославя: „Както тече виното, така да расте гроздето.\"\r\nИз други райони пък мъжете свалят калпаците си и ги окачват на чуканите, за да е много и черно гроздето като тях. Лозовите пръчки са важен атрибут на празника. Обикновено се оставят на лозето, за да не се „дигне берекетът\" от него.\r\nВ селата покрай Дунав пръчките се хвърлят в реката, за да тече виното така, както тече Дунав. Една от пръчките винаги се свива на венец, който се поставя на калпака, около кръста или през рамо. От лозови пръчки се приготвя и „короната\" на лозарския цар.\r\nВ Югозападна България зарязването се извършва винаги от двама души, а благославянето се превръща в ритуална игра. \r\nЗа предпазване от вълци през тези дни не се преде, шие, тъче. Не се отварят ножици, за да не се отварят устата на вълците. Не се метат дворовете и не се хвърля сметта.\r\nНе се работи мъжка дреха. Ако някой носи дреха, изработена през тези дни, вълците ще го нападнат. Не се споменава името на вълка, особено вечер. Където празнуват против зайци, жените не режат с ножове и ножици, не секат дърва и не шият, за да не „косят зайците посевите\".\r\nВремето на всеки един от трите дни определя времето съответно през февруари, март и април. Каквото е времето на 1 февруари, такова ще е през целия месец. Каквото е на 2-ри - такова ще е през март, и т. н.\r\nАко е хубав Първият Трифонец, царевицата ще е в изобилие. Ако на 2 февруари е ясно - житото ще с високо качество, ако вали сняг - в кошерите ще има мед. \r\nАко на 1 февруари вали сняг или дъжд - плодородието ще е в ранните посеви, ако вали на 2-ри - плод ще дадат средните посеви, ако на 3 февруари вали - късните посеви ще са добри.", "date": "2018.02.01", "title": "Православната църква почита паметта на св. мъченик Трифон"}
{"url": "http://www.focus-news.net/news/2018/02/01/2483721/pregled-na-osnovnite-temi-v-dobrudzhanskiya-pechat.html", "text": "„Община Тервел увеличава заплатите на заетите в общински дейности“, съобщава челото на вестник „Нова добруджанска трибуна“. Предложеният бюджет съдържа увеличение на всички заплатите на заетите в общински дейности. Най-голямо е увеличението при средните брутни заплати на медицинските сестри в училищата – 13,9% спрямо досегашните размери. Увеличението е от 1 януари и заплата вече ще е 719 лв. „Нахутът става хит сред земеделските производители, коментира учен от Добруджанския земеделски институт“, съобщава изданието. Нахутът става хит с помощта на програмата за субсидиране на протеинови култури. Това е заявил проф. д-р Иван Киряков, завеждащ „Селекция на зърнено-бобовите култури“ в института. Културата е ценна с високото съдържание на протеин и е много препоръчвана в диетичното хранене. По думите на специалиста нахутът е бил сред основните бобови култури през 40-те години на миналия век. Община град Добрич кани на джаз концерт тази събота, съобщава всекидневникът. Концертът е с начален час 19,00, в Огледална зала „Нели Божкова“. Ще се представи джаз триото Живко Петров (пиано), Димитър Семов (ударни) и Веселин Веселинов Еко (контрабас). „Стотици добричлии се помолиха на чудотворната икона на Пресвета Богородица“. Темата е водеща за другия регионален вестник  „Добруджанска трибуна“. Иконата е била изложена за поклонение вчера в храм „Св. Георги“. Много граждани са се поклонили и са отправили молитва за здраве и сполука. Вестникът помества и историята на иконата. Иконата се съхранява в манастира „Рождество на Пресвета Богородица“ в село Байтали, Одеска област. Малко над 60% от домакинствата в Добричка област имат достъп до интернет, съобщава изданието, по информация на обобщени данни от проведено изследване за използване на информационно-комуникационните технологии. Все повече добруджанци използват мрежата за взаимодействие с институции. Наблюдаван е достъпът до интернет чрез различни видове устройства. 132 домакинства са анкетирани по темата в областта и още 234 души. През миналата година малко повече от половината население в Добричка област използва интернет. Цяла страница всекидневникът посвещава на участието на Регионален клуб „46-ти пехотен Добрички полк“ в реконструкция в Търговище. Там са били представени „Сцени от Освобождението на Търговище“. Възстановката в Търговище е била организирана от местния патриотичен клуб „Възраждане“. В нея са взели участие реконструктори от различни клубове в страната, всички от Национално дружество „Традиция“.", "date": "2018.02.01", "title": "Преглед на основните теми в добруджанския печат"}
{"url": "http://www.focus-news.net/news/2018/02/01/2483723/sofiya-lek-avtomobil-se-e-udaril-v-darvo-na-ul-oborishte.html", "text": "Лек автомобил е катастрофирал и се е ударил в дърво на ул. \"Оборище\", предаде репортер на Агенция \"Фокус\". Инцидентът е станал в близост до Националната библиотека. На място няма екипи на полицията и Спешна помощ.", "date": "2018.02.01", "title": "София: Лек автомобил се е ударил в дърво на ул. \"Оборище\""}
{"url": "http://www.focus-news.net/news/2018/02/01/2483710/pazardzhik-koronyasvat-tsar-na-vinoto-v-peshtera.html", "text": "Читалище „Развитие“ в Пещера организира празничното зарязване на лозята в родопския град в деня на Трифон Зарезан, както и коронясването на Цар на виното и награждаването на най-пивките домашно произведени вина, съобщи за Радио „Фокус“ – Пазарджик Мария Златкова, секретар на културната институция. Празникът ще се проведе на естествения автентичен декор на крепостта „Перистера“ в Пещера. „За да бъде коронясан Цар на виното, имаше изискване местни винопроизводители да предоставят проби от своите домашно приготвени вина. Пробите са предоставени на технолози по винопроизводството, които ще дадат своето компетентно мнение“, уточни Златкова. Тя каза също, че за празника са предоставени бъчви с местно вино, от които ще се вдигнат и празничните наздравици. Ще бъде проведена и импровизирана дискусия за достойнствата на пещерското вино и начините за неговото приготвяне. Читалището в града е подготвило тематична празнична проява съвместно със самодейци от село Капитан Димитриево. За доброто настроение на присъстващите ще пее и народният певец Николай Учкунов.\r\nАлбена ЖИЛЕКОВА", "date": "2018.02.01", "title": "Пазарджик: Коронясват Цар на виното в Пещера"}
{"url": "http://www.focus-news.net/news/2018/02/01/2483722/brussels-times-belgiyskiyat-premier-se-sreshtna-s-vladimir-putin-v-moskva.html", "text": "Министър-председателят на Белгия Шарл Мишел се срещна с президента на Русия Владимир Путин в неговата резиденция в Подомосковието – Ново Огарьово, пише електронното издание Brussels Times. \r\nПутин е подчертал историческите връзки между двете страни. „Тази година се навършват 165 години на дипломатически отношения между Русия и Белгия“, е заявил той.\r\nПрипомняйки, че смесена комисия между Икономическия съюз Белгия-Люксембург и Русия трябва да проведе заседание в Сочи на 14 февруари, Путин приветства визитата в Русия на белгийския премиер. „Убеден съм, че вашата визита ще е от полза за икономиките и на двете страни“, заяви той.\r\nОт своя страна, Мишел е призовал за открит диалог. „Надявам се да имаме възможността да обсъдим различни въпроси заедно и да достигнем до по-добро разбирателство помежду си“, заяви той. „В предстоящия диалог, е важно да обсъдим темите от общ интерес като сигурността, борбата с тероризма и ситуацията в южната част на Европейския съюз“, подчерта белгийският лидер. „Историята на отношенията между Белгия и Русия е белязана от спадове и възходи, но ние трябва да останем, преди всичко, съседи“, добави той.\r\nШарл Мишел заяви също, че иска да обсъди с Путин възможни нови партньорства, особено икономически.\r\nНа срещата са присъствали министърът на външните работи на Русия Сергей Лавров, вицепремиера Дмитрий Рогозин и говорителят на руския президент Дмитрий Песков.\r\nНово Огарьово е дневната резиденция на руските президенти, намираща се на около 30 км западно от Москва.\r\nПревод и редакция:", "date": "2018.02.01", "title": "Brussels Times: Белгийският премиер се срещна с Владимир Путин в Москва"}
{"url": "http://www.focus-news.net/news/2018/02/01/2483725/pregled-na-osnovnite-temi-vav-velikotarnovskiya-pechat.html", "text": "„Внасяме 1000 овчари от бившите съветски републики” е заглавие от първа страница на областния всекидневник „Янтра Днес”.  Внасяме 1000 овчари от бившите съветски републики, съобщи Симеон Караколев, председател на  Националната овцевъдна и козевъдна асоциацията /НОКА/. Поради липса на кадри в сектора, от Асоциацията са изпратили писмо до  Министерството на труда и социалната политика … Какви са основните им искания, прочетете на страниците на ежедневника. „Протест на служители от „Съдебна охрана“  е друго заглавие от днешното издание. Над 60 служители на „Съдебна охрана“ и Областна служба „Изпълнение на наказанията“ излязоха на „открито събрание“ пред Съдебната палата във Велико Търново снощи. По този начин те се присъединиха към още 21 областни града … От какво е породено недоволството им, научете от всекидневника. „Велико Търново сведе глава пред Стефан Стамболов“ , пише още вестникът. Старата столица сведе глада пред големия български държавник и славен великотърновец Стефан Стамболов в деня на неговото рождение 31 януари. Честването започна с литературно-музикалната композиция „Всичко е добро, което е добро за България“… Допълнителна информация за честванията можете да намерите на страниците на вестника. „Почерпен водач катастрофира“  е новина от криминалната хроника. На страниците на вестника ще откриете и статия, разказваща за Самарското знаме  като „оръжието“ на българския дух. „Велико Търново вече е под постоянно видеонаблюдение, 190 камери снимат 24 часа в денонощието в цялата община“ е заглавие от другия областен ежедневник „Борба“.  Велико Търново вече е под 24-часово видеонаблюдение. Опасването на града с камери струва 55 хил. лв., а инвестицията е на Общината … Къде са разположени те и за какво следят, научете от „Борба“. „Признателните потомци почетоха рождението на Стефан Стамболов“  е друга тема от вестника. С рецитал на ученици от Старопрестолната гимназия по икономика, озаглавен „Всичко е добро, което е добро за България“, започна вчера отбелязването на 164 години от рождението на Стефан Стамболов …  Как премина то, прочетете на страниците на ежедневника. „Пастири от Молдова и Украйна ще пасат българските овце“  е друга тема от всекидневника. Фермери са изпратили писмо до Министерство на труда и социалната политика с искане за внос на работна ръка за стопанствата си. Причината за това е липсата на желаещи, които да помагат на животновъдите …  Къде е най-сериозният недостиг и какво е решението, разберете от вестника. „Щастливи ножици“ е новата атракция на старата столица“, пише още ежедневника. В статията се разказва за ФризьорницЪ-та на Станислав Гайтанджиев, научете и Вие повече за нея.", "date": "2018.02.01", "title": "Преглед на основните теми във великотърновския печат"}
{"url": "http://www.focus-news.net/news/2018/02/01/2483724/dobrich-patnite-nastilki-v-tsyalata-oblast-sa-suhi-usloviyata-za-patuvane-sa-dobri.html", "text": "Пътните настилки в цялата област са сухи, условията за пътуване са добри, предаде кореспондентът на Радио „Фокус” – Варна. Няма затворени пътища в областта. Без промяна е организацията на движение на автомобили в областта. Ограничено е движението на МПС над 10 тона по пътя Кранево-Варна. Ограничението е в сила до 28 февруари тази година. Като обходен маршрут може да се ползва пътят Кичево-Оброчище. В Добрич времето е ясно и слънчево, духа слаб вятър, температурата е около 5 градусa. \r\nЖулиета НИКОЛОВА", "date": "2018.02.01", "title": "Добрич: Пътните настилки в цялата област са сухи, условията за пътуване са добри"}
{"url": "http://www.focus-news.net/news/2018/02/01/2483726/kyustendil-po-povod-136-godini-ot-rozhdenieto-na-vladimir-dimitrov-maystora-v-grada-shte-bade-vrachena-natsionalnata-nagrada-za-zhivopis-noseshta-imeto-na-hudozhnika.html", "text": "По повод 136 години от рождението на Владимир Димитров – Майстора в града ще бъде връчена Националната награда за живопис, носеща името на художника. Това съобщиха от пресцентъра на Община Кюстендил. Събитието е се проведе от 12.00 часа в Художествена галерия „Владимир Димитров – Майстора”. Това е шестото издание на церемонията по връчване на Националната награда за живопис на името на Майстора. Тя съществува от 1973 г. до края на 80-те години на миналия век, след което е възстановена през 2012 г. Националната награда за живопис „Владимир Димитров – Майстора” е своеобразен израз на почитта пред паметта на гениалния художник и отрежда значимо място на град Кюстендил в културния живот на страната. \r\nНаградата се присъжда всяка година на един български художник за изключителните му постижения в изобразителното изкуство през изтеклата година и е учредена от Община Кюстендил и ХГ „Владимир Димитров – Майстора”, Министерството на културата на Република България и Съюза на българските художници. Тя е не просто признание и стимул за българските творци – връчването ѝ се превърна в празник и събитие от национална величина.\r\nОт 2013 г. насам с престижната награда са отличени Андрей Даниел, Свилен Блажев, Ивайло Мирчев, Станислав Памукчиев и Николай Майсторов. Името на новия лауреат на наградата ще бъде обявено на официална церемония в деня на рождението на Майстора – 1 февруари.\r\nПо традиция награденият от предходната година показва изложба в деня на обявяването на следващия носител на наградата. Живописните платна на проф. Николай Майсторов под мотото „100 икони по 100 сонета” ще бъдат експонирани в зала „Стоян Венев”.\r\nВ залите на Галерията присъстващите на събитието ще могат да разгледат и представителната постоянна експозиция с творби на Майстора, както и Изложба живопис на кюстендилския художник Димитър Стоименов (1931 – 1979).\r\nВ 13.30 часа участниците в честването ще посетят къща музей „Владимир Димитров – Майстора” в с. Шишковци. Ще бъдат поднесени цветя пред паметника на Рисувача, както са го наричали жителите на селото, възприемано от Майстора като „Столицата на рая”.", "date": "2018.02.01", "title": "Кюстендил: По повод 136 години от рождението на Владимир Димитров – Майстора в града ще бъде връчена Националната награда за живопис, носеща името на художника"}
{"url": "http://www.focus-news.net/news/2018/02/01/2483727/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Министър-председателят на Белгия Шарл Мишел се срещна с президента на Русия Владимир Путин в неговата резиденция в Подомосковието – Ново Огарьово, пише електронното издание Brussels Times. \r\nПутин е подчертал историческите връзки между двете страни. „Тази година се навършват 165 години на дипломатически отношения между Русия и Белгия“, е заявил той.\r\nПрипомняйки, че смесена комисия между Икономическия съюз Белгия-Люксембург и Русия трябва да проведе заседание в Сочи на 14 февруари, Путин приветства визитата в Русия на белгийския премиер. „Убеден съм, че вашата визита ще е от полза за икономиките и на двете страни“, заяви той.\r\nОт своя страна, Мишел е призовал за открит диалог. „Надявам се да имаме възможността да обсъдим различни въпроси заедно и да достигнем до по-добро разбирателство помежду си“, заяви той. „В предстоящия диалог, е важно да обсъдим темите от общ интерес като сигурността, борбата с тероризма и ситуацията в южната част на Европейския съюз“, подчерта белгийският лидер. „Историята на отношенията между Белгия и Русия е белязана от спадове и възходи, но ние трябва да останем, преди всичко, съседи“, добави той.\r\nШарл Мишел заяви също, че иска да обсъди с Путин възможни нови партньорства, особено икономически.\r\nНа срещата са присъствали министърът на външните работи на Русия Сергей Лавров, вицепремиера Дмитрий Рогозин и говорителят на руския президент Дмитрий Песков.\r\nНово Огарьово е дневната резиденция на руските президенти, намираща се на около 30 км западно от Москва.\r\n*** Академическият център „Борис Немцов“ е нов тинк-танк в Прага, кръстен на името на убития руски опозиционен политик, занимаващо се с темата за Русия. Той ще започне да функционира на 1 март към Факултета за изкуство на Карловия университет, пише електронното издание Prague Daily Monitor.\r\nСпоразумението за отваряне на центъра бе подписано преди две седмици от Мириям Фриедова, директорът на фондация „Борис Немцов“ – Жана Немцова, дъщеря на загиналия политик.\r\nЦентърът ще бъде оглавен от Александър Морозов, руски професор по политически науки, живеещ в Прага и Марек Прихода, бившият ръководител на Института за Източноевропейски изследвания.\r\nПрихода заяви пред изданието, че центърът ще продължи да прокарва политическата традиция на демокрация, хуманизъм и защита на гражданските права в Русия.\r\nВестникът припомня, че Борис Немцов загина през февруари 2015 година, когато бе застрелян, докато пресичаше мост край Кремъл в Москва. Съдът осъди чеченец и четирима негови съучастнци на 11 до 20 години затвор. Дъщерята на Немцов по-рано заяви, че истинските организатори, които са поръчали убийството, все още не са разкрити.\r\n*** 61 депутати от израелския парламент предложиха проектозакон, който да признае Полша виновна за „отричане на Холокоста“, приемайки ново законодателството относно избиването на евреите през втората световна война, предава . EUObserver \r\nПолският закон, който бе приет от сенаторите във Варшава, предвижда затвори и глоби за хората говорещи за „Полски лагери на смъртта“ вместо за „Нацистки лагери на смъртта“ или казващи, че поляците са били съучастници на нацистките престъпления срещу човечеството.\r\n*** Британските депутати решиха, че рискът от пожар в парламента е твърде висок и решиха в следващото десетилетие да напуснат сградата му, която ще премине през мащабна реставрация на сумата от 3,5 милиарда долара, пише   The Guardian.\r\nДепутатите гласуваха с 236 срещу 220 гласа в полза на съответния законопроект като се очаква от следващото десетилетие те да се преместят в „Уайтхол“. Това ще е първият случай, в който парламентът ще се премести от сградата, сторена по викториански времена през XIX век, от бомбардировките през Втората световна война. Според плана двете камари ще се преместят за пред 2025 г. \r\nДолната камара ще се премести в „Ричмънд хаус“ в близкия „Уайтхол“, докато лордовете в конферентния център „Кралица Елизабет II“. По време на тричасовите дебати депутатите издадоха серия от предупреждения за сигурността на Уестмистърския дворец, където работят около 8000 души и който е посещаван от един милион души годишно.", "date": "2018.02.01", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2018/02/01/2483651/emsc-kray-dodekanezkite-ostrovi-e-registrirano-zemetresenie-s-magnitud-34.html", "text": "Земетресение с магнитуд 3,4 по скалата на Рихтер е регистрирано в района на гръцките Додеканезки острови, показва справка на интернет-страницата на   Европейския средиземноморски сеизмологически център (EMSC).\r\nЗеметресението е регистрирано на 24 км. северозападно от остров Карпатос, част от архипелага, на дълбочина 12 км в 21:54 часа местно време (съвпада с българското).\r\nНяма данни за жертви и разрушения \r\nНяма данни за жертви и разрушения.", "date": "2018.02.01", "title": "EMSC: Край Додеканезките острови е регистрирано земетресение с магнитуд 3,4"}
{"url": "http://www.focus-news.net/news/2018/02/01/2483730/stara-zagora-uchenitsi-diskutiraha-opasnostite-v-internet.html", "text": "Онлайн тормозът и другите опасности, които крие интернет, обсъдиха участниците в първата лекция от съвместната инициатива \"Безопасност на децата в Интернет\" на Община Стара Загора и Районен съд Стара Загора. На нея присъстваха ученици, педагогически съветници, психолози, родители. Това съобщиха от пресцентъра на Община Стара Загора.\r\n„Радвам се на това многолюдно присъствие на ученици в залата. Уверена съм, че темата е интересна за много хора, отдавна наболяла. Надявам се, че ще занесете нашите послания на родителите си, за да знаят как да ви предпазят от опасностите в интернет”, каза в началото на срещата зам.-кметът Иванка Сотирова.\r\nМилена Колева, председател на Районен съд Стара Загора, разказа за инициативите свързани с обогатяване правната култура на подрастващите. „Работим с три старозагорски училища за безопасността във Фейсбук, интересът е изключително голям и това ни провокира да потърсим съдействието на Общината, за да могат повече ученици да участват в дискусиите”, обясни съдия Колева.\r\nПрезентация на тема „Опасностите в интернет”, представи Стефан Чертоянов, системен администратор в съда. Той обясни какво означават и как действат вирусите, онлайнторомозът, кражбата на самоличност и кражбата на лични данни, изнудването, проследяванто , фишинг атаките и детската порнография. Бе представено и филмче на \r\nГлавна дирекция Борба с организираната престъпност (ГДБОП), което разказва как се стига до изнудване във Фейсбук и до разпространяване на детска порнография. „Според статистиката всяко четвърто дете е било жертва на онлайн тормоз”, информира Чертоянов.   \r\nОт лекцията стана ясно още, че жаждата за повече лайкове води до зависимост, както и че сърфиращите сами трябва да определят границата между реалния и виртуалния си свят.  Присъстващите разбраха и кой ги пази в интернет-антивирусен софтуер, възможностите на социалните мрежи, институции и служби. Чертоянов посъветва учениците, когато се почувстват атакувани, особено и с изнудване, да ползват страницата на ГДБОП, където могат анонимно да разкажат проблема си.\r\nТой обеща още да бъде направен специален имейл на интернет страницата на Районен съд и на Фейсбук страницата му, където могат да се изпращат въпроси и да се споделят проблеми.\r\nУчениците, които бяха най-многолюдната част от участниците в дискусията, зададоха въпроси затова как се разпознава фалшив профил, как могат да определят кой е този, който търси приятелството им и др.\r\nДоц. Емил Славов, родител и член на училищно настоятелство, попита защо социалните мрежи не позволяват създаването само на един профил, а можеш да си направиш колкото искаш. Той предложи още инициативата да влезе в училище чрез часовете на класа.\r\nСтефан Чертоянов обясни, че идеята е за повече срещи с ученици и на по-специфични теми. Той поясни, че социалните мрежи си имат двои правила, но са партньор на правоохранителните органи.", "date": "2018.02.01", "title": "Стара Загора: Ученици дискутираха опасностите в интернет"}
{"url": "http://www.focus-news.net/news/2018/02/01/2483731/burgas-3-600-lv-100-dolara-300-evro-i-50-turski-liri-sa-otkradnati-ot-doma-na-68-godishna-zhena-ot-pomorie.html", "text": "На 31 януари т. г. около 17.00 ч. в Районно управление на МВР - Поморие е получено съобщение от 68-годишна жена от Поморие за това, че чрез взломяване на входната врата е проникнато в дома й, разположен на ул. \"Булаир\", откъдето е извършена кражба на сумата от 3 600 лв., 100 долара, 300 евро и 50 турски лири, различни златни и сребърни накити, както и монети с нумизматична стойност. Това съобщиха от ОДМВР-Бургас. Работата по случая продължава.", "date": "2018.02.01", "title": "Бургас: 3 600 лв., 100 долара, 300 евро и 50 турски лири са откраднати от дома на 68-годишна жена от Поморие"}
{"url": "http://www.focus-news.net/news/2018/02/01/2483719/vrachanskiyat-mitropolit-grigoriy-shte-blagoslovi-lozyata.html", "text": "На 1 февруари Православната Църква чества паметта на св. мъченик Трифон. По този повод във Враца, в катедралния храм “Св. Апостоли”, от 9.00 часа ще бъде отслужена тържествена света литургия, водена от Врачанския митрополит Григорий. Това съобщиха от пресцентъра на Врачанска митрополия. След края на литургията ще бъде направен водосвет, а след него при лозницата в двора на храма владиката ще прочете специална молитва за благославяне на лозята и овощните дървета, и ще направи порязване на лозата.\r\nНа следващия ден – 2 февруари – отбелязваме големия празник Сретение Господне. Врачанският митрополит Григорий ще оглави архиерейската света литургия в храма “Св. Николай Мирликийски”. Началото на богослужението е в 9.00 часа.", "date": "2018.02.01", "title": "Врачанският митрополит Григорий ще благослови лозята"}
{"url": "http://www.focus-news.net/news/2018/02/01/2483733/d-r-diana-andreeva-observatoriya-po-ikonomika-na-kulturata-balgariya-tryabva-da-zadelya-pone-1-ot-bvp-za-kulturnata-industriya.html", "text": "България трябва да заделя поне 1% от Брутния вътрешен продукт (БВП), който да бъде насочен към културната индустрия. Това каза в сутрешния блок „Добро утро, България” на Радио „Фокус“ д-р Диана Андреева, директор на Обсерватория по икономика и култура. Тя припомни, че през 2014 г. по примера на Белгия и Полша у нас е започнала подобна кампания, но към момента тя няма успех. \r\n„Това би позволило да позиционираме българската култура в една по-различна светлина, като един от центровете или приоритетите на българската икономика в рамките на последния бюджет, който беше приет за 2018 г., и 3-годишната бюджетна прогноза до 2020 г. Има постъпково увеличение на средствата за култура с около 30 милиона, но те са основно за повишаване на заплатите, социалните осигуровки в рамките на сектора. С много малък темп на нарастване са проектните субсидии, или средствата за дейност в културата”, коментира тя. \r\nД-р Диана Андреева допълни, че страната ни трябва да почерпи от опита на други европейски държави, в които са намерени механизми, освен публичния ресурс за култура, да бъдат привличани средства и на пазарен принцип. Тя даде пример с унгарския национален фонд за култура, където държавната администрация не упражнява пряко управление и където работят пропазарни източници на финансиране.", "date": "2018.02.01", "title": "Д-р Диана Андреева, Обсерватория по икономика на културата: България трябва да заделя поне 1% от БВП за културната индустрия"}
{"url": "http://www.focus-news.net/news/2018/02/01/2483734/mvr-17-dushi-sa-raneni-pri-katastrofi-prez-izminaloto-denonoshtie.html", "text": "17 души са ранени при 15 тежки катастрофи през изминалото денонощие. Това съобщиха от пресцентъра на МВР. В столицата са регистрирани 2 тежки и 69 леки пътни инцидента, при които са пострадали 4 души. \r\nОт началото на годината при пътни инцидента са загинали 42 души и са пострадали 588.", "date": "2018.02.01", "title": "МВР: 17 души са ранени при катастрофи през изминалото денонощие"}
{"url": "http://www.focus-news.net/news/2018/02/01/2483735/pss-dobri-sa-usloviyata-za-turizam-v-planinite-edinstveno-po-visokite-chasti-na-vitosha-duha-silen-vyatar.html", "text": "Добри са условията за туризъм в планините, единствено по високите части на Витоша духа силен вятър. Това съобщиха за Агенция \"Фокус\" от Планинската спасителна служба (ПСС) при БЧК. Времето е ясно и тихо. Температурите са между -3 и 0 градуса. Чудесни са условията за ски в курортите, навсякъде работят лифтовите съоръжения.\r\nПрез изминалото денонощие не са регистрирани инциденти с туристи.", "date": "2018.02.01", "title": "ПСС: Добри са условията за туризъм в планините, единствено по високите части на Витоша духа силен вятър"}
{"url": "http://www.focus-news.net/news/2018/02/01/2483715/zhelyo-boychev-bsp-redaktirahme-vaprosa-na-eventualniya-referendum-za-istanbulskata-konventsiya-za-da-razseem-spekulatsiite-che-levitsata-ne-e-iskrena-v-zhelanieto-si-za-dopitvaneto.html", "text": "БСП редактира въпроса на евентуалния референдум за Истанбулската конвенция, за да разсее спекулациите, че левицата не е искрена в желанието си за допитването. Това коментира в сутрешния блок „Добро утро, България“ на Радио „Фокус“ зам.-председателят на ПГ на „БСП за България“ Жельо Бойчев. Според него правителството се е провалило в организирането на обществена дискусия по темата за ратификацията на конвенцията, която е чувствителна за обществото. “Този референдум, и кампанията за него, трябва да отговори на въпросите, които бяха скрити от правителството в момента. Опитът на 3-ти януари да се одобри конвенцията от страна на Министерски съвет и надеждата, че тя ще мине тихичко, няма да предизвика реакция и никакво бружение в обществото, се провали. Трябва да кажем много ясно, че отговорността за цялата тази дискусия, провеждаща се по изключително хаотичен начин, и създава страхове в българските граждани, е изцяло на ГЕРБ“, коментира той. Според Жельо Бойчев управляващите от ГЕРБ искат тълкувателно решение от Конституционният съд за Истанбулската конвенция, защото нямат полезен ход и са поели ангажимент за ратификацията на документа.", "date": "2018.02.01", "title": "Жельо Бойчев, БСП: Редактирахме въпроса на евентуалния референдум за Истанбулската конвенция, за да разсеем спекулациите, че левицата не е искрена в желанието си за допитването"}
{"url": "http://www.focus-news.net/news/2018/02/01/2483729/blagoevgrad-vazstanoveno-e-dvizhenieto-po-pat-i-1-e-79-blagoevgrad-simitli-v-rayona-na-zheleznitsa.html", "text": "Възстановено е движението по път I-1 /Е-79/ Благоевград - Симитли в района на Железница. Това съобщиха от пресцентъра на Агенция \"Пътна инфраструктура\".", "date": "2018.02.01", "title": "Благоевград: Възстановено е движението по път I-1 /Е-79/ Благоевград - Симитли в района на Железница"}
{"url": "http://www.focus-news.net/news/2018/02/01/2483736/protothema-gratski-iztrebiteli-se-gonyat-s-turski-samoleti-nad-egeysko-more.html", "text": "За трети ден поред без прекъсване продължават провокациите на турските Военновъздушни сили (ВВС) срещу Гърция, пише гръцкото електронно издание Protothema.\r\nТози път 6 турски изтребителя F-16 и два разузнавателни самолета CN-235 са извършили общо 31 нарушения (30 от които са направени от разузнавателните самолети) на гръцкото въздушно пространство. \r\nСпоред съобщение от Генералния щаб на гръцките Въоръжени сили, два от самолетите са били въоръжени и са влезли в гонитба с гръцките изтребители над Егейско море. Всички турски самолети са разпознати и засечени от гръцките ВВС.\r\nПревод и редакция:", "date": "2018.02.01", "title": "Protothema: Гръцки изтребители се гонят с турски самолети над Егейско море"}
{"url": "http://www.focus-news.net/news/2018/02/01/2483737/blagoevgrad-lek-avtomobil-i-tir-sa-katastrofirali-na-glaven-pat-e-79-mezhdu-blagoevgrad-i-simitli.html", "text": "Лек автомобил и ТИР са катастрофирали на главен път Е-79 между Благоевград и Симитли. Това каза за Радио „Фокус“- Пирин дежурният служител в Областно пътно управление- Благоевград. Около 02.30 часа е получен сигнал за катастрофата. Инцидентът е станал след разклона за село Железница в посока Симитли. Лекият автомобил е навлязъл в насрещната лента. Идващият насреща му ТИР, за да избегне челен удар, се е ударил в мантинелата, след което влекачът се е завъртял и е затворил напълно пътното платно. В резултат на катастрофата в участъка по пътя е разлято гориво. \r\nПътят в района е бил затворен за движение, като товарните автомобили са изчаквали на място, а леките са отклонявани по обходния маршрут. Към този час движението е възстановено.\r\nЛора КАЛЧЕВА", "date": "2018.02.01", "title": "Благоевград: Лек автомобил и ТИР са катастрофирали на главен път Е-79 между Благоевград и Симитли"}
{"url": "http://www.focus-news.net/news/2018/02/01/2483740/smolyan-prohodimi-pri-zimni-usloviya-sa-patishtata-v-oblastta.html", "text": "Проходими при зимни условия са пътищата в област Смолян, съобщи за Радио „Фокус“ – Смолян дежурният в Областно пътно управление – Смолян. Времето е слънчево и ясно, а температурата на въздуха е в интервала от минус 4 до 2 градуса. Пътните настилки по републиканските направления са предимно мокри, на места в усойните участъци са заскрежени, но са опесъчени и обработени със сол. Повишена е опасността от падащи камъни по всички пътища в областта, затова водачите трябва да шофират с внимателно и със съобразена скорост. През нощта не са постъпвали сигнали за инциденти по пътищата в региона.\r\nПоради стеснен габарит на пътя през целия зимен сезон остава в сила ограничението за  движение за МПС над 12 тона без ремаркета и полуремаркета по пътя Лъки – Рожен. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти. Заради пропадане на каменна подпорна стена  движението между селата Кошница и Могилица се осъществява в едната лента. И двата участъка са обозначени с пътни знаци.\r\nВ Смолян настилките по централните улици са сухи. Автомобилният трафик е с обичайната си натовареност за делничен ден. По-интензивно е движението по централния бул. „България“ и входно-изходните артерии на града.\r\nНели ГЕРГЬОВСКА", "date": "2018.02.01", "title": "Смолян: Проходими при зимни условия са пътищата в областта"}
{"url": "http://www.focus-news.net/news/2018/02/01/2483678/pregled-na-mezhdunarodnite-novini-do-6-chasa-agentsiya-fokus.html", "text": "Министър-председателят на Великобритания Тереза Мей предупреди, че европейските граждани, пристигащи в страната след Брекзит следващата година може да загубят някои права, което я поставя на курс на сблъсък с Европейския съюз какво да бъде третирането им по време на т.нар. „преходен период“.\r\nСправянето с миграцията е основна причина защо британците гласуваха за напускането на ЕС през 2016 г. след притока на граждани от ЕС, особено от по-бедните страни в източната част на Стария континент. ЕС предупреди Великобритания, че трябва да приема всички решения на Съюза и че гражданите му трябва да получат пълни права на жителство по време на двугодишния преходен период, след като тя напусне блока. \r\nНо Мей заяви, че гражданите на ЕС, идващи във Великобритания след март 2019 г. ще получат различно третиране. \r\n„Хората, дошли във Великобритания, докато тя бе член на ЕС имат определени очаквания. Ясна съм, че има разлика между тези, дошли преди да напуснем и тези, които ще дойдат, знаейки, че Великобритания вече не е член на Европейския съюз“, заяви британският министър-председател. \r\nТова ще бъде едно от възможните препятствия, които Великобритания и ЕС ще трябва да разрешат, за да постигнат споразумение за „преходния период“, който ще даде на двете страни време да се подготвят за влиянието от края на 46-годишния съвместен период.\r\n*** Бившият каталунски лидер Карлес Пучдемон изглежда, че е признал поражение в борбата за независимостта на областта от Испания, според текстови съобщения, получени от испански телевизионен канал.\r\n„Офисът на испанския министър-председател Мариано Рахой триумфира“, пише в една от посланията, за които се смята, че е изпратено до един от бившите министри от правителството на Пучдемон, което канал „Телесинко“ е открил. Медията твърди, че Пучдемон, който е в Белгия от октомври, бягащ от  съдебно преследване, е изпратил посланията на Тони Комин – друг каталунски политик в изгнание. \r\n„Предполагам, че ти е ясно, че се свърши“, пише в друго текстово съобщение от бившия каталунски лидер. Според телевизионния канал, камерите му са уловили посланията от мобилния телефон на Комин по време на събитие в белгийския град Лойвен. Пучдемон и Комин нито потвърждават, нито отричат съдържанието на общуването им, но и двамата осъдиха нарушението на тяхното лично пространство.\r\n„Разкритието на тайни  е престъпление в Испания и в Белгия“, заяви Комин от своя профил в социалната мрежа „Туитър“. \r\nСамият Пучдемон, чиито поддръжници се надяват да го върнат на поста регионален лидер, също реагира в „Туитър“: Аз съм журналист и винаги съм знаел, че има ограничения, като личното пространство, което не трябва да бъде нарушавано. Човек съм и понякога имам своите съмнения“. \r\n*** Земетресение с магнитуд 3,4 по скалата на Рихтер е регистрирано в района на гръцките Додеканезки острови, показва справка на интернет-страницата на   Европейския средиземноморски сеизмологически център (EMSC).\r\nЗеметресението е регистрирано на 24 км. северозападно от остров Карпатос, част от архипелага, на дълбочина 12 км в 21:54 часа местно време (съвпада с българското).\r\nНяма данни за жертви и разрушения.\r\n*** Румънският президент Клаус Йоханис заяви, че ограничаването на достъпа до средствата на ЕС за „отклонилите се“ държави може да наруши правилата на Съюза. Той заяви, че свързването на фондовете с въпросите за върховенството на закона е против европейските договори и не трябва да се взема предвид, когато дългосрочния бюджет на Съюза се определя, предава Politico.\r\nПрезидентът уточни, че Румъния няма от какво да се притеснява, заявявайки, че „никой не е започнал да смята, че върховенството на закона не работи в страната“. Румъния бе разкритикувана от Брюксел заради изменения в редица закони, свързани с правосъдието, които предизвикаха и масови протести поради притеснения, че ще позволят корупцията да остане ненаказана. \r\nСъщевременно румънският президент призна, че дебатите около правосъдната реформа вредят на шансовете страната му да се присъедини към Шенгенската зона. \r\n*** Патриотични организации протестират в Скопие против промяната на името на Македония и против специалния представител на ООН по спора за името Матю Нимиц.\r\nДемонстрантите изложиха няколко искания до властите и президента Георги Иванов, като едно от тях е оставката на Нимиц и оттеглянето му от процеса по „преговаряне на наложен и абсурден спор за името“, тъй като по думите на протестиращите, в момента американският дипломат „участва в геноцид“ срещу македонския народ и държава. Освен това демонстрантите искат от Нимиц да внесе в ООН тяхното възражение срещу това, което недоволните определиха като „отказ на нашето основно право и свобода да бъдем това, което сме – македонци“. \r\n*** Властите в Ирак заявиха, че процесът по унищожаването на всички химически оръжия на страната е приключил.\r\nСпоред думите на министъра на образованието и  научните изследвания Абдел Разак ал-Иса, „ние заявяваме пред света, че Иран вече е държава без заплашващо човешкия живот химическо оръжие, след като нашето министерство“ приключи процеса по тяхното унищожаване. Министърът подчерта, че с успешно завършилия процес, „Ирак изпълни своите международни ангажименти\", що се отнася до химическите оръжия. \r\n*** Голям пожар в дом за възрастни в град Сапоро на японския северен остров Хокайдо е оставил мъртви най-малко 11 души.\r\nСпоред местни медии сигнал за пожара е постъпил преди полунощ в сряда и на място са пристигнали 40 пожарни коли. В сградата по време на инцидента е имало 16 души.\r\nСпасителите успяват да изведат петима души на възраст между 50 и 80 години, другите 11 загиват. \r\nПричините за пожара се установяват. В момента тече разследване.", "date": "2018.02.01", "title": "Преглед на международните новини до 6 часа /Агенция “Фокус”/"}
{"url": "http://www.focus-news.net/news/2018/02/01/2483679/emsc-v-avstriyskite-alpi-e-registrirano-zemetresenie-s-magnitud-40.html", "text": "Земетресение с магнитуд 4,0 по скалата на Рихтер е регистрирано в Австрийските Алпи, показва справка на интернет страницата на Европейския средиземноморски сеизмологичен център (EMSC)\r\nТрусът е регистриран на австрийска територия на 37 км. източно от столицата на съседен Лихтенщайн Вадуц на дълбочина 1 км. в 02:47 часа местно време (3:47 българско време). \r\nНяма данни за жертви и разрушения.  Виктор Турмаков", "date": "2018.02.01", "title": "EMSC: В Австрийските Алпи е регистрирано земетресение с магнитуд 4,0"}
{"url": "http://www.focus-news.net/news/2018/02/01/2483743/pazardzhik-suhi-sa-patishtata-na-teritoriyata-na-oblastta-trafikat-po-glavnite-patni-arterii-e-intenziven.html", "text": "Сухи са пътищата на територията на област Пазарджик, съобщи за Радио „Фокус“ – Пазарджик дежурният в Областно пътно управление – Пазарджик. Трафикът по главните пътни артерии е интензивен. Въведени са и ограничения за товарните автомобили.  Остава в сила забраната за преминаване на товарни автомобили над 12 тона с ремаркета и полуремаркета по пътя Белово-Юндола. Обходният маршрут за тях е Белово-Варвара-Велинград-Юндола. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nВаня НИКОЛОВА", "date": "2018.02.01", "title": "Пазарджик: Сухи са пътищата на територията на областта, трафикът по главните пътни артерии е интензивен"}
{"url": "http://www.focus-news.net/news/2018/02/01/2483739/spas-garnevski-gerb-v-mnogostradalnata-si-istoriya-balgariya-e-zapametila-mnogo-tragichni-dati-no-nay-prestapnata-e-1-fevruari-1945g.html", "text": "В своята многострадална история България е запаметила много трагични дати, но безспорно една от най-безродните, най-престъпните, превърнала се в символ на ненавист и садизъм, е датата 1 февруари 1945 година. Това заяви от парламентарната трибуна народният представител от ПГ на ГЕРБ Спас Гърневски, който прочете декларация от името на групата по повод 1 февруари – обявен за Ден на памет за жертвите на комунизма, предаде репортер на Агенция „Фокус”. „На този ден преди 73 години се провежда така нареченият „Народен съд“, организиран от комунистическата партия, закрепена на власт от щиковете на червената армия – окупаторка. Този съд, създаден с Наредба – Закон от О.Ф. на 06 октомври 1944 г., е абсолютно незаконен, защото е в пълен разрез с действащата тогава Търновска  конституция”, посочи Спас Гърневски. По думите му някои от убийствата преди 1 февруари са узаконени по формулировката „неприсъствено съдени“. „Целта на „неприсъствените присъди“ е цялото движимо и недвижимо имущество на осъдените да бъде конфискувано. В много от домовете на жертвите безцеремонно се настаняват новите управници. Избитите преди 1 февруари, веднага след 9 септември без съд и присъда хиляди българи са обявени за  безследно изчезнали”, заяви още Гърневски. \r\nТой се обърна към народните представители от „БСП за България” с думите: „Господа другари, не е грях, че някой се е заблуждавал и вярвал в абстракцията на комунизма или са го принуждавали да бъде партиен член. Грях е, когато си разбрал истината за престъпленията на комунизма и въпреки всичко си му останал верен заради парите и властта”. \r\nИван ЛАЗАРОВ", "date": "2018.02.01", "title": "Спас Гърневски, ГЕРБ: В многострадалната си история България е запаметила много трагични дати, но най-престъпната е 1 февруари 1945г."}
{"url": "http://www.focus-news.net/news/2018/02/01/2483744/sarajevo-times-bosna-i-hertsegovina-prie-programa-za-ikonomicheski-reformi.html", "text": "Съвета на министрите на Босна и Херцеговина (БиХ) прие програма за икономически реформи (ПИР) за периода 2018-2020 година, включваща средносрочни макроикономически и фискални рамки, според които трябва да бъдат приети фискални мерки и да бъде изпълнена програма за обща структурна реформа с цел да се повиши растежът и конкурентоспособността на държавата, пише босненското електронно издание Sarajevo Times.\r\nНовата ПИР цели засилването и разширяването на сътрудничеството между държавата и различните федерални области и взаимното прилагане на реформи в областите на публичните финанси, транспортния пазар, селското стопанство, горското и водното стопанство, бизнес климатът, намаляване на дела на „сивата“ икономика, както и обвързване на пазара на труда с образованието, в частност, увеличаване на ефективността на пазара на труда. Държавата ще се фокусира върху реформите в търговията и инвестициите, докато федералните области ще трябва да работят заедно за намаляване на натовареността и подобряването на здравеопазването.\r\nНовата ПИР, с вкарването на определени поправки от премиера и министрите, ще бъде изпратена до Европейската комисия до края на февруари т.г.\r\nПрограмата е резултат от общата работа на представители от Съвета на министрите на БиХ, Централната банка на БиХ, координатори, назначени от правителството на Федерация БиХ и Република Сръбска, представители на министерствата на отделните области, директората за икономическо планиране и със съдействието на ЕК и Организацията за икономическо сътрудничество и развитие.\r\nПревод и редакция:", "date": "2018.02.01", "title": "Sarajevo Times: Босна и Херцеговина прие програма за икономически реформи"}
{"url": "http://www.focus-news.net/news/2018/02/01/2483741/yordan-tsonev-dps-kogato-govorim-za-zhertvite-na-komunisticheskiya-rezhim-ne-mozhem-da-ne-pochetem-i-pametta-na-dalite-zhivota-si-boreyki-se-za-svoyata-religiya.html", "text": "Когато говорим за жертвите на комунистическия режим, не можем да не почетем и паметта на тези, които борейки се за правото на самоопределение, за своите религия, вяра и имена, дадоха живота си за това тоталитарният режим да престане да съществува и в България да се установи демокрация. Добре е всички да помним това. Това каза зам.-председателят на ПГ на ДПС Йордан Цонев в декларация от името на групата по повод отбелязването на Деня за почит към жертвите на комунизма, предаде репортер на Агенция „Фокус“. „Паметта на един народ е важна и за бъдещето му. Когато си спомняме тежки и трагични мигове от историята ни, за да не бъдат повтаряни, трябва да си спомняме всичко в пълнота“, посочи той. „Не е искрено да кажем за жертвите на комунистическия режим, тези които са паднали веднага след установяването му вследствие на Народния съд и репресиите и да пропуснем един от най-репресивните епизоди от българската история, от историята на комунистическия тоталитарен режим - опитът за етническо и религиозно прочистване на българските мюсюлмани, на етническите турци, който беше проведен в няколко етапа. Чийто финален момент беше съпроводен и с много жертви от страна на българските мюсюлмани и българските турци“, допълни той.\r\nБиляна ИВАНОВА", "date": "2018.02.01", "title": "Йордан Цонев, ДПС: Когато говорим за жертвите на комунистическия режим, не можем да не почетем и паметта на далите живота си, борейки се за своята религия"}
{"url": "http://www.focus-news.net/news/2018/02/01/2483745/kyustendil-prohodimi-pri-zimni-usloviya-sa-patishtata-na-teritoriyata-na-oblastta-na-mesta-patnite-nastilki-sa-vlazhni-i-hlazgavi.html", "text": "Остава в сила временната организация на движението по автомагистрала „Струма”, в участъка Долна Диканя – Дупница. Това съобщи за Радио „Фокус” – Кюстендил дежурният в Областно пътно управление – Кюстендил. По думите му в посока София движението се извършва в едната лента поради отстраняване на теч на вода от надлез за опазване на мечки над лявото платно. Скоростта на движение е ограничена до 90 км/ч в разстояние на 400 м. Мястото е сигнализирано с пътни знаци. Срокът на временната организация на движение е до 1 февруари, включително. Проходими при зимни условия са пътищата на територията на област Кюстендил, на места пътните настилки са влажни и хлъзгави. С нормална интензивност е движението по автомагистрала „Струма” и път Е-79. Слабо натоварен е трафикът в посока ГКПП – „Гюешево”. \r\nЗабранено е движение на товарни автомобили по пътя между селата Смоличано – Пелатиково. Въведеното ограничение за товарните моторни превозни средства е заради пропадане на участъци от пътното платно. Участъците са сигнализирани с пътни знаци, временната организация е със срок до 31 март 2018 г.\r\nВенцеслав ИЛЧЕВ", "date": "2018.02.01", "title": "Кюстендил: Проходими при зимни условия са пътищата на територията на областта, на места пътните настилки са влажни и хлъзгави"}
{"url": "http://www.focus-news.net/news/2018/02/01/2483728/plovdiv-uchenitsite-v-karlovo-i-sopot-sa-v-gripna-vakantsiya.html", "text": "Учениците в Община Карлово са в двудневна грипна ваканция от днес. Това потвърдиха за Радио „Фокус“ – Пловдив от Общината. Със заповед на кмета д-р Емил Кабаиванов 1 и 2 февруари са обявени за неучебни дни. Двудневна грипна ваканция е обявена и за учениците в Община Сопот, става ясно от заповед на кмета Деян Дойнов. Мерките на територията на двете общини са във връзка с усложнената епидемиологична обстановка. Учениците ще се завърнат в класните стаи след края на срочната ваканция, тоест на 7 февруари.\r\n„Фокус“ припомня, че вчера за учениците от Пловдив също бе обявена грипна ваканция. Тя ще бъде три дни, от 7 до 9 февруари, но класните стаи ще останат празни 5 дни, заради сливането й с междусрочната ваканция, която обхваща 5 и 6 февруари.\r\nТони МИХАЙЛОВ", "date": "2018.02.01", "title": "Пловдив: Учениците в Карлово и Сопот са в грипна ваканция"}
{"url": "http://www.focus-news.net/news/2018/02/01/2483748/blagoevgrad-45-godishen-mazh-e-postradal-pri-katastrofata-na-glaven-pat-e-79-mezhdu-blagoevgrad-i-simitli.html", "text": "45-годишен мъж е пострадал при катастрофата на главен път Е-79 между Благоевград и Симитли. Това съобщиха за Радио „Фокус“-Пирин от Спешен център- Благоевград. Мъжът е приет с политравма - фрактура на капачка на коляното, натъртвания в гръдната област и контузия на главата. Предстоят му допълнителни изследвания.\r\nЛора КАЛЧЕВА", "date": "2018.02.01", "title": "Благоевград: 45-годишен мъж е пострадал при катастрофата на главен път Е-79 между Благоевград и Симитли"}
{"url": "http://www.focus-news.net/news/2018/02/01/2483738/toni-zlatkov-bashta-na-adrian-zlatkov-prostili-sme-na-izvarshitelite.html", "text": "Простили сме на извършителите. Това каза Тони Златков, бащата на отвлечения през миналото лято Адриан, в ефиран а предаването \"Тази сутрин\" по бТВ. Той отговори отрицателно на въпроса дали се е опитвал сам да разбере кой е извършил престъплението. „В моя манталитет реванш или отмъщение не съществува. Въобще не се интересувам от това. Лично ние сме простили и гледаме напред. Не искаме да се връщаме, искаме час по-скоро да забравим всичко”, подчерта той.\r\nТони Златков не разкрива и колко е платил за свободата на сина си. „Подписал съм декларации, че не може и не трябва да огласявам такава информация”, обясни той.\r\nСлед случилото се цялото му семейство е с охрана. По думите му е нормално животът им да се промени след такъв стрес и шок. „Все пак се опитваме да забравим и да гледаме напред и да живеем нормалния живот, който винаги сме си водили”, посочи Тони Златков.\r\n„Смятам, че тези, които са извършили това деяние срещу Адриан, ще бъдат открити. Вярвам го истински, вярвам го още от първия ден, когато видях как действат институциите”, допълни той.\r\nВчера стана ясно, че четирима души са обвинени за участие в отвличането на 25-годишния Адриан Златков. Те обаче не са извършителите, а заподозрени за помагачество.", "date": "2018.02.01", "title": "Тони Златков, баща на Адриан Златков: Простили сме на извършителите"}
{"url": "http://www.focus-news.net/news/2018/02/01/2483732/mkd-makedoniya-demonstranti-poiskaha-matyu-nimits-da-si-zamine-ot-makedoniya.html", "text": "Стотина членове на няколко граждански сдружения и други демонстранти проведоха протест пред македонския парламент в сряда вечерта, с искане посредникът на ООН по спора за името на Македония Матю Нимиц да си замине от страната, защото, както те твърдят, няма да позволят промяна на името на държавата, пише македонското електронно издание МКД.\r\n„Нимиц да се откаже от срамната, недостойна, а за нас и недопустима позиция на посредник в наложения и абсурден спор за името. Да престане да бъде участник в геноцида и унищожаването на македонския народ и държава“, поискаха демонстрантите.\r\nТе изтъкнаха, че ще се борят с всички средства за връщане на „държавния суверенитет и за ревизия на всички спорни решения, противоречащи на интересите на страната“.\r\nПревод и редакция:", "date": "2018.02.01", "title": "МКД (Македония) : Демонстранти поискаха Матю Нимиц да си замине от Македония"}
{"url": "http://www.focus-news.net/news/2018/02/01/2483752/sofiya-otstranyavane-na-avariya-na-stolichniya-bul-slivnitsa-dnes-vremenno-shte-zatrudni-trafika-v-stolitsata.html", "text": "Между 20:00 часа днес и 05:00 часа на 2 февруари екипи на „Софийска вода“ ще отстраняват авария на магистрален водопровод в северното платно на бул. „Сливница“ в близост до кръстовището с ул. „Опълченска“ в посока ж. к. „Люлин“. Това съобщиха от пресцентъра на водоснабдителното дружество.\r\nРемонтът ще бъде извършен в нощните часове, когато булевардът е с минимален трафик, за да се намали възможно най-много възникването на неудобствата за градския транспорт и за всички шофьори. Мястото на ремонта ще бъде с поставена специализирана сигнализация за строително-монтажни дейности на „Софийска вода“,  като пътната настилката ще бъде възстановена още в раните часове на утрешния ден - 02.02.2018 г.", "date": "2018.02.01", "title": "София: Отстраняване на авария на столичния бул. „Сливница“ днес временно ще затрудни трафика в столицата"}
{"url": "http://www.focus-news.net/news/2018/02/01/2483751/afp-daymler-otchete-rekordni-prihodi-ot-109-mlrd-evro-prez-2017-godina.html", "text": "Германският производител на луксозни автомобили обяви в четвъртък рекордни приходи за 2017 година, но финансовите резултати останаха в сянката на разразилия се скандал около няколко германски автопроизводители за провеждане на изпитания на дизеловите изпарения върху маймуни и хора, предава AFP.\r\nОт компанията заявиха, че приходите им са се увеличили с 24% през изминалата година, достигайки до 10,9 млрд. евро, докато продажбите са се повишили със 7% до 164 милиарда евро.\r\nПревод и редакция:", "date": "2018.02.01", "title": "AFP: Даймлер отчете рекордни приходи от 10,9 млрд. евро през 2017 година"}
{"url": "http://www.focus-news.net/news/2018/02/01/2483749/valeri-zhablyanov-bsp-domashnite-interpretatsii-na-bivshi-kmetove-za-borbata-sreshtu-fashizma-trudno-shte-badat-razbrani-izvan-mestata-koito-sa-upravlyavali.html", "text": "Домашните интерпретации на бивши общински и градски кметове на борбата срещу фашизма трудно ще бъдат разбрани извън границите на местата, които са управлявали. Това заяви от парламентарната трибуна народният представител от ПГ на „БСП за България” и зам.-председател на парламента Валери Жаблянов, който прочете декларация от името на групата по повод 1 февруари – обявен за Ден на памет за жертвите на комунизма, предаде репортер на Агенция „Фокус”. По повод на декларацията на ПГ на ГЕРБ, прочетена от народния представител Спас Гърневски, Жаблянов заяви: „Аз ще изразя съжаление за начина, по който се развива българският парламентаризъм след почти 30 години демократичен политически опит”.  \r\n„На 1 ноември 1943 година е подписан секретният протокол на Московската конференция от външните министри на Съветския съюз, САЩ и Великобритания, в чиято 18-та точка изрично е записана декларация за отговорността на хитлеристите за извършените техни зверства и за политическата отговорност на фашизма. Тази декларация е публикувана, като в нея изрично е уточнено, че не засяга въпроса за главните военни престъпници и престъпленията, които не са свързани с определена географска територия и които ще бъдат наказани със съвместно решение на правителствата на съюзниците. По време на Кримската конференция, ръководителите на трите съюзни държави – Съветски съюз, САЩ, Великобритания, провела се от 4 до 11 февруари 1945 г., препотвърждават решението на Московската конференция. След нея министър-председателят на Великобритания Уинстън Чърчил прави следното изявление: „Най-добре би било всички военнопрестъпници и фашисти да бъдат разстреляни, заедно с главните престъпници в момента, в който бъдат хванати”, заяви Жаблянов.\r\nИван ЛАЗАРОВ", "date": "2018.02.01", "title": "Валери Жаблянов, БСП: Домашните интерпретации на бивши кметове за борбата срещу фашизма трудно ще бъдат разбрани извън местата, които са управлявали"}
{"url": "http://www.focus-news.net/news/2018/02/01/2483742/aktsiya-pod-rakovodstvoto-na-spetsializiranata-prokuratura-se-provezhda-v-obshtina-septemvri.html", "text": "Акция под ръководството на Специализираната прокуратура се провежда в община Септември, съобщи за Радио „Фокус“ – Пазарджик Николай Баташки от Инициативния комитет „Да спасим община Септември“. Сградата на общината е блокирана от полиция. \r\nВаня НИКОЛОВА", "date": "2018.02.01", "title": "Акция под ръководството на Специализираната прокуратура се провежда в община Септември"}
{"url": "http://www.focus-news.net/news/2018/02/01/2483756/sofiya182-dushi-sa-noshtuvali-v-krizisniya-tsentar-za-nastanyavane-na-bezdomni-v-stolitsata.html", "text": "182 души са нощували в Кризисния център за настаняване на бездомни в столицата. Това съобщи за Агенция „Фокус“ директорът на центъра Пепи Джуренов. Капацитетът на центъра е 170 души, останалите 12 души са нощували на походни легла.", "date": "2018.02.01", "title": "София:182 души са нощували в Кризисния център за настаняване на бездомни в столицата"}
{"url": "http://www.focus-news.net/news/2018/02/01/2483750/narodnite-predstaviteli-pochetoha-s-minuta-malchanie-pametta-na-zhertvite-na-komunisticheskiya-rezhim.html", "text": "Народните представители почетоха с минута мълчание паметта на жертвите на комунистическия режим, предаде репортер на Агенция „Фокус“. С декларации по повод Деня за почит към жертвите на комунизма излязоха парламентарните групи на ГЕРБ, БСП и ДПС.\r\nБиляна ИВАНОВА", "date": "2018.02.01", "title": "Народните представители почетоха с минута мълчание паметта на жертвите на комунистическия режим"}
{"url": "http://www.focus-news.net/news/2018/02/01/2483754/varna-okrazhnata-prokuratura-zadarzha-za-srok-do-72-chasa-desetoklasnik-obvinyaem-za-opit-za-ubiystvo-na-ohranitel-izdirva-se-sauchastnik-na-mladezha.html", "text": "С постановление на Окръжната прокуратура във Варна е бил задържан за срок до 72 часа десетокласникът Кр.Т. Той е привлечен като обвиняем за опит за убийство, като деянието останало недовършено. Това съобщиха от пресцентъра на Апелативна прокуратура – Варна. Престъплението по член 115, във връзка с член 18, ал. 1 от НК е извършено в съучастие с друго лице. Съучастникът на ученика се издирва.\r\nВ хода на разследването били събрани доказателства, че в престъплението участва и непълнолетният Кр. Т. Това наложило Окръжната прокуратура във Варна да възложи по-нататъшното разследване на следовател от Окръжния следствен отдел. Вчера, 31 януари 2018 г., непълнолетният Кр. е задържан за срок до 72 часа до довеждането му в съдебната зала на Варненския окръжен съд, където Окръжната прокуратура ще внесе искане за вземане на постоянна мярка за неотклонение „Задържане под стража“.\r\nДеянието било извършено на 28 януари 2018 г. около 2 часа след полунощ. В ОД на МВР във Варна постъпил сигнал от заведение в района на спирка „Акациите“ за сбиване. На място било установено, че пострадал при сбиването е 36-годишният охранител. Младият мъж бил с порезно-прободни рани в крака и гърдите. Настанен бил в болница.", "date": "2018.02.01", "title": "Варна: Окръжната прокуратура задържа за срок до 72 часа десетокласник, обвиняем за опит за убийство на охранител, издирва се съучастник на младежа"}
{"url": "http://www.focus-news.net/news/2018/02/01/2483757/sofiyska-voda-vremenno-shte-prekasne-vodosnabdyavaneto-v-chast-ot-kv-fakulteta-na-2-fevruari.html", "text": "„Софийска вода” временно ще прекъсне водоснабдяването в част от кв. „Факултета“ на 2 февруари 2018 г. (петък). Това съобщиха от пресцентъра на водоснабдителното дружество.\r\nВъв връзка с диагностика на уличен водопровод на ул. „Суходолска“, кв. „Факултета“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на ул. „Суходолска“, ул. „Полска калина“, жп линията и ул. 761.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Суходолска“ ъгъла с ул. „Сали Яшар“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.02.01", "title": "„Софийска вода” временно ще прекъсне водоснабдяването в част от кв. „Факултета“ на 2 февруари"}
{"url": "http://www.focus-news.net/news/2018/02/01/2483755/vidin-vremenno-e-ogranicheno-dvizhenieto-po-pat-i-1-e-79-v-uchastaka-ot-s-bela-do-s-skomlya-poradi-katastrofa.html", "text": "Временно e ограничено движението по път I-1 (Е-79) в участъка от с. Бела до с. Скомля, поради катастрофа. Това съобщиха от пресцентъра на Агенция \"Пътна инфраструктура\" (АПИ). Обходният маршрут е по път II-11 Дунавци – Арчар, път III-112 Добри дол – Тополовец, път III-114 Тополовец – Ружинци и обратно. Трафикът се регулира от органите на Пътна полиция.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ.\r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.02.01", "title": "Видин: Временно e ограничено движението по път I-1 (Е-79) в участъка от с. Бела до с. Скомля, поради катастрофа"}
{"url": "http://www.focus-news.net/news/2018/02/01/2483758/vidin-uchenichka-e-nastanena-v-bolnitsa-sas-samnenie-za-komotsio-sled-sbivane-s-14-godishno-momiche-v-uchilishteto-v-kula.html", "text": "Вчера, служители на Районно управление на МВР-Кула се отзовали на сигнал, получен в 11.30 часа на тел.112, за сбиване между непълнолетни в местното училище. Това съобщиха от ОДМВР-Видин. Проверката на място установила, че по време на междучасие, в  коридор на учебното заведение, при спречкване между 14-годишно момче от село Цар Петрово и 14-годишно момиче от село Коста Перчово, момичето паднало и загубило съзнание. Ученичката е настанена със съмнение за комоцио, без опасност за живота, във видинската болница. Случаят е докладван в Районна прокуратура-Кула. Работата на разследващите продължава, образувано е досъдебно производство.", "date": "2018.02.01", "title": "Видин: Ученичка е настанена в болница със съмнение за комоцио след сбиване с 14-годишно момиче в училището в Кула"}
{"url": "http://www.focus-news.net/news/2018/02/01/2483746/pazardzhik-praznichna-liturgiya-v-chest-na-sveti-velikomachenik-trifon-se-otsluzhva-v-hramovete-v-grada.html", "text": "Православната църква отбелязва деня на свети великомъченик Трифон, като в църквите в Пазарджик се отслужва празнична света литургия, предаде репортер на Радио „Фокус“ – Пазарджик. Според православната църква, свети мъченик Трифон е роден около 225 г. в село Комсада. Той живее праведно и загива заради отказа си да отхвърли християнската вяра. \r\nПо време на гоненията срещу християните светецът е арестуван, подложен на мъчения и обезглавен. Трифон Зарезан се отбелязва като ден на виното, лозарите, кръчмарите и градинарите. \r\nТрадицията повелявала най-възрастната жена в къщата днес да омеси и опече обреден хляб, украсен с лозово листо. Приготвя се и кокошка, пълнена с ориз. Тя поставяла всичко заедно с бъклица с вино в нова вълнена торба и изпращала мъжа си на лозята. Там той отрязва три пръчки от три корена. От пръчките прави венец и го слага на калпака си, а корените полива с вино, светена вода и поръсва с пепел – този ритуал се нарича „зарязване“. \r\nДнес имен ден имат: Трифон, Трифонка, Лозан и Лозка. Традиционно в лозовите масиви в област Пазарджик се прави традиционното зарязване на лозята.\r\nВаня НИКОЛОВА", "date": "2018.02.01", "title": "Пазарджик: Празнична литургия в чест на свети великомъченик Трифон се отслужва в храмовете в града"}
{"url": "http://www.focus-news.net/news/2018/02/01/2483753/ot-bsp-prizovaha-predsedatelya-na-parlamenta-tsveta-karayancheva-da-izpalni-reshenieto-na-konstitutsionniya-sad-i-da-otstrani-delyan-dobrev-ot-zala.html", "text": "От БСП призоваха председателя на парламента Цвета Караянчева да изпълни решението на Конституционния съд и да отстрани Делян Добрев от зала, предаде репортер на Агенция „Фокус“. „Г-жо председател на Народното събрание, влезте в ролята си и отстранете от пленарна зала Делян Добрев“, каза в процедура депутатът от БСП Георги Гьоков. „Изпълнете решението на Конституционния съд, защото според това решение Делян Добрев не е народен представител“, заяви той.\r\nБиляна ИВАНОВА", "date": "2018.02.01", "title": "От БСП призоваха председателя на парламента Цвета Караянчева да изпълни решението на Конституционния съд и да отстрани Делян Добрев от зала"}
{"url": "http://www.focus-news.net/news/2018/02/01/2483764/irena-anastasova-podborat-na-faktite-v-uchebnite-programi-e-chast-ot-ideologizatsiyata-na-obrazovanieto.html", "text": "Нашата парламентарна група и БСП никога не сме били против- развитието на България през периода на социализма да се изучава, но равнопоставено с останалите периоди. В тази програма цели 11 века от развитието на България се изучават  в 15 теми, Възраждането, което също е един доста сериозен времеви период - в 12. 45-те години от социалистическото развитие на България- в 9 теми, а последните 30 години от прехода- в 8”, каза народният представител от ПГ на „БСП за България” Ирена Анастасова пред БНТ. Това съобщиха от пресцентъра на НС на БСП. „Притеснени сме от начина, по който беше създадена тази учебна програма\", добави народният представител. \r\nИрена Анастасова обясни, че в часовете за периода до Втората световна война липсват сериозни факти от историята на страната ни. „Липсват фашизма, профашистките организации в България, антиеврейското законодателство и други. Липсва депортирането на българските евреи, а  съществува изселването на хора по времето на социализма”, обясни още тя. Народният представител попита, от какво Българската православна църква, народни представители, Народното събрание  спасяват българските евреи, след като не е имало антиеврейско законодателство. „По това време голяма част от българската интелигенция става жертва на фашисткия режим, в учебната програма ги няма  и шестте деца ястребинчета”, каза още Анастасова. Тя добави, че подборът на фактите в програмите е част от идеологизацията на образованието. „В периода след Втората световна война до 1989 г. понятията са: демагогия, съветизация, комунизъм, диктатура на пролетариата, Народен съд, репресивен апарат, възродителен процес, горяни, експроприация, насилствено коопериране, изселване. В периода до войната учениците изучават: регентство, легитимност, автономия, протекционизъм, терор, безпартиен режим. А това е идеологизация”, категорична бе тя.  Ирена Анастасова заяви- въпреки всичките негативи в този период държавата се е развивала.", "date": "2018.02.01", "title": "Ирена Анастасова: Подборът на фактите в учебните програми е част от идеологизацията на образованието"}
{"url": "http://www.focus-news.net/news/2018/02/01/2483765/varna-suhi-sa-patnite-nastilki-na-teritoriyata-oblastta.html", "text": "Сухи са пътните настилки на територията на Варненска област, предаде репортер на Радио „Фокус“ – Варна. Времето е ясно, видимостта е добра. Трафикът по направленията за София, Добрич и Бургас се осъществява без ограничения. Все още по пътя Кранево-Варна при км 83+100 е ограничено движението на моторни превозни средства над 10 тона заради свлачище. Обходът е през участъка Кичево-Оброчище.\r\nДвижението във Варна е частично натоварено по основните булеварди „Цар Освободител“, „Вл. Варненчик“, „Сливница“, „Република“ и „Хр. Смирненски“, както и по крайезерния път. Работи се по изграждането на бул. „Васил Левски“ в участъка от ул. „Подвис“ до ул. „Девня“, ремонти се извършват и на територията на район Аспарухово. Във връзка със строително-ремонтни работи и подмяна на подземна инфраструктура е преустановено движението на автомобили по бул. „Цар Освободител“  в отсечката от бул. „Приморски“ до бул. „Княз Борис I“, както и по бул. „Приморски” в обхвата от ул. „Ст. Стамболов” до бул. „Цар Освободител”, съобщиха от дирекция „Инженерна инфраструктура и благоустрояване“.  В тази връзка ще има промяна и в обслужването на линиите на градския транспорт, като са въведени двупосочно маршрутни промени за автобусни линии 17 А, 20 и 39. \r\nВременна организация на движение е въведена и заради ремонта на бул.“Първи май“ в кв. „Аспарухово“, като в участъка от ул.“Св. Св. Кирил и Методий“ до ул.“Георги Стаматов“ за движение е затворено едното платно – от страната на жилищната зона, а трафикът се осъществява двупосочно в другото платно -от страната на парка. Затворен за влизане на автомобили е бул. „Народни будители“ от кръстовището с бул. „Мара Тасева“. Движението в посока център и кв. „Галата“ се осъществява двупосочно по новоизграденото северно платно на булеварда. По трасето на бул. ”Мара Тасева“ са предвидени временни автобусна спирка в двете посоки, които ще заместват сп. „Народни будители“.\r\nМарияна ВАЛЕНТИНОВА", "date": "2018.02.01", "title": "Варна: Сухи са пътните настилки на територията областта"}
{"url": "http://www.focus-news.net/news/2018/02/01/2483759/generalniyat-shtab-na-turtsiya-ot-nachaloto-na-operatsiyata-v-afrin-sa-unishtozheni-790-teroristi.html", "text": "Въоръжените сили на Турция са неутрализирали 790 „терористи“ в рамките на провеждането на операция „Маслинова клонка“ в северозападния сирийски район Африн, предава ТАСС, като се позовава на разпространено в четвъртък заявление от Генералния щаб на турските Въоръжени сили.\r\n„В рамките на операция „Маслинова клонка“ в Африн, ВС са унищожили още 78 терористи от „Отрядите за народна самоотбрана“(ОНС), Работническата партия на Кюрдистан (ПКК), партията „Демократически съюз“ и екстремистката групировка „Ислямска държава“. От началото на операцията са неутрализирани общо 790 терористи“, се казва в съобщението.\r\nНа 20 януари 2018 година Генералният щаб на турските ВС обяви началото на операция в Африн, където живеят около 1,5 млн. кюрди и бежанци от други сирийски области.\r\nПревод и редакция:", "date": "2018.02.01", "title": "Генералният щаб на Турция: От началото на операцията в Африн „са унищожени 790 терористи“"}
{"url": "http://www.focus-news.net/news/2018/02/01/2483766/sliven-patishtata-v-oblastta-sa-suhi-i-normalno-prohodimi.html", "text": "Пътищата в Сливенска област са сухи и нормално проходими, съобщиха от Областно пътно управление-Сливен. Трафикът е интензивен, но не се образуват задръствания.\r\nЗатворени за тежкотоварни автомобили над 10 т. са проходите Твърдишки и Вратник. Отворен е пътят Котел – Омуртаг.", "date": "2018.02.01", "title": "Сливен: Пътищата в областта са сухи и нормално проходими"}
{"url": "http://www.focus-news.net/news/2018/02/01/2483761/predsedatelyat-na-parlamenta-tsveta-karayancheva-delyan-dobrev-e-s-deystvasht-mandat-nyama-osnovanie-za-izvezhdaneto-mu-ot-zala.html", "text": "Нямам основание да изведа Делян Добрев от зала. Това каза председателят на парламента Цвета Караянчева след призива на БСП да отстрани от пленарна зала депутата от ГЕРБ Делян Добрев заради решението на Конституционния съд, предаде репортер на Агенция „Фокус“. „Делян Добрев е с действащ мандат“, заяви тя.\r\nБиляна ИВАНОВА", "date": "2018.02.01", "title": "Председателят на парламента Цвета Караянчева: Делян Добрев е с действащ мандат, няма основание за извеждането му от зала"}
{"url": "http://www.focus-news.net/news/2018/02/01/2483760/danail-kirilov-gerb-na-kakvo-osnovanie-beshe-vazstanoven-mandatat-na-ivan-ivanov-kolegi-ot-bsp-nyamate-moral-no-imayte-pone-malko-pamet.html", "text": "Във всеки подобен случай ще питам на какво основание беше възстановен мандатът на народния представител Иван Иванов, който ходи на туризъм като зам.-министър на вътрешните работи. Беше зам.-министър за ден, стана скандал и той взе, че се върна и мандатът му не беше прекъснат. Това каза председателят на правна комисия и депутат от ГЕРБ Данаил Кирилов след призива на БСП от пленарна зала да бъде отстранен депутатът от ГЕРБ Делян Добрев заради решението на Конституционния съд, предаде репортер на Агенция „Фокус“. „Вие като мнозинство два пъти насилихте волята на Иван Портних, не го пускахте и допуснахте трето противоконституционно гласуване. Колеги, че нямате морал - нямате, но поне малко памет да имате“, се обърна той към БСП. „Решението на КС е налично в администрацията на Народното събрание. Не допускайте изяви на отделни народни представители, с тяхна лична интерпретация на факти, без оглед колко са погрешни. Не позволявайте да нападат и обиждат, да оспорват статута на народен представител с действащ мандат“, посочи Данаил Кирилов. „Ако трябва, във всеки такъв случай ще ставам и ще чета абзаци от решението, но моля да санкционирате остро такова поведение“, коментира той.\r\nБиляна ИВАНОВА", "date": "2018.02.01", "title": "Данаил Кирилов, ГЕРБ: На какво основание беше възстановен мандатът на Иван Иванов, колеги от БСП - нямате морал, но имайте поне малко памет"}
{"url": "http://www.focus-news.net/news/2018/02/01/2483770/pregled-na-osnovnite-temi-v-shumenskiya-pechat.html", "text": "„Синя луна в небосклона над Шумен“, е водещото заглавие във вестник „Шуменска заря“. Рядко астрономическо явление „Синя луна” наблюдавахме тази нощ от различни точки на Земята. Необичайният космически феномен е породен от факта, че за първи път от 36 години ще се обединят в едно три необикновени лунни събития – супер луна, синя луна и пълно лунно затъмнение. Това астрономите наричат „астрономическа трифекта”. \r\n„Служители на ареста пак на протест“, пише вестникът. За втори път тази седмица служителите на следствения арест излязоха на протест. Той се пренесе пред Съдебната палата, като към протестиращите се присъединиха и служители от „Съдебна охрана“. Основните им искания са свързани с увеличение на възнагражденията, кадрово обезпечаване и изравняване по статут със служителите от МВР. Протестиращите обявиха, че работата им е рискова и отговорна. \r\n„Отстъпка активира шуменци да подават декларации онлайн“, информира ежедневникът. Ден преди крайния срок – 31 януари, за ползване на отстъпката от 5% върху данъка за довнасяне по годишната си данъчна декларация, но не повече от 500 лв., над 750 декларации по електронен път бяха подали шуменци. \r\n„Кметът на Шумен влезе в учебен час“, съобщава всекидневникът. Четвъртокласници от СУ \"Сава Доброплодни\" в Шумен поканиха кмета Любомир Христов на среща. Те поискаха да разкажат пред него какво харесват и защо обичат своя град, но и да споделят какво биха искали да се направи, за да бъде той още по-добро място за игра, за спорт, за живот и общуване. „17 % от учениците в Шумен отсъстват поради болест – недостатъчно за грипна ваканция“, е друго заглавие в броя. \r\n„Намираме се в предепидемичен период. Заболеваемостта от остри заразни заболявания в Шумен към момента е 195 на 10 000 души население“. Това каза д-р Марко Марков, директор на дирекция „Надзор на заразните болести“ в Регионална здравна инспекция – Шумен. \r\n„Започна кандидатстудентската кампания в Шуменския университет“, пише изданието. Документи за кандидатстване ще се приемат до 9 юни 2018 г. Университетът признава държавните зрелостни изпити, проведени в периода 2008 – 2018 г., като кандидатстудентски изпити. Признават се и оценки от андидатстудентски изпити, проведени през 2018 г. в други висши училища. \r\n„Три театрални премиери през февруари“, информира изданието. На 4 февруари малките зрители от 11 ч., в зала „Патиланчо“, ще гледат за първи път пиесата „Рошльо и комините“ от Кина Къдрева. На голяма сцена на 12 фев руари от 19 ч. излиза премиерният спектакъл „Живот х 3“ от Ясмина Реза. Истинска изненада за шуменци е поканата на Димитър Димитров към Максима Боева да направи едни от първите си професионални стъпки, като режисьор, в Шумен. И то с „Нирвана“ по Константин Илиев. Това е нейната дипломна работа в НАТФИЗ „Кръстьо Сарафов“. Постановката за първи път ще видим на 20 февруари от 19 ч. в камерната зала „Рада Спасова“.", "date": "2018.02.01", "title": "Преглед на основните теми в шуменския печат"}
{"url": "http://www.focus-news.net/news/2018/02/01/2483762/delyan-dobrev-gerb-ako-georgi-gyokov-beshe-prochel-vnimatelno-reshenieto-na-konstitutsionniya-sad-za-moyata-ostavka-shteshe-da-razbere-che-govori-gluposti.html", "text": "Ако г-н Гьоков беше прочел внимателно решението на Конституционния съд, щеше да разбере, че говори пълни глупости. Това заяви от парламентарната трибуна народният представител от ПГ на ГЕРБ Делян Добрев, коментирайки призива на Георги Гьоков председателят на парламента да го отстрани от зала заради решението на Конституционния съд по неговата оставка, предаде репортер на Агенция „Фокус”.\r\n„След като от БСП се изказа техният най-висш юристи – г-н Гьоков, тълкувайки конституционно решение, аз предлагам да организирате за народните представители един курс по четене”, обърна се Добрев към председателя на парламента Цвета Караянчева. \r\nИзказване по темата направи и Тома Биков от ГЕРБ. От парламентарната трибуна той заяви: „За да бъде по-ефективна нашата работа, предлагам сутрин, в сряда, четвъртък и петък, колегите от БСП да получават определени медикаменти, понеже се правят неадекватни изказвания. Наблюдава се разконцентрираност. В името на парламентаризма, нека работим по-спокойно, иначе се получава една невротична среда”. \r\nОт своя страна председателят на парламента Цвета Караянчева отправи забележка към всички изказващи се народни представители и призова за достойно държане от парламентарната трибуна. \r\nИван ЛАЗАРОВ", "date": "2018.02.01", "title": "Делян Добрев, ГЕРБ: Ако Георги Гьоков беше прочел внимателно решението на Конституционния съд за моята оставка, щеше да разбере, че говори глупости"}
{"url": "http://www.focus-news.net/news/2018/02/01/2483772/152-milimetrov-artileriyski-snaryad-e-obezvreden-v-targovishte.html", "text": "152-милиметров артилерийски снаряд е обезвреден в Търговище. Това съобщиха от пресцентъра на ОДМВР-Търговище. Снарядът е намерен около 10.00 часа в сряда, на ул. „Железарска“. Незабавно на мястото са били изпратени служители на РУ-Търговище, които са отцепили района. Впоследствие снарядът е обезвреден от служители на специализирано звено на Министерството на отбраната – поделение гр. Шумен.", "date": "2018.02.01", "title": "152-милиметров артилерийски снаряд е обезвреден в Търговище"}
{"url": "http://www.focus-news.net/news/2018/02/01/2483771/vidin-normalen-e-trafikat-na-trite-granichni-punkta-v-oblastta.html", "text": "Нормален е трафикът на трите гранични пункта във Видинска област, каза за Радио „Фокус“ – Видин дежурният служител в Гранична полиция. Той посочи, че няма натрупване на тежкотоварни автомобили на граничен пункт „Дунав мост 2“ на вход и на изход от страната. Работят всички трасета на граничния пункт. На двата пункта във Видинска област на границата със Сърбия – „Връшка чука“ и „Брегово“, трафикът е спокоен, няма струпване на автомобили, нормално се преминава и от двете страни на границата.\r\nАнна ЛОЗАНОВА", "date": "2018.02.01", "title": "Видин: Нормален е трафикът на трите гранични пункта в областта"}
{"url": "http://www.focus-news.net/news/2018/02/01/2483768/parlamentat-reshi-na-parvo-chetene-ombudsmanat-da-se-izbira-s-yavno-glasuvane-i-da-ima-pravo-da-zashtitava-grazhdanite-pri-kazusi-s-chastni-subekti.html", "text": "Народните представители приеха на първо четене промени в Закона за омбудсмана, с които тайното гласуване за длъжността да бъде заменено с явно, предаде репортер на Агенция „Фокус“. „За“ промените гласуваха 165 депутати, а един се въздържа. Депутатите решиха и към изискванията за заемане на длъжността да бъде добавено предишен опит в областта на правата на човека.\r\nПромените предвиждат омбудсманът да може да отправя предложения и препоръки до Министерския съвет и до Народното събрание за подписване и ратифициране на международни актове в областта на правата на човека. Предлага се още омбудсманът да може отправя предложения и препоръки за защита на правата на гражданите и от частни субекти. Така се дава правомощие на омбудсмана да защитава правата на гражданите при действия и бездействия от страна на частния сектор. \r\nБиляна ИВАНОВА", "date": "2018.02.01", "title": "Парламентът реши на първо четене омбудсманът да се избира с явно гласуване и да има право да защитава гражданите при казуси с частни субекти"}
{"url": "http://www.focus-news.net/news/2018/02/01/2483767/vidin-avariyna-grupa-izteglya-avariral-tezhkotovaren-kamion-na-glaven-pat-e-79-v-uchastaka-ot-selo-bela-do-selo-skomlya.html", "text": "Аварийна група изтегля аварирал тежкотоварен камион на главен път Е-79, в участъка от село Бела до село Скомля, съобщи за Радио „Фокус“-Видин говорителят на ОДМВР-Видин Лора Стефанова. Инцидентът е станал през изминалата нощ, няма пострадали. Временно е ограничено движението в пътния участък до изтеглянето на моторното превозно средство. \r\nАнна ЛОЗАНОВА", "date": "2018.02.01", "title": "Видин: Аварийна група изтегля аварирал тежкотоварен камион на главен път Е-79, в участъка от село Бела до село Скомля"}
{"url": "http://www.focus-news.net/news/2018/02/01/2483774/blagoevgrad-povishena-opasnost-ot-padashti-kamani-ima-v-kresnenskoto-defile-i-v-rayona-na-prohoda-predela.html", "text": "Повишена опасност от падащи камъни има в Кресненското дефиле и в района на прохода Предел. Това съобщиха за Радио „Фокус“ – Пирин от Областно пътно управление – Благоевград. Необходимо е шофьорите да карат внимателно в тези участъци, за да бъдат избегнати инциденти. Сухи и нормално проходими при зимни условия са пътищата в региона. Няма въведения ограничения за движението на леки и товарни автомобили в Област Благоевград. Трафикът по автомагистрала „Струма“ и главен път Е-79 е интензивен. Натоварено е и движението по пътя от и за Банско.\r\nЛора КАЛЧЕВА", "date": "2018.02.01", "title": "Благоевград: Повишена опасност от падащи камъни има в Кресненското дефиле и в района на прохода Предела"}
{"url": "http://www.focus-news.net/news/2018/02/01/2483775/gazeta-express-grazhdanite-na-prishtina-protestirat-sreshtu-visokite-niva-na-zamarsyavane.html", "text": "Стотици хора излязоха по улиците на Прищина в сряда, за да изразят недоволството си местните власти, допуснали опасно високи нива на фини прахови частици във въздуха, пише албанското електронно издание за Косово Gazeta Express.\r\nИнсталация, отчитащата качеството на въздуха, инсталирана в посолството на САЩ в Прищина е отчела, че въздухът в косовската столица е „много нездравословен“. Градът има сериозни проблеми със замърсяването заради остарелите си електроцентрали, в които се използват въглища, дим от печки на дърва и изгорели газове от стари автомобили.\r\nМестните власти са принудени да предприемат мерки и от сряда сутринта косовската полиция е разположена по главните кръстовища и не допуска влизането на автомобили в центъра на Прищина.\r\nПревод и редакция:", "date": "2018.02.01", "title": "Gazeta Express: Гражданите на Прищина протестират срещу високите нива на замърсяване"}
{"url": "http://www.focus-news.net/news/2018/02/01/2483763/nad-50-maskirani-politsai-uchastvat-v-aktsiyata-v-sgradata-na-obshtina-septemvri.html", "text": "Над 50 маскирани полицаи извършват акция в сградата на Община Септември, съобщи за Радио „Фокус“ – Пазарджик Николай Баташки от Инициативния комитет „Да спасим община Септември“, който е пред сградата на Общината. Той обясни, че Общината е блокирана и не обслужва граждани. Затворен е и Информационният център за обслужване граждани. По-рано сутринта служителите са изведени от сградата.\r\nПо неофициална информация се работи с кмета Марин Рачев, изземват се документи. Според Баташки се извършват обиски и на адреси на познати на кмета.\r\nВаня НИКОЛОВА", "date": "2018.02.01", "title": "Над 50 маскирани полицаи участват в акцията в сградата на Община Септември"}
{"url": "http://www.focus-news.net/news/2018/02/01/2483773/kyustendil-136-godini-ot-rozhdenieto-na-vladimir-dimitrov-maystora-shte-badat-otbelyazani-v-grada.html", "text": "136 години от рождението на Владимир Димитров – Майстора ще бъдат отбелязани в Кюстендил. Това съобщи за Радио „Фокус” – Кюстендил Дима Укалска, началник на отдел „Култура и духовно развитие” в Община Кюстендил. Годишнината ще бъде отбелязана от 12.00 часа в Художествена галерия „Владимир Димитров – Майстора”. Тогава ще се състои шестото издание на церемонията по връчване на Националната награда за живопис на името на Майстора. Тя съществува от 1973 година до края на 80-те години на миналия век, след което е възстановена през 2012 година. \r\n„Националната награда за живопис „Владимир Димитров – Майстора” е своеобразен израз на почитта пред паметта на гениалния художник и отрежда значимо място на град Кюстендил в културния живот на страната”, каза Дима Укалска. По традиция награденият от предходната година показва изложба в деня на обявяването на следващия носител на наградата. Живописните платна на проф. Николай Майсторов под мотото „100 икони по 100 сонета” ще бъдат експонирани в зала „Стоян Венев”. В залите на галерията присъстващите на събитието ще могат да разгледат и представителната постоянна експозиция с творби на Майстора, както и изложба живопис на кюстендилския художник Димитър Стоименов. Програмата предвижда и посещение на къщата музей „Владимир Димитров – Майстора” в село Шишковци. Ще бъдат поднесени цветя пред паметника на художника.\r\nВенцеслав ИЛЧЕВ", "date": "2018.02.01", "title": "Кюстендил: 136 години от рождението на Владимир Димитров – Майстора ще бъдат отбелязани в града"}
{"url": "http://www.focus-news.net/news/2018/02/01/2483777/kyustendil-traditsionnata-izlozhba-priyateli-shte-bade-otkrita-v-dupnitsa.html", "text": "Традиционната изложба „Приятели” ще бъде открита в Дупница. Това съобщи за Радио „Фокус” – Кюстендил Христо Апостолов, експерт към Община Дупница. Изложбата ще бъде открита от 17.30 часа в общинската художествена галерия. Това ще бъде нейното 15-то издание. Участие в регионалната изложба ще вземат художници от Дупница, Кюстендил, Благоевград, Перник и София. В изданието ще бъдат показани творби на починалия уредник на галерията – Андрей Севдин, който, години наред е бил главен организатор и един от инициаторите на изложбата „Приятели“. Посетителите ще се насладят на скулптура, живопис, графика, съвременни дигитални техники, приложни изкуства.\r\nВенцеслав ИЛЧЕВ", "date": "2018.02.01", "title": "Кюстендил: Традиционната изложба „Приятели” ще бъде открита в Дупница"}
{"url": "http://www.focus-news.net/news/2018/02/01/2483776/usiliyata-na-balgarskoto-pravitelstvo-v-sferata-na-mladezhta-sa-priznati-na-svetovno-nivo.html", "text": "Министърът на младежта и спорта Красен Кралев се срещна с ръководството на Фонда на ООН за население и развитие по време на работното си посещение в Ню Йорк. На срещата присъстваха зам.-генералният директор Лаура Лонден, регионалният директор за Европа и Централна Азия Алана Армитаж и Анека Худсен – директор на Здравния департамент на Фонда на ООН за население и развитие. Това съобщиха от пресцентъра на Министерство на младежта и спорта. Ръководството на Фонда заяви, че благодарение на българското правителство страната ни се е доказала като лидер в насърчаването на младежкото развитие и участие. „Многократно сме давали България за пример на международни форуми на най-високо равнище – страната ви е водеща не само в региона, но и в света”, посочи зам.-генералният директор Лаура Лонден. Тя каза пред министър Кралев, че се оценяват високо приоритетите на Българското председателство на Съвета на ЕС в сектор „Младеж” с оглед на нарастващата демографска криза в Европа и важността на това младите хора да участват в изграждането на мирно и сигурно общество. Лонден заяви готовност за оказване на бъдеща подкрепа от страна на Фонда на българското правителство и на Министерство на младежта и спорта (ММС) в изпълнението на младежки политики в Европа и в света. „Приветстваме усилията на Вашето правителство за включване на достъп до здравно образование като избираем предмет в училище”, коментира още тя.\r\nКрасен Кралев отправи покана представител на Фонда да вземе участие в Европейската младежка конференция, която ММС ще организира през месец април в София в рамките на Председателството. Министърът на младежта и спорта обясни, че форумът има за цел да разработи конкретни препоръки към следващата Европейска стратегия за младежта. \r\nПо време на срещата бе потвърдено и намерението за сключване на споразумение в сферата на младежта между ММС и Фонда на ООН за население и развитие, което ще е ключово за бъдещата работа на България в насърчаването на младежкото развитие.", "date": "2018.02.01", "title": "Усилията на българското правителство в сферата на младежта са признати на световно ниво"}
{"url": "http://www.focus-news.net/news/2018/02/01/2483779/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Съвета на министрите на Босна и Херцеговина (БиХ) прие програма за икономически реформи (ПИР) за периода 2018-2020 година, включваща средносрочни макроикономически и фискални рамки, според които трябва да бъдат приети фискални мерки и да бъде изпълнена програма за обща структурна реформа с цел да се повиши растежът и конкурентоспособността на държавата, пише босненското електронно издание Sarajevo Times.\r\nНовата ПИР цели засилването и разширяването на сътрудничеството между държавата и различните федерални области и взаимното прилагане на реформи в областите на публичните финанси, транспортния пазар, селското стопанство, горското и водното стопанство, бизнес климатът, намаляване на дела на „сивата“ икономика, както и обвързване на пазара на труда с образованието, в частност, увеличаване на ефективността на пазара на труда. Държавата ще се фокусира върху реформите в търговията и инвестициите, докато федералните области ще трябва да работят заедно за намаляване на натовареността и подобряването на здравеопазването.\r\nНовата ПИР, с вкарването на определени поправки от премиера и министрите, ще бъде изпратена до Европейската комисия до края на февруари т.г.\r\nПрограмата е резултат от общата работа на представители от Съвета на министрите на БиХ, Централната банка на БиХ, координатори, назначени от правителството на Федерация БиХ и Република Сръбска, представители на министерствата на отделните области, директората за икономическо планиране и със съдействието на ЕК и Организацията за икономическо сътрудничество и развитие.\r\n***Стотина членове на няколко граждански сдружения и други демонстранти проведоха протест пред македонския парламент в сряда вечерта, с искане посредникът на ООН по спора за името на Македония Матю Нимиц да си замине от страната, защото, както те твърдят, няма да позволят промяна на името на държавата, пише македонското електронно издание МКД.\r\n„Нимиц да се откаже от срамната, недостойна, а за нас и недопустима позиция на посредник в наложения и абсурден спор за името. Да престане да бъде участник в геноцида и унищожаването на македонския народ и държава“, поискаха демонстрантите.\r\nТе изтъкнаха, че ще се борят с всички средства за връщане на „държавния суверенитет и за ревизия на всички спорни решения, противоречащи на интересите на страната“.\r\n*** За трети ден поред без прекъсване продължават провокациите на турските Военновъздушни сили (ВВС) срещу Гърция, пише гръцкото електронно издание Protothema.\r\nТози път 6 турски изтребителя F-16 и два разузнавателни самолета CN-235 са извършили общо 31 нарушения (30 от които са направени от разузнавателните самолети) на гръцкото въздушно пространство. \r\nСпоред съобщение от Генералния щаб на гръцките Въоръжени сили, два от самолетите са били въоръжени и са влезли в гонитба с гръцките изтребители над Егейско море. Всички турски самолети са разпознати и засечени от гръцките ВВС.\r\n*** Стотици хора излязоха по улиците на Прищина в сряда, за да изразят недоволството си местните власти, допуснали опасно високи нива на фини прахови частици във въздуха, пише албанското електронно издание за Косово Gazeta Express.\r\nИнсталация, отчитащата качеството на въздуха, инсталирана в посолството на САЩ в Прищина е отчела, че въздухът в косовската столица е „много нездравословен“. Градът има сериозни проблеми със замърсяването заради остарелите си електроцентрали, в които се използват въглища, дим от печки на дърва и изгорели газове от стари автомобили.\r\nМестните власти са принудени да предприемат мерки и от сряда сутринта косовската полиция е разположена по главните кръстовища и не допуска влизането на автомобили в центъра на Прищина.", "date": "2018.02.01", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2018/02/01/2483778/mvr-na-balgaro-gratskata-granitsa-trafikat-e-normalen-na-vsichki-kontrolno-propuskatelni-punktove.html", "text": "На българо-гръцката граница трафикът е нормален на всички гранични контролно-пропускателни пунктове. Това съобщи за Радио „Фокус“ – Пирин дежурният служител в МВР.\r\nЛора КАЛЧЕВА", "date": "2018.02.01", "title": "МВР: На българо-гръцката граница трафикът е нормален на всички контролно-пропускателни пунктове"}
{"url": "http://www.focus-news.net/news/2018/02/01/2483769/prof-albena-georgieva-vinoto-prisastva-na-vseki-praznik-i-trapeza-i-tseli-da-oznachi-tselostta-na-semeystvoto.html", "text": "Виното присъства на всеки празник и трапеза и цели да означи целостта на семейството. Това каза проф. д-р Албена Георгиева от Института за етнология и фолклористика с етнографски музей към Българската академия на науките, в интервю за Агенция „Фокус“ за традициите на Трифон Зарезан и корените на празника. Проф. Георгиева обясни, че освен целостта на семейството то е подчертавало и значимостта на даден светец. „Виното е много важно и при почитането на мъртвите. Гробът се полива с вино. При това не с бяло или с розе, а с червено вино“, коментира проф. Георгиева. По думите ѝ червеното вино символизира кръвта и жизнеността. „Вярва се, че преливайки гроба с червено вино, се подпомага отвъдният живот на починалите и им се предоставя напитката, която е важна за техния път към отвъдното и за тяхното пребиваване на онзи свят“, допълни тя. Проф. Георгиева поясни, че повечето изследователи откриват връзката между Трифон Зарезан с древните Дионисии и с почитането на бога на виното. „Това са древни представи, свързани с този тракийски бог, които са се възприели в старогръцката митология. По нашите земи също са били разпространени“, коментира проф. Георгиева.\r\nДеница КИТАНОВА", "date": "2018.02.01", "title": "Проф. Албена Георгиева: Виното присъства на всеки празник и трапеза и цели да означи целостта на семейството"}
{"url": "http://www.focus-news.net/news/2018/02/01/2483780/kyustendil-trafikat-na-gkpp-gyueshevo-e-s-normalna-intenzivnost.html", "text": "Трафикът на ГКПП „Гюешево” е с нормална интензивност. Това съобщи за Радио „Фокус” – Кюстендил дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. Пътят от и за граничния пункт е проходим при зимни условия.\r\nВенцеслав ИЛЧЕВ", "date": "2018.02.01", "title": "Кюстендил: Трафикът на ГКПП „Гюешево” е с нормална интензивност"}
{"url": "http://www.focus-news.net/news/2018/02/01/2483787/reuters-industrialnite-rabotnitsi-v-germaniya-obyaviha-vtora-24-chasova-stachka.html", "text": "Индустриални работници в Германия започнаха втора 24-часова стачка в четвъртък, искайки по-добро заплащане за труда си и намаляване на работното време. Сред засегнатите компании са такива, като автопроизводителите Volkswagen и Ford, предава Reuters.\r\nПрофсъюзът IG Metall призова за целодневна стачка и в петък, като последно предупреждение преди да предприеме по-мащабни действия, които могат да нанесат непоправими вреди на компании, нуждаещи се от ежедневна доставка на автомобилни части и други компоненти.\r\nОкуражени от най-големия икономически растеж на ФРГ за последните 6 години и рекордно ниската безработица, IG Metall поискаха 8-процентно увеличение на заплатите през следващите 27 месеца за 3,9 милиона работници в сферата на металургията в Германия.\r\nПрофсъюзът поиска и намаляване на работната седмица от 35 до 28 часа за работници, които трябва да се грижат за малки деца, възрастни или болни роднини и да могат да се върнат към пълно работно време след две години.\r\nРаботодателите предложиха увеличение с 6,8%, но отхвърлиха исканията за намаляване на работното време, освен ако не получат правото да увеличат работните часове, когато това се налага.\r\nОт профсъюза съобщиха, че около 68 хиляди работници от 80 компании, включително производителят на камиони MAN  и дилърът на авточасти ZF Friedrichshafen са спрели работа в сряда, а до петък се очаква към стачката да се включат до около 260 компании, включително производителят на Мерцедес – Daimler и Porsche.\r\nИкономическият институт DIW изчисли, че стачките може да струват на компаниите по 62 милиона евро на ден, ако се приеме, че около 50 хиляди работника спрат да работят.\r\nПрофсъюзът и работодателите са оставили вратата за продължаване на преговорите помежду си отворена, след като планираните стачни действия завършат в петък, но всяка от тях поиска от другата да покаже по-голямо желание за компромиси.\r\nПревод и редакция:", "date": "2018.02.01", "title": "Reuters: Индустриалните работници в Германия обявиха втора 24-часова стачка"}
{"url": "http://www.focus-news.net/news/2018/02/01/2483782/blagoevgrad-otmenena-e-gripnata-epidemiya-v-obshtinata.html", "text": "Отменена е грипната епидемия в община Благоевград. Това каза за Радио „Фокус“-Пирин д-р Веселка Мончева, директор на отдел „Надзор на заразните болести“ към Регионална здравна инспекция – Благоевград. По думите й двойно е намалял броят на заболелите от грип и остри респираторни заболявания в община Благоевград в сравнение с изминалите две седмици.\r\nЛора КАЛЧЕВА", "date": "2018.02.01", "title": "Благоевград: Отменена е грипната епидемия в общината"}
{"url": "http://www.focus-news.net/news/2018/02/01/2483781/montana-nivoto-na-reka-dunav-pri-lom-se-e-ponizhilo-s-43-sm.html", "text": "Нивото на Дунав в началото на българския участък на реката, при Ново село, за последното денонощие се е повишило с 14 см, водният стоеж е 382 см, съобщиха от местната Хидрометеорологична станция. Нивото на реката край Видин е 424 см, регистрирано е понижение от 13 см. При Лом през последното денонощие нивото на реката  се е понижило с  43 с., водният стоеж е 442 см. Нивото на реката се е понижило край Оряхово с 36 см, водният стоеж е 331 см. \r\nТемпературата на водата край Ново село е 3,9 градуса, а край Оряхово - 5,5  градуса.", "date": "2018.02.01", "title": "Монтана: Нивото на река Дунав при Лом се е понижило с 43 см"}
{"url": "http://www.focus-news.net/news/2018/02/01/2483788/mariya-gabriel-shte-predstavi-nova-evropeyska-initsiativa-svarzana-s-tehnologiyata-na-blokovite-verigi.html", "text": "Българският комисар по въпросите на цифровата икономика и общество Мария Габриел ще даде изявление за медиите в Брюксел по повод лансирането на Форум и Обсерватория посветени на технологията за съхранение и прехвърляне на информация от типа \"блокова верига\". Това съобщиха от Представителство на ЕК в България.\r\nПресконференцията можете да проследите от 11:30 часа на живо в интернет .", "date": "2018.02.01", "title": "Мария Габриел ще представи нова европейска инициатива свързана с технологията на блоковите вериги"}
{"url": "http://www.focus-news.net/news/2018/02/01/2483789/dha-turtsiya-golyam-skok-na-taksite-za-preminavane-prez-tunela-pod-bosfora.html", "text": "От днес влиза в сила голямо увеличение на еднократните таксите за преминаване през тунела Евразия под Босфора, предаде информационната агенция Догу хабер ажансъ (ДХА).  \r\nЗа автомобилите скокът е от 16.60 турски лири на 21 турски лири (около 9 лева), а за микробуси – увеличението е от 24.90 турски лири на 31.50 турски лири (около 14 лева). Тунелът бе открит на 20 декември 2016-та и свързва под морето европейската и азиатската част на Истанбул. Тогава бе оповестено, че на първия етап от експлоатацията – до 1 февруари 2018-та, таксите за преминаване през тунела за автомобили ще бъдат равностойността в турски лири на 4 ЩД (в момента – около 6 лева) + ДДС, а за микробуси – съответно 6 ЩД (в момента – около 9 лева) + ДДС, посочва още ДХА. \r\nПревод и редакция:", "date": "2018.02.01", "title": "ДХА: Турция: Голям скок на таксите за преминаване през тунела под Босфора"}
{"url": "http://www.focus-news.net/news/2018/02/01/2483790/pregled-na-osnovnite-temi-vav-varnenskiya-pechat.html", "text": "„ОбС одобри рекорден бюджет от 393,7 млн. лв.“, е заглавие от първа страница в днешния брой на варненския вестник „Черно море“. Рекорден бюджет от 393,7 млн. лв. на Варна беше приет от Общинския съвет. Макрорамката е увеличена спрямо първоначалния бюджет за 2017 г. със 123 млн. лв. Приходите и разходите са по-високи и с 45 млн. лв. в сравнение с актуализираната в края на миналата година финансовата рамка, която възлизаше на 348,7 млн. лв. Очакваните местни приходи в бюджета са в размер на 267,2 млн. лв., а постъпленията от делегирани от държавата дейности – 126,5 млн. лв. От данъци приходите са над 80,2 млн. лв., а неданъчните приходи – 70,815 млн. лв. Основните приоритети през тази година са превръщане на Варна в град на развитието и град на знанието. Морската столица – туристическа дестинация за 4 сезона, остава другата голяма цел за администрацията. Същевременно местните данъци и такси и през 2018 г. ще бъдат запазени. Увеличение на средствата има почти по всички пера. Най-голям дял заемат разходите по функция „Жилищно строителство, БКС и опазване на околната среда“ – 162,7 млн. лв., следвана от функция „Образование“ – 118,6 млн. лв. За здравеопазване са заделени 19,5 млн. лв., за социално подпомагане и грижи ще бъдат изразходвани 15,6 млн. лв., а за почивно дело, култура и религиозни дейности – общо 16,8 млн. лв. \r\n„Утвърдиха цените за „синята зона“, допълва изданието. Местният парламент прие промени в 2 общински наредби, с които и Варна да се сдобие с т.нар. синя зона. Съветниците администрираха цените за платено паркиране в центъра на морската столица. Левче на час – толкова ще струва кратковременният престой, издължен с SMS, чрез мобилно приложение или в кеш – в търговски вериги или заведения в обхвата на паркинга. Опция ще бъде паркирането само за половин час. Електромобилите ще спират в „синята зона“ безплатно. За тях ще има и колонки за зареждане. За търговци, в зависимост от района (център или широк център), цените са между 150 до 120 лв. на месец, като служебният абонамент е съответно 350 и 300 лв. Извън обхвата на зоната ще се плащат 1320 лв. годишно за автомобил. \r\n„Одобриха годишната програма за управление и разпореждане с имоти“, четем още в броя. Общо 31, 265 млн.лв. ще отдели община Варна за отчуждаване на имоти, свързани с изграждането на големите инфраструктурни обекти в града. Разходите са заложени в Годишната програма за управление и разпореждане с имоти – общинска собственост през 2018 г., която беше одобрена от местния парламент. \r\n„Нараства интересът към морските професии“, е друга тема в изданието. Дни на сините кариери и морския бизнес се провеждат във Варна. „Това е изключително полезно събитие за нашия град, за морския бизнес и морското образование“, каза капитан I ранг Борис Димитров Борисов, директор на дирекция „Съвместни съоръжения и координационни дейности“ във ВВМУ „Никола Й. Вапцаров“.", "date": "2018.02.01", "title": "Преглед на основните теми във варненския печат"}
{"url": "http://www.focus-news.net/news/2018/02/01/2483785/kyustendil-rabotnitsite-ot-predpriyatieto-za-proizvodstvo-na-obuvki-v-dupnitsa-veche-imat-pravo-na-nova-rabota-ili-obezshteteniya-za-bezrabotitsa.html", "text": "Работниците от предприятието за производство на обувки в Дупница ще могат да започнат нова работа или да се регистрират в Бюрото по труда, за да получават обезщетение за безработица, след като трудовите им правоотношения с работодателя – италиански гражданин, бяха прекратени по законоустановения ред, считано от днес, 01.02.2018 г. Това съобщиха от пресцентъра на ИА „Главна инспекция по труда“. Благодарение на контролните органи на Инспекцията по труда беше осъществен контакт по телефон с новия управител на дружеството, също италиански гражданин, който беше убеден да пристигне в България, за да разпише заповедите за прекратяване на трудовите правоотношения на работниците и служителите, както и оформените трудови книжки. \r\nДокато се очакваше пристигането на управителя, служители на Дирекция „Инспекция по труда“ Кюстендил консултираха работещите да подадат заявления за прекратяване на трудовите правоотношения на основание забавени възнаграждения. Самото прекратяване дава възможност на лицата да започнат нова работа, а  основанието, на което трудовото им правоотношение е прекратено,  им гарантира право на обезщетения за безработица в пълен размер. Контролните органи на Инспекцията съдействаха също да бъдат подготвени необходимите документи на работещите за прекратяване на трудовите им правоотношения, които впоследствие да бъдат разписани от управителя.\r\nИнспекцията по труда продължава да следи случая, с цел събиране на годни доказателства, за да бъде входирана на по-късен етап в съда искова молба за откриване производство по несъстоятелност. След вписване на решението на съда за откриване на такова бившите работници ще придобият право да получат неизплатените си възнаграждения и обезщетения от Фонда за гарантирани вземания на работниците и служителите при несъстоятелност. ИА ГИТ получава правомощие да инициира откриване на производство по несъстоятелност от 31.03.2018 г. \r\nКъм момента е установено, че работодателят дължи на работниците и служителите възнаграждения за месец ноември. Днес, 01.02.2018 г., стават изискуеми дължимите възнаграждения за месец декември, поради което контролните органи на Инспекцията стартират нова проверка. Работниците и служителите имат право на възнаграждение и за месец януари, тъй като престоят не е бил по тяхна вина. Инспекторите по труда предприемат мерки в рамките на своята компетентност, като дават задължителни за изпълнение предписания за изплащане на дължими възнаграждения. На работодателя е потърсена административнонаказателна отговорност за задълженията за месец ноември. Такава ще бъде потърсена за неизпълнени предписания, както и за установени забавяния за други периоди.", "date": "2018.02.01", "title": "Кюстендил: Работниците от предприятието за производство на обувки в Дупница вече имат право на нова работа или обезщетения за безработица"}
{"url": "http://www.focus-news.net/news/2018/02/01/2483786/predlozhenie-na-bsp-slaga-kray-na-visyashtite-kabeli-v-stolitsata-i-drugite-golemi-gradove.html", "text": "На вчерашното си заседание Комисията по транспорт, информационни технологии и съобщения прие окончателно на второ четене Закона за електронните съобщителни мрежи и физическа инфраструктура. С приетите, по предложение на народните представители от ПГ на „БСП за България“, разпоредби на чл. 63 от новоприетия закон се слага край на безразборното разполагане на кабели на телевизионните и интернет оператори по стълбовете и фасадите на сградите в столицата и другите големи градове на страната. Това съобщиха от пресцентъра на БСП. Съгласно приетите текстове на закона, кабелните електронни съобщителни мрежи ще се разполагат подземно. Изключение от това правило ще бъдат случаите извън границите на урбанизираните територии или в урбанизирани територии, но с население до 10000 жители, където разполагането ще може да се извършва и въздушно.\r\n\"Един много наболял и определено загрозяващ градската среда проблем ще бъде решен с новите текстове на закона. Познатите ни от всички райони на големите градове в страната паяжини от жици и хиляди стърчащи и висящи кабели ще изчезнат завинаги под земята\", коментираха от БСП. Според тях премахването на мрежите от кабели и жици по стълбовете ще гарантира по-добро качество на услугите и по-голяма безопасност. \"Гръмотевичните бури вече няма да представляват опасност за телевизори, приемници, рутери и др. домашни уреди, включени към електронната мрежа\", категорични са от левицата.", "date": "2018.02.01", "title": "Предложение на БСП слага край на висящите кабели в столицата и другите големи градове"}
{"url": "http://www.focus-news.net/news/2018/02/01/2483783/rumyana-arnaudova-v-obshtina-septemvri-spetsializiranata-prokuratura-provezhda-intenzivni-protsesualno-sledstveni-deystviya-za-koruptsionno-prestaplenie.html", "text": "В момента на територията на Община Септември Специализираната прокуратура провежда интензивни процесуално-следствени действия по досъдебно производство за корупционно престъпление. Това каза за Агенция \"Фокус\" говорителят на главния прокурор Румяна Арнаудова във връзка със специализираната акция, която се провежда в Община Септември. С предварително разрешение от Специализирания наказателен съд се извършват претърсвания в служебни помещения в сградата на Община Септември и в лични домове и офиси на търговски дружества, обясни Арнаудова.\r\nТова е първото досъдебно производство, по което явно се извършват действия от Специализираната прокуратура срещу кмет за корупционно престъпление, с оглед новите изменения в НПК от месец ноември, които дадоха възможност в Специализираната прокуратура да се разследват такива дела.\r\nПовече информация ще бъде предоставена на място, за където пътуват ръководителят на Специализираната прокуратура Иван Гешев и от самата Румяна Арнаудова.", "date": "2018.02.01", "title": "Румяна Арнаудова: В Община Септември Специализираната прокуратура провежда интензивни процесуално-следствени действия за корупционно престъпление"}
{"url": "http://www.focus-news.net/news/2018/02/01/2483791/pazardzhik-zemedelski-proizvoditeli-izlizat-na-protest-v-grada-sreshtu-ednodnevnite-trudovi-dogovori.html", "text": "Земеделски производители от село Юнаците ще излязат на поредния си протест срещу еднодневните трудови договори, съобщи за Радио „Фокус“ – Пазарджик Стоян Кузев, кмет на населеното място. Митингът ще се проведе на пл. „К. Величков“ в Пазарджик от 14.00 часа, като датата е символична – началото на стопанската година на Трифон Зарезан. Ще бъдат прочетени  исканията на земеделците, както и техните  предложения  за промяна. Подобни прояви ще се проведат по едно и също  време в различни градове в страната. Недоволството е насочено конкретно към чл. 114а от Кодекса на труда, който регламентира еднодневните трудови договори.\r\nВаня НИКОЛОВА", "date": "2018.02.01", "title": "Пазарджик: Земеделски производители излизат на протест в града срещу еднодневните трудови договори"}
{"url": "http://www.focus-news.net/news/2018/02/01/2483784/iglika-mishkova-etnolog-tsarkvata-pochita-sveti-trifon-kato-pokrovitel-na-lozarstvoto-i-vinarstvoto-s-mnogo-obichai-i-traditsii.html", "text": "На този ден църквата почита свети Трифон като покровител на лозарството и винарството с много обичаи и традиции, каза в сутрешния блок „Добро утро, България” на Радио „Фокус“ уредникът на Националния етнографски музей д-р Иглика Мишкова и допълни, че свети Трифон е светец лечител и мъченик, роден в малоазийска провинция, която се смята за прародината на виното. Традициите на този ден повеляват, че жените трябва да подготвят пита, пълнена кокошка и бъклица с вино, които да дадат на мъжете. \r\n„Всеки мъж, който има лозе, трябва да вземе приготвените от стопанката му пита и вино и да се отправи към лозето. Като стигне там, трябва да се прекръсти, да вземе косера и от три корена да отреже по три пръчки, а мястото, от което режат пръчките, задължително трябва да се полее с вино. Това е обичаят за рязване на лозето. След това всички се събират на определено място, където вадят хлябовете, виното, кокошките и мъжете си избират „цар на лозята“, и го качват на каруца, за да обиколят околните поля с лозя. Той  благославя, за да се роди повече грозде.“ , каза Д-р Иглика Мишкова. \r\nТя допълни, че в етнографската литература гроздето за земеделците се равнява на пшеницата и че виното е комка за нашия народ, то е като кръвта на спасителя и носи здраве и любов.", "date": "2018.02.01", "title": "Иглика Мишкова, етнолог: Църквата почита свети Трифон като покровител на лозарството и винарството с много обичаи и традиции"}
{"url": "http://www.focus-news.net/news/2018/02/01/2483794/dobrich-obshtinata-tarsi-novi-idei-za-obnovyavane-rabotata-na-obshtinskoto-predpriyatie-tsentar-za-zashtita-na-prirodata-i-zhivotnite.html", "text": "Общината търси нови идеи за обновяване работата на Общинското предприятие „Център за защита на природата и животните“ (ЦЗПЖ). Това съобщи зам.-кметът „Устройство на територията“ арх. Боян Коларов, предаде кореспондентът на Радио „Фокус” – Варна. Приключи обявен от Община град Добрич конкурс за директор на центъра. Резултатът коментира зам.-кметът арх. Коларов, който председателства комисията: „Нямаме определен нов директор на зоопарка. И двете кандидатки получиха по-малко от необходимия минимум точки. Нашата позиция е, че наистина в зоопарка трябва да приложим нещо ново, нещо нестандартно, което не се е случвало досега. Да тръгне по нов начин и да стане по-привлекателно място. Не го видяхме това в концепциите. Не стана ясно кое би било новото в начина на управление, който предлагаха кандидатите. Така че сега може би ще се наложи и ние малко да поумуваме концептуално и след това отново да обявим конкурс и да видим в кой момент ще ни се срещнат съжденията с някой подходящ кандидат“. \r\nЦентърът за защита на природата и животните е една от забележителностите на Добрич. Уникален е както за страната ни, така и за Източна Европа. Създаден е по българо-швейцарски проект, има обща площ 160 декара, с богата 40-годишна дървесна и храстова растителност, която непрекъснато се обновява. Центърът за защита на природата и животните в град Добрич е първата лицензирана зоологическа градина в България. Създаден е през 2007 година, в него живеят над 100 животни от 30 вида. Атракция представляват семейството кенгуру, конете на Пржевалски, наблюдателната кула и еко къщичката за водоплаващи птици край езерото. Всички животни в Центъра за защита на природата и животните в Добрич си имат швейцарски осиновители, а някои - и осиновители от града. Всяко лято в ЦЗПЖ е организирано Зелено училище, което се радва на изключително голям интерес. През последните години в центъра бяха изградени подслон за кафяви мечки, волиери за отглеждане на птици и дребни гризачи, ветеринарна лечебница и складова база. До 31 март ЦЗПЖ е със зимно работно време – от 10.00 до 16.00 часа. Понеделник е почивен ден за посетители. \r\nНовият конкурс за директор на ЦЗПЖ ще бъде обявен на сайта на Община град Добрич, където ще бъдат публикувани условия за участие и срокове. \r\nЖулиета НИКОЛОВА", "date": "2018.02.01", "title": "Добрич: Общината търси нови идеи за обновяване работата на Общинското предприятие „Център за защита на природата и животните“"}
{"url": "http://www.focus-news.net/news/2018/02/01/2483796/sliven-golyama-chast-ot-grada-e-bez-voda-poradi-avariya.html", "text": "Голяма част от Сливен е без вода поради авария, съобщиха от ВиК-Сливен. Поради извършване на ремонт до 16.00 ч. е прекъснато водоподаването в кв.“Ново село“, кв. „Българка“, кв. „Сини камъни“ и част от вилна зона.\r\nПри възможност водоподаването ще бъде възстановено по-рано.", "date": "2018.02.01", "title": "Сливен: Голяма част от града е без вода поради авария"}
{"url": "http://www.focus-news.net/news/2018/02/01/2483798/sliven-kriminalisti-razbiha-treta-poredna-narkolaboratoriya-za-edna-sedmitsa.html", "text": "Криминалисти от Сливен разбиха трета поредна нарколаборатория за една седмица. Това съобщиха от пресцентъра на ОДМВР-Сливен. На 30 януари екипи на ОДМВР-Сливен- сектор „Противодействие на криминалната престъпност“, Специализираното тактическо звено за бързи действия и сектор „Криминална полиция“ към РУ-Сливен, влизат на адрес в квартал „Нова село“ в град Сливен. На място в момент на сделка са задържани трима мъже - криминално проявените Р.Д.(49г.), А.А.(36г.), С.Л.(29г.) и две жени на 23 и 30 години, всички от град Сливен. В хода на процесуално-следствените действия полицейските служители са иззели от задържаните около 30 грама жълтеникаво кристалообразно вещество,което при направения полеви тест е реагирало на метамфетамин и около 15 грама суха зелена листна маса, която при теста реагирала на канабис. От мястото са иззети множество компоненти от нарколаборатория-прекурсори, вещества и други предмети, необходими за производство на високорискови синтетични наркотици. Петимата са задържани за 24 часа. Уведомена е Окръжна прокуратура-Сливен. Образувано е досъдебно производство. С прокурорско разпореждане за 72 часа е задържан 49-годишният Р.Д., който е многократно проявяван и осъждан за разпространение и притежание на наркотични вещества. Работата по случая продължава от разследващ полицай  и служители на сектор „Противодействие на криминалната престъпност“ към ОДМВР-Сливен.\r\nОт началото на 2018 година в поделенията на ОДМВР-Сливен са задържани 45 лица  за притежание и разпространение на наркотични вещества. Образувани са 28 досъдебни производства. На територията на Сливен, Нова Загора, Котел и Твърдица се провеждат непрекъснати полицейски операции за установяване и задържане на лица, занимаващи се с производство и разпространение на наркотици. Полицейските патрули ежедневно извършват проверки и  осъществяват контрол на лица, склонни към извършване на противоправни деяния.", "date": "2018.02.01", "title": "Сливен: Криминалисти разбиха трета поредна нарколаборатория за една седмица"}
{"url": "http://www.focus-news.net/news/2018/02/01/2483797/pregled-na-osnovnite-temi-v-pazardzhishkiya-pechat.html", "text": "На първата си страница вестник „Пазарджишка Марица“ излиза с водещо заглавие: „SMART улично осветление и LED лампи“ и уточнява, че предстои подмяна на уличното осветление в Пазарджик. \r\nНа втора страница е отделено място за делото срещу 14-те обвиняеми за разпространение идеите на ИДИЛ. Изданието пише:“Ахмед Муса се яви в съда без белезници“ и допълва, че по време на поредното съдебно заседание на подсъдимите са предявени веществени доказателства. \r\nЦялата трета страница е посветена на проблемите на земеделските стопани под заглавието: „Каквото даде Европа държавата ни го взема“.  Изданието публикува и мотиви от решението на Върховния административен съд, в което се потвърждава решението на ОИК-Септември за предсрочно прекратяване пълномощията на кмета на село Семчиново Пламен Темелков. \r\nНа следващата страница е поместено интервю с младата актриса Елена Замяркова. \r\nВестникът коментира на последните си страници и други културни и спортни теми от региона.", "date": "2018.02.01", "title": "Преглед на основните теми в пазарджишкия печат"}
{"url": "http://www.focus-news.net/news/2018/02/01/2483800/antoaneta-bares-natsionalna-kompaniya-industrialni-zoni-neobhodim-e-zakon-za-industrialnite-zoni.html", "text": "Необходим е закон за индустриалните зони. Това каза  Антоанета Барес, изпълнителен директор на „Национална компания Индустриални зони“ ЕАД, по време на петата годишна конференция „Индустриално строителство и инвестиции 2018“, която дава началото на поредицата събития Building Innovation Forum Series 2018, предаде репортер на Агенция „Фокус“. Антоанета Барес участва в първия панел на форума, който бе посветен на теми, като финансирането на индустриални обект, новите проекти и предизвикателствата пред инвеститорите в индустриални проекти у нас, както и моделите за публично-частни партньорства при развитието на индустриални зони. \r\nПо повод действащите и новите мерки, които се предвиждат за привличане на чуждестранните инвестиции, Антоанета Барес обясни, че преди всичко има необходимост от нормативна уредба, която да урежда същността и дейността на индустриалните зони. „Ние, като държавна компания, сме звеното, което свързва бизнеса с държавата. Така че работата ни с бизнеса е изключително интензивна. Създали сме един консултативен съвет между нас и четирите работодателски национално представени организации, в който обсъждаме проблемите на бизнеса. Всички детайли, които обсъждаме, впоследствие се внасят, консултирано с тях в Министерство на икономиката. Нещото, което обсъждаме много сериозно и работим върху него, е възможностите за промяна в Закона за устройство на територията и за създаване на закон за индустриалните зони, тъй като такава правна уредба в нашия правен мир не съществува“, обясни Барес. По думите ѝ е въпрос на правна техника дали това ще се случи с нов закон или с промяна в съществуващата нормативна уредба. „Но като цяло идеята е да се опише и детайлизира дейността на индустриалните зони – какво е индустриална зона, какво може да бъде прието за такава, какви са ползите да инвестираш в една индустриална зона и как се развиват взаимоотношенията между бизнеса, компанията, която управлява зоната и държавата“, уточни още Барес. \r\nВесела АЛЕКСАНДРОВА", "date": "2018.02.01", "title": "Антоанета Барес, Национална компания Индустриални зони: Необходим е закон за индустриалните зони"}
{"url": "http://www.focus-news.net/news/2018/02/01/2483802/zhelyo-boychev-bsp-iskame-obekt-na-odit-na-smetnata-palata-da-badat-postanovleniyata-koito-utvarzhdavat-razhodi-izvan-opredelenite-v-darzhavniya-byudzhet.html", "text": "Искаме обект на одита на Сметната палата да бъдат именно тези постановления на Министерски съвет, които утвърждават разходи, извън определените в държавния бюджет. Това заяви по време на брифинг в парламента народният представител от ПГ на „БСП за България” и зам.-председател на групата Жельо Бойчев, във връзка с исканото от тях решение на парламента за възлагане на Сметната палата да извърши одит на допълнителните разходи и трансфери по бюджетите на първостепенните разпоредители с бюджет, одобрени с постановление на Министерския съвет за периода 10 май 2017 г. – 31 януари 2018 г., предаде репортер на Агенция „Фокус”. „Изпаднахме в абсурдната ситуация, по предложение на Министерски съвет, управляващото мнозинство на ГЕРБ да одобри държавния бюджет за 2018 г., това става месец декември, и да не бъде прието нито едно предложение на БСП, а буквално от 2 януари премиерът да изпълни всички предложения на БСП, само че без да са разписани в бюджета”, коментира Жельо Бойчев. По думите му премиерът е раздал по този начин няколко стотин милиона. „Ако сложим януари 2018 г., нашите груби изчисления показват, че става въпрос за близо 2 млрд. лева”, каза още Жельо Бойчев и подчерта, че именно това е причината БСП да иска сметната палата да направи одит.\r\n„Сумата е значителна”, аргументира се още той. По думите му притеснението на БСП се състои най-вече в това, че не се спазва приет от парламента закон. „Не можа да приемеш бюджет декември месец за 2018 г. и още януари месец да го нарушиш. Когато там не си разписал 100 млн. лева за сектор „Сигурност” и не си приел предложенията на опозицията, а премиерът еднолично решава да дофинансира сектора, това решение какво е? Когато докарахме дотам да се веят черните знамена на Българската академия на науките и не беше прието предложение, януари беше прието допълнително решение с трансфер. Софийският университет, църквите – буквално още първия месец. Това обезсмисля ролята на парламента като орган, който дебатира и приема бюджета”, заяви още Жельо Бойчев. \r\nИван ЛАЗАРОВ", "date": "2018.02.01", "title": "Жельо Бойчев, БСП: Искаме обект на одит на Сметната палата да бъдат постановленията, които утвърждават разходи, извън определените в държавния бюджет"}
{"url": "http://www.focus-news.net/news/2018/02/01/2483803/shumen-150-moneti-i-83-drugi-predmeti-s-vid-na-antichni-sa-otkriti-ot-politsiyata-v-chasten-dom-v-novi-pazar.html", "text": "В около 15.00 часа вчера служители на полицейското управление в Нови пазар извършили проверка на водач на лек автомобил Рено „Меган“ с шуменска регистрация. Това съобщиха от ОДМВР-Шумен. Намерени и иззети били две хапчета, жълти на цвят. По данни на ползвателя на автомобил  Й.Й./35г./ хапчетата били за стимулация. По време на извършено претърсване в дома му в Нови пазар са открити 150 монети и 83 други предмети с вид на антични. Иззети са и четири патрона 7.62 мм. Образувано е досъдебно производство във връзка с чл. 278, чл. 354 А и чл. 339 от НК.", "date": "2018.02.01", "title": "Шумен: 150 монети и 83 други предмети с вид на антични са открити от полицията  в частен дом в Нови пазар"}
{"url": "http://www.focus-news.net/news/2018/02/01/2483795/fokus-makedoniya-matyu-nimits-shte-predade-predlozhenieto-na-nikos-kotsias-za-imeto-gornamakedoniya-tvardyat-gratski-medii.html", "text": "Министърът на външните работи на Гърция Никос Коциас е предложил името „Република Горнмакедония“ на срещата с посредника на ООН Матю Нимиц, като приемливо решение на спора за името на бившата югорепублика, съобщиха гръцки медии, предава македонското електронно издание „Фокус“.\r\nНавярно, предложението, включващо термина „македония“ с малка буква, ще бъде съобщено на македонския държавен връх от Нимиц.\r\nСлед завършването на разговорите в Гърция, в четвъртък специалният посредник на ООН ще бъде в Македония и ще се срещне с президента на страната Георги Иванов, премиерът Зоран Заев, както и лидерите на ВМРО-ДПМНЕ и ДУИ Християн Мицкоски и Али Ахмети.\r\nПревод и редакция:", "date": "2018.02.01", "title": "„Фокус“ (Македония): Матю Нимиц ще предаде предложението на Никос Коциас за името „Горнамакедония“, твърдят гръцки медии"}
{"url": "http://www.focus-news.net/news/2018/02/01/2483792/rumen-gechev-bsp-pravitelstvoto-na-boyko-borisov-e-narushilo-zakona-za-byudzheta-s-razpredelenieto-na-sredstvata-v-kraya-na-minalata-i-nachaloto-na-tazi-godina.html", "text": "Имаме сериозно основание да смятаме, че правителството на Бойко Борисов е нарушило Закона за бюджета с разпределението на средствата в края на миналата година и в началото на 2018 г. Това заяви по време на брифинг в парламента народният представител от ПГ на „БСП за България” проф. Румен Гечнев, който съобщи намерението на групата да иска решение на парламента за възлагане на Сметната палата да извърши одит на допълнителните разходи и трансфери по бюджетите на първостепенните разпоредители с бюджет, одобрени с постановление на Министерския съвет за периода 10 май 2017 г. – 31 януари 2018 г., предаде репортер на Агенция „Фокус”. „Народното събрание е институцията във всяка демократична държава, което утвърждава бюджета, прави го в закон, а този закон трябва да бъде изпълняван стриктно. Никакви премиери и отделни министри не могат да преформатират бюджета и да преразпределят средства, в нарушение с принципите и духа на Закона за бюджета”, заяви Румен Гечев. „Управляващите трябва да престанат да правят комбинации в бюджета, така че да задържат разходите до края на годината. В края на 2017 г., ноември и декември, те разпределиха стотици милиони левове. Какъв е трикът на управляващите? Цяла година ни проглушават за излишъци в бюджета заради това, че те не харчат 2,5 млрд. лева няколко години вече капиталови разходи. Задържат огромни средства, стотици милиони, с които лишават българските фирми, малки и средни. Тези пари не влизат в икономиката и на тъмно, накрая на годината, изведнъж си ги разпределят, след като цяла година за отчитали псевдобюджетни излишъци”, допълни той. Според него правителството прави същото и от началото на тази календарна година.\r\nИван ЛАЗАРОВ", "date": "2018.02.01", "title": "Румен Гечев, БСП: Правителството на Бойко Борисов е нарушило Закона за бюджета с разпределението на средствата в края на миналата и началото на тази година"}
{"url": "http://www.focus-news.net/news/2018/02/01/2483804/rumen-petkov-abv-s-chastnata-ohrana-za-obshtinite-tezi-koito-obeshtavaha-vav-vsyako-selo-politsay-sega-kazvat-na-horata-da-se-spravyat-sami.html", "text": "Със създаването на възможност общините да си наемат частна охрана, управляващите, които обещаваха във всяко село полицай, на практика казаха на  хората, че не могат да  разчитат на държавата и МВР. Това заяви Румен Петков - член на ИБ на АБВ в ефира на БТВ, съобщиха от пресцентъра на АБВ. По думите му в обществото  е натрупано сериозно напрежение, което се засилва и заради нестабилността на системите за сигурност в България. „Има една обстановка на несигурност, серия протести и то в ключови системи за сигурността, като започнем от служителите в МВР и  стигнем до служителите, ангажирани със съдебната охрана. Това са все проблеми, които показват липса на държава. И тук още не поставям на дебат проблема, че общините могат да си наемат частни фирми за охрана. Това, както нашият председател на АБВ Константин Проданов посочи, означава, че държавата казва: „Нас не ни търсете, оправяйте се“. \r\n„Не можеш в продължение на месеци да обясняваш как във всяко село ще поставиш полицай и накрая, разбирайки, че си лъгал съвършено съзнателно обществото, да кажеш: „Не бе, няма да е така, затова сега си наемайте частни служби за охрана“. Не можеш да управляваш държавата по този начин. Приел си бюджет на тази държава и един месец по-късно да кажеш: „Ето ви сто милиона, млъкнете“. На този принцип се дават 100 милиона на полицаите, 20 милиона на БАН, 10 милиона на Софийския университет и това всичко се прави зад гърба на парламента. Това е толкова брутален начин на управление! А колко милиона ще дадат на съдебната охрана? Не се прави така. Ние от АБВ затова се опитваме да обясним на обществото, че този начин на управление – лъжа, а после опит за затъкване на устата с определено количество пари и намиране на палиативно решение на проблемите - е неправилен“, категоричен бе Петков. По думите му възможността частни фирми да охраняват цели общини, на практика поставя огромна въпросителна върху  дейността на МВР по места, а създава и друга сериозна опасност срещу демократичните устои на държавата. „В МВР има забрана за политическа ангажираност под каквато и да било форма. Една частна фирма обаче няма такава забрана. Това, например, може да ни гарантира вечни кметове“.\r\nВстрани от темата Петков коментира и поредните разкрития, предоставени от силовите ведомства, около едно от показните отвличания в България, извършено през отминалата 2017 г. По думите му в подобни случаи трябва да се подхожда много внимателно, защото едно прибързано изнасяне на непълна, недоуточнена информация пред обществото, по който и да е случай, може да навреди сериозно на работата на разследващите органи и да спомогне на престъпниците да се укрият от правосъдието. „По отношение на разкритията около отвличането, моето разбиране е, че когато се тръгва от периферията към центъра, рядко ще се стигне до самия център. Защото този подход го предизвестява, и съответно, този „център“ ще вземе мерки да не бъде тук“.\r\n„Мисля, че, образно казано, въздуха в свирката трябва да бъде пообран. Това, че сме в председателство не означава, че постоянно трябва да демонстрираме мащабност и постоянно трябва да показваме разкриване на не съвсем доразкрити престъпления и то с цената на груби спекулации. Защото един такъв подход може и да има временен положителен ефект за пред публиката, но трайния ефект остава друг. Онзи ден отново имаше регулярна пресконференция на МВР и аз не мисля, че постоянният им контакт с медиите дава нещо полезно и на обществото, и на държавата. Когато се подава една информация, зад нея трябва да стои твърда, необорима фактология. А когато  се коментират такъв тип тежки престъпления, каквито се случиха напоследък, а в последствие се оказва, че някак си институционално се олеква пред публиката, не е добре“.", "date": "2018.02.01", "title": "Румен Петков, АБВ: С частната охрана за общините, тези, които обещаваха във всяко село полицай, сега казват на хората да се справят сами"}
{"url": "http://www.focus-news.net/news/2018/02/01/2483799/burgas-prepodavatelyat-v-odz-brezichka-milena-ivanova-e-napusnala-posta-si-sled-razprostranen-klip-s-nasilie-nad-detsa.html", "text": "Преподавател в ОДЗ „Брезичка“ в к-с „Славейков“ е подал молбата си за напускане на работа след разпространен клип от родители в социалните мрежи с насилие над децата им, предаде кореспондентът на Радио „Фокус“-Бургас. На клипа се вижда как две учителки - Милена Иванова и Светла Петрова ,удрят и обиждат 5-годишните деца от група „Мики Маус“. Днес майката на Милена Иванова е донесла молбата й за напускане. Другата учителка е в отпуска, като е била извикана на работа, за да има кой да се грижи за децата, но родителите настояват и тя да бъде освободена. На обяд ще се проведе извънреден педагогически съвет, а в 17,30 часа - родителска среща. Досега не са подавани жалби от родители срещу двете учителки. Директорът на детското заведение Събка Недева каза пред журналисти, че и двете учителки са награждавани и че са много коректни. „Не съм имала проблеми и с двете“, коментира тя.\r\nМария РУСЕВА", "date": "2018.02.01", "title": "Бургас: Преподавателят в ОДЗ „Брезичка“ Милена Иванова  е напуснала поста си след разпространен клип с насилие над деца"}
{"url": "http://www.focus-news.net/news/2018/02/01/2483806/kathimerini-frenskiyat-komunist-zhan-lyuk-melanshon-poiska-izklyuchvane-na-siriza-ot-partiyata-na-evropeyskata-levitsa.html", "text": "Френският комунист Жан-Люк Меланпон призова за изключване на СИРИЗА от Партията на европейската левица в Европейския парламент, обвинявайки гръцката партия в прилагане на неолиберални политики и продължаващо съобразяване с нарежданията на Европейската комисия, пише гръцкото електронно издание Kathimerini.\r\n„За френската левица, както, несъмнено и за други партии в Европейската левица, стана невъзможно да бъде асоциирана в едно движение със СИРИЗА на Алексис Ципрас“, заявиха от партията на Меланшон чрез съобщение.\r\nФранцузите изразиха тъгата си, че Ципрас е приел „логиката на остеритета до толкова, че да ограничи правото на стачки, като по този начин е показал все по-голямата си покорност към Европейската комисия“.\r\nСИРИЗА отговори на Меланшон чрез съобщение в Туитър, публикувано от евродепутата Димитрис Пападимулис. В него искането на френския политик е определено като „анти-демократично, провокативно и причиняващо разкол“.\r\nПревод и редакция:", "date": "2018.02.01", "title": "Kathimerini: Френският комунист Жан-Люк Меланшон поиска изключване на СИРИЗА от Партията на европейската левица"}
{"url": "http://www.focus-news.net/news/2018/02/01/2483810/dobrich-obshtinata-e-v-protsedura-po-organizirane-i-provezhdane-na-bazar-za-martenitsi.html", "text": "Община град Добрич е в процедура по организиране и провеждане на базар за мартеници. Това съобщи зам.-кметът в направление „Икономическо развитие и европейски фондове“ Росица Йорданова, предаде кореспондентът на Радио „Фокус” – Варна. Зам.-кметът посочи, че ресорната дирекция има ангажимент, освен да ръководи реализирането на проекти, привличането на европейски средства,и да провежда базарите на територията на града. Регламентът за провеждането на мартенския базар вече е публикуван на сайта на Община град Добрич. \r\nВ рубриката „Новини“ са поместени заповедта на кмета Йордан Йорданов за провеждането на базара, подробности за регламента и чертеж на съоръжението. На три места в града отново ще бъдат разположени щандове за мартеници – на площад „Свобода“ по пешеходната зона, на пазара по ул. „Христо Ботев“ и на площад „Старият орех“. „Могат да заявят своето желание за участие и да подадат заявление физически лица, които упражняват своята дейност по Закона за занаятите, както и юридически лица – еднолични търговци, и сдружения, които са по Закона за ЗЗП. На 31 януари приключи процедурата по прием на заявления, посочи Росица Йорданова и допълни: „Отново ще има прозрачност на процедурата по отношение на заемане на местата“. \r\nЖребият ще се тегли на 5 февруари от 10.30 часа в Голяма заседателна зала в Общината. От публиката ще бъде избрано лице, което ще изтегли чрез жребий точното разположение на схемите. Тези желаещи, които нямат възможност да се явят лично в залата в деня на жребия, могат да бъдат представени от друго лице с нотариално заверено пълномощно. По думите на зам.-кмета досегашната практика показва, че това много често се е явявало пречка за участие в мартенския базар. Той ще започне на 12 февруари и ще продължи до 3 март.\r\nЖулиета НИКОЛОВА", "date": "2018.02.01", "title": "Добрич:  Общината е в процедура по организиране и провеждане на базар за мартеници"}
{"url": "http://www.focus-news.net/news/2018/02/01/2483809/patyat-vidin-sofiya-e-zatvoren-prevoznite-sredstva-se-otbivat-predi-archar.html", "text": "Пътят Видин-София е затворен, превозните средства се отбиват преди Арчар, съобщи слушател на Радио \"Фокус\".", "date": "2018.02.01", "title": "Пътят Видин-София  е затворен, превозните средства се отбиват преди Арчар"}
{"url": "http://www.focus-news.net/news/2018/02/01/2483805/valentin-gospodinov-hudozhestvena-galeriya-vladimir-dimitrov-maystora-kyustendil-kulturniyat-fokus-v-oblastta-na-izobrazitelnoto-izkustvo-e-kyustendil.html", "text": "Културният фокус в областта на изобразителното изкуство е Кюстендил. Това каза пред Радио „Фокус” – Кюстендил Валентин Господинов, директор на Художествена галерия „Владимир Димитров – Майстора” – Кюстендил, по повод отбелязването на 136 години от рождението на Майстора. „Програмата е много интересна и се стремим този стандарт, който е постигнат като качество да не бъде много променян. Цялото това събитие се върти около рождения ден на Майстора и около новия носител на голямата награда за живопис. Освен това сме включили и съпътстващи изложби като културната политика на нашата галерия е това да бъдат изложби, които представят кюстендилската изобразителна школа”, посочи Валентин Господинов. По думите му гостите на празника ще могат да видят постоянната експозиция на галерията, в която е добавена една хубава извадка от подготвителни рисунки на Майстора, освен това едно нова нещо, което е подготвено и открито преди около две седмици, това е за първи път от 38 години се представя изложба на Димитър Стоименов – Качамака. „Така че тези, които ще дойдат на откриването, ще видят тази изключителна изложба на малко позабравеният наш съгражданин Димитър Стоименов”, каза Валентин Господинов.\r\nТой заяви също, че наградата за живопис на името на Майстора концентрира фокуса върху изключително даровити и талантливи имена, като тя е възстановена през 2012 година, а голяма заслуга за това Художествената галерия „Владимир Димитров – Майстора”, Община Кюстендил и Съюзът на българските художници, който подкрепя инициативата. След много дълго прекъсване тази награда е била възстановена, като в основата на идеята е бил екипът на художествената галерия „Владимир Димитров – Майстора”. \r\n„Носителите са все впечатляващи имена, дългото прекъсване, през което не е връчвана тази награда, концентрира фокуса върху едни изключително талантливи и даровити имена и наистина журито, в което участвах и аз предните години, беше доста затруднено, защото наистина са много впечатляващи художници и автори”, каза Валентин Господинов. Първият, който е отличен, е професор Андрей Даниел, вторият е Свилен Блажев, третият отличен – професор Ивайло Мирчев, миналата година наградата е получил професор Станислав Памукчиев от Художествената академия. Тази година изложба ще прави носителят от миналата година- професор Николай Майсторов. „Той е преподавател в Нов български университет и ще се покаже с една изключително амбициозна изложба, която беше представена в София. Той получи награта си не само за творческите си изяви през годината, но специално за тази изложба. Така че изложбата му „100 икони по 100 сонета” върху любовната лирика на Пабло Неруда, цялата амблок, ще бъде представена в цялата галерия”, коментира Валентин Господинов.\r\nВенцеслав ИЛЧЕВ", "date": "2018.02.01", "title": "Валентин Господинов, Художествена галерия „Владимир Димитров – Майстора” – Кюстендил: Културният фокус в областта на изобразителното изкуство е Кюстендил"}
{"url": "http://www.focus-news.net/news/2018/02/01/2483811/dha-naselenieto-na-turtsiya-nadmina-80-miliona-i-veche-e-pochti-81-miliona.html", "text": "По данни на Комитета за статистика на Турция към 31 декември 2017-та населението на страната 80 милиона и 810 хиляди души, предаде информационната агенция Догу хабер ажансъ (ДХА). Броят на мъжете е малко над 40.5 милиона, а на жените – близо 40.3 милиона. По този начин мъжкото население е 50.2%, а женското – 49.8%.\r\nГодишният прираст на живеещите в Турция възлиза на 995 хиляди души, а темпът на нарастване е 12.4 промила.\r\nЗа една година жителите на Истанбул са се увеличили с 1.5% и вече са над 15 милиона. На второ място е столицата Анкара с близо 5.5 милиона жители, о трети – град Измир с близо 4.3 милиона.\r\nПревод и редакция:", "date": "2018.02.01", "title": "ДХА: Населението на Турция надмина 80 милиона и вече е почти 81 милиона"}
{"url": "http://www.focus-news.net/news/2018/02/01/2483813/antoaneta-bares-natsionalna-kompaniya-industrialni-zoni-prez-poslednite-godini-investitorite-razbraha-che-e-lesno-da-doydat-pri-nas.html", "text": "През последните години инвеститорите разбраха, че е лесно да дойдат при нас. Това каза  Антоанета Барес, изпълнителен директор на „Национална компания Индустриални зони“ ЕАД, по време на петата годишна конференция „Индустриално строителство и инвестиции 2018“, която дава началото на поредицата събития Building Innovation Forum Series 2018, предаде репортер на Агенция „Фокус“. „Когато дойде един инвеститор, той пита за три неща – местонахождение, инфраструктура и работна ръка. За местоположението – предлагаш, каквото имаш. Работим и с общини, и с областни администрации и когато има инвеститор, ние работим за това той да остане в България, без значение на терена на Националната компания или на терена на други общини. Важно е за инвеститорите да инвестират тук. Инфраструктурата или я има, или каквото трябва да се изгражда, ще го изградим, иначе инвестиции няма да има. По отношение на работната ръка, особено, когато става дума за международен инвеститор, той не знае къде да потърси хора, не знае какви специалности има. Това ни провокира да стартираме проект за работа с университети за ускорено професионално развитие на младите хора. Връзката е двустранна – ние работим с университетите и правим връзка на университетите с бизнеса и с инвеститорите. Когато дойде един инвеститор, ние имаме готова база от данни от всички университети, с които си сътрудничим и които му предлагаме“, обясни Барес. Тя отбеляза, че ключовите проекти на компанията са свързани с изграждането на инфраструктура предварително, с цел, когато дойде инвеститор, той да има като ангажимент да изгради само своя проект, което да съкрати времето за инвестицията. „За индустриалните зони, които развиваме, най-важни са достъпността до общинска или държавна инфраструктура. Трафикът се отразява, както на самите хора, работещи в зоната, така и на близките населени места. Тоест довеждащата инфраструктура е изключително важна“, подчерта Берес. Като приоритети пред Националната компания за настоящата година тя изброи именно развитието на инфраструктурите във всички зони, работа с много от общините в България, както и разширяването на индустриалната зона в Бургас. „Част от инвеститорите, дошли миналата година, ще приключат проектите си, така че ще режем и лентички“, посочи още Барес.   \r\nВесела АЛЕКСАНДРОВА", "date": "2018.02.01", "title": "Антоанета Барес, Национална компания Индустриални зони: През последните години инвеститорите разбраха, че е лесно да дойдат при нас"}
{"url": "http://www.focus-news.net/news/2018/02/01/2483814/vazrastna-zhena-ot-botevgradsko-e-bila-izmamena-po-telefona-sas-sumata-ot-11-500-lv.html", "text": "Възрастна жена от Ботевградско е била измамена по телефона със сумата от 11 500 лв. Това съобщиха от пресцентъра на ОДМВР-София. Около 16.10 часа на 31 януари 68-годишна жена от с. Трудовец съобщила в полицията, че е станала жертва на телефонна измама. Потърпевшата разказала, че малко след обяд на домашния си телефон е получила две последователни обаждания от непознати мъже, като по време на първия разговор получила заплахи за живота и здравето си. Непосредствено след това позвънил втори непознат, който се представил за служител на полицията и поискал „съдействие“ от притеснената жена за залавянето на престъпниците, като я уговорил да събере всичките се налични спестявания и да ги предаде на неговите колеги, които ще дойдат пред адреса ѝ с цивилни коли. Жената изпълнила дадените ѝ инструкции и предала сумата от 11 500 лева. По случая в РУ- Ботевград е образувано досъдебно производство за извършено престъпление по чл. 209, ал.1 от НК.", "date": "2018.02.01", "title": "Възрастна жена от Ботевградско е била измамена по телефона със сумата от 11 500 лв."}
{"url": "http://www.focus-news.net/news/2018/02/01/2483807/pazardzhik-izbirat-tsar-na-vinoto-v-peshtera.html", "text": "Читалище „Развитие“ в Пещера организира празничното зарязване на лозята в града в деня на Трифон Зарезан, както и коронясването на Цар на виното и награждаването на добрите домашно произведени вина, съобщи за Радио „Фокус“ – Пазарджик Мария Златкова, секретар на културната институция. Празникът ще се проведе на естествения автентичен декор на крепостта „Перистера“  в Пещера. \r\n„За да бъде коронясан Цар на виното, имаше изискване местни винопроизводители да предоставят проби от своите домашно приготвени вина. Пробите са предоставени на технолози по винопроизводството, които ще дадат своето компетентно мнение“, уточни Златкова. Тя каза също, че за празника са предоставени бъчви с местно вино, от които ще се вдигнат и празничните наздравици. Ще бъде проведена и импровизирана дискусия за достойнствата на пещеското вино и начините за неговото приготвяне. Читалището в града е подготвило тематична празнична проява съвместно със самодейци от село Капитан Димитриево. За доброто настроение на присъстващите ще пее и народният певец Николай Учкунов.", "date": "2018.02.01", "title": "Пазарджик: Избират Цар на виното в Пещера"}
{"url": "http://www.focus-news.net/news/2018/02/01/2483793/plovdiv-uchenitsite-v-asenovgrad-izlizat-v-tridnevna-gripna-vakantsiya-ot-7-fevruari.html", "text": "Учениците в Асеновград излизат в тридневна грипна ваканция през следващата седмица. Това съобщиха за Радио „Фокус“ – Пловдив от отдел „Връзки с обществеността“ на Общината. Със своя заповед кметът на Асеновград е обявил дните от 7 до 9 февруари за неучебни. Мярката е взета заради продължаващата висока заболеваемост от остри респираторни заболявания и грип. Така междусрочната ваканция за учениците, която започва от понеделник – 5 февруари, ще се удължи до края на седмицата.\r\nЗаповедта на кмета е сведена до знанието на началника на Регионалното управление по образование в Пловдив и всички директори на училища на територията на Община Асеновград.\r\nТони МИХАЙЛОВ", "date": "2018.02.01", "title": "Пловдив: Учениците в Асеновград излизат в тридневна грипна ваканция от 7 февруари"}
{"url": "http://www.focus-news.net/news/2018/02/01/2483816/sofiya-izvarshiteli-na-krazhba-na-skapa-hladilna-tehnika-sa-zadarzhani-pri-spetsaktsiya.html", "text": "Извършители на кражба на скъпа хладилна техника са задържани при спецакция на криминалисти от ОДМВР-София. Това съобщиха от пресцентъра на ОДМВР-София. Полицейската операция е реализирана вчера от служители на сектор „Противодействие на криминалната престъпност“ в областната дирекция, след проведени предварителни оперативни действия и анализ на придобитата в хода им информация. Около 15 часа, в района на 24 км на автомагистрала „Тракия“ в посока Пловдив, е спрян товарен автомобил „Ивеко“. При извършената му проверка, в товарното отделение са установени десет хладилни витрини тип „ракла“, за които водачът и неговият спътник не разполагали с надлежни документи за собственост. С цел изясняване на случая двамата били отведени в РУ- Ихтиман заедно с камиона. В резултат на проведените оперативно издирвателни действия криминалистите изяснили, че хладилните витрини са обект на кражба от складова база на територията на столицата. За срок до 24 часа освен пътуващите в автомобила е задържан и трети съпричастен към извършеното престъпление, и тримата от Елин Пелин. По случая в Трето РУ-СДВР е образувано досъдебно производство, разследването по което продължава.", "date": "2018.02.01", "title": "София: Извършители на кражба на скъпа хладилна техника са задържани при спецакция"}
{"url": "http://www.focus-news.net/news/2018/02/01/2483818/burgas-obshtinata-vnese-v-prokuraturata-i-darzhavna-agentsiya-za-zakrila-na-deteto-signal-za-sluchaya-na-nasilie-nad-detsa-v-odz-brezichka.html", "text": "Община Бургас внесе в Прокуратурата и Държавна агенция за закрила на детето сигнал за случая на насилие над деца в ОДЗ „Брезичка“. Това съобщиха от пресцентъра на Общината. Основанието е видеоклип, в който се вижда недопустимо отношение към възпитаници на ОДЗ „Брезичка“ в к-с „Славейков“ от страна на възпитателка, пред погледа на други две нейни колежки. До този момент в Община Бургас няма постъпили сигнали от родители.\r\n\"Въпреки наличния готов проект с остойностяване за изграждане на видеонаблюдение във въпросната детска градина, такова няма, тъй като на Учителски съвет възражение е отправила именно една от въпросните „възпитателки“. Община Бургас ще бъде безкомпромисна при всеки подобен случай. Въпросният казус обаче не трябва да слага клеймо върху цялата изключително достойната гилдия на възпитателите в детските градини на Бургас, които с любов и грижа упражняват своята професия\", посочват от Общината.\r\n„Ужасяващите кадри, които видях от детска градина „Брезичка“, нямат нужда от проверка! Всичко е ясно – категорична физическа и психическа агресия над децата! Уволненията ще са факт още днес. Но както въпросната „учителка“, така и колежките й, които гледат безучастно агресията, трябва да носят наказателна отговорност. Сезирали сме прокуратурата и Агенцията за закрила на детето. Въпросната учителка дори ми е била предложена за награждаване от ръководството на детската градина! Няма да има безнаказаност, уверявам ви!“, коментира кметът на Бургас Димитър Николов.", "date": "2018.02.01", "title": "Бургас: Общината внесе в Прокуратурата и Държавна агенция за закрила на детето сигнал за случая на насилие над деца в ОДЗ „Брезичка“"}
{"url": "http://www.focus-news.net/news/2018/02/01/2483815/aleco-parvata-balgarska-programa-na-evropeyskiya-sayuz-shte-bade-ofitsialno-otkrita-v-sofiya.html", "text": "Първата българска програма на Европейския съюз (ЕС) ще бъде открита официално в София. Това съобщиха от пресцентъра на ПП ГЕРБ. Старт на инициативата ще дадат българският еврокомисар Мария Габриел и евродепутатът от ГЕРБ/ЕНП Андрей Новаков, който е и автор на програмата. \r\nОткриването идва след като Европейската комисия одобри и финансира предложението, чийто бюджет за пилотната фаза е 750 000 евро, а първото отпуснато финансиране за млади предприемачи от България и Европейския съюз ще съвпадне изцяло с българското председателство на Съвета на ЕС.  \r\nЦеремонията ще се състои на 2 февруари 2018, от 18:00 часа, в конферентен център Рейнбоу Плаза.", "date": "2018.02.01", "title": "A.L.E.C.O - първата българска програма на Европейския съюз ще бъде официално открита в София"}
{"url": "http://www.focus-news.net/news/2018/02/01/2483812/sport-transferniyat-prozorets-v-angliya-zatvori.html", "text": "Зимният трансферен прозорец в Англия приключи, като няколко доста известни футболисти, смениха клубната си принадлежност.\r\nЗлатан Ибрахимович подписа с Лос Анджелис Галакс и ще играе в Съединените щати от старта на сезона през март.\r\nАрсенал удари на камък с късна оферта на стойност 12 милиона паунда за Джони Еванс от Уест Бромич. Интерес към бранителя имат още Манчестър Сити и Евертън.\r\nПиер-Емерик Обамеянг отново ще играе с Хенрик Мхитарян, след като двамата се озоваха в Арсенал 18 месеца след последния си мач заедно в Борусия Дортмунд.\r\nКристъл Палас не успя да купи Ибрахим Амаду от Лил за 16 млн. паунда, тъй като французите отказаха да се разделят с 24-годишния защитник.\r\nРафаел Бенитес иска спешна среща със собственика на Нюкасъл, защото смята, че Майк Ашли умишлено саботира продажбата на клуба.", "date": "2018.02.01", "title": "Спорт: Трансферният прозорец в Англия затвори"}
{"url": "http://www.focus-news.net/news/2018/02/01/2483819/v-887-uchilishta-v-stranata-1-fevruari-e-neucheben-den-zaradi-obyavena-gripna-epidemiya.html", "text": "В 887 училища в страната 1 февруари е неучебен ден поради обявена грипна епидемия. Това съобщиха от пресцентъра на Министерство на образованието и науката. За 138 училища в област Бургас грипната ваканция продължава до 2 февруари включително.\r\nВ София - град  276 училища  също няма да учат до 2 февруари.\r\n40 училища в област Сливен и 71 училища в област Русе са в грипна ваканция.\r\nВ област Варна всичките 122 училища няма да учат до 2 февруари.\r\nВ 61 училища в област Монтана има грипна ваканция.\r\nОбявена е грипна ваканция за 60 училища в област Хасково и за 44 училища в област Ямбол.\r\nВ област Кюстендил 41 училища няма да учат също до 2 февруари.\r\nВ 12 училища няма да се учи днес в област Враца. \r\nВ област Пловдив няма да има учебни занятия в 15 училища в община Карлово и в 4 училища в община Сопот.\r\nВ област Видин е преустановен учебният процес в СУ „Св. Св. Кирил и Методий“, град Брегово, а в област Плевен  в 2 училища – СУ „Св. Св. Кирил и Методий“, гр. Пордим и Обединено училище „Никола Вапцаров“, село Вълчитрън. \r\nОт 3 до 6 февруари включително учениците в цялата страна са в междусрочна ваканция.", "date": "2018.02.01", "title": "В 887 училища в страната 1 февруари е неучебен ден заради обявена грипна епидемия"}
{"url": "http://www.focus-news.net/news/2018/02/01/2483808/otets-yordan-georgiev-arhiereyski-namestnik-na-asenovgrad-v-grada-i-v-nyakolko-naseleni-mesta-na-obshtinata-ima-paraklisi-posveteni-na-sv-machenik-trifon.html", "text": "В град Асеновград и в няколко населени места на общината има параклиси, посветени на св. мъченик Трифон. Това каза за Радио „Фокус“ – Пловдив", "date": "2018.02.01", "title": "Oтец Йордан Георгиев, архиерейски наместник на Асеновград: В града и в няколко населени места на общината има параклиси, посветени на св. мъченик Трифон"}
{"url": "http://www.focus-news.net/news/2018/02/01/2483823/burgas-rayonnata-prokuratura-se-samosezira-po-zhurnalisticheski-materiali-i-razporedi-nezabavna-proverka-otnosno-pokazanoto-v-reportazhite-nasilie-nad-detsa-v-detska-gradina.html", "text": "Районна прокуратура – Бургас се самосезира по журналистически материали показващи проявено насилие от страна на учителка в детска градина над деца. Това съобщиха от Апелативна прокуратура-Бургас. Изпълнението на проверката е възложено на служители на ОДМВР – Бургас и Дирекция „Социално подпомагане“, Отдел „Закрила на детето“ - Бургас. В хода на проверката трябва да бъде установено на коя дата и къде са се случили събитията, съдържащи се в журналистическите материали; кои са възпитателките (учителките), извършили противозаконните действия, нарушаващи телесната неприкосновеност на малолетните, кои са децата.\r\nПроверката трябва да установи кои са родителите на малолетните и от тях да бъдат снети писмени сведения, с оглед изясняване на следните обстоятелства: констатирани ли са увреждания по тялото и лицата на децата, преглеждани ли са те от съдебен лекар; в тази връзка при установяване на документи, удостоверяващи телесни увреждания - да бъдат приложени по проверката; споделяли ли са децата за инцидента, запознати ли са родителите със случилото се; какво точно са споделили децата и уведомено ли е за това ръководството на детската градина, органите на МВР и социалните служби.\r\nТрябва да бъдат разпитани и всички учители, медицински работници и директора на детската градина с оглед предмета на проверката.\r\nНа Дирекция „Социално подпомагане“, Отдел „Закрила на детето“ е разпоредено да изготви доклад, с оглед изложеното в журналистическите материали.\r\nПроверката трябва да бъде извършена в срок от 10 дни. След приключване на проверката установеното по нея трябва да бъде докладвано на наблюдаващия прокурор, който да предприеме последващи действия.", "date": "2018.02.01", "title": "Бургас: Районната прокуратура се самосезира по журналистически материали и разпореди незабавна проверка, относно показаното в репортажите насилие над деца в детска градина"}
{"url": "http://www.focus-news.net/news/2018/02/01/2483817/dmitriy-peskov-nepredskazuemostta-na-sasht-po-vaprosa-za-sanktsiite-ni-zastavya-vinagi-da-sme-nashtrek.html", "text": "Непредсказуемото поведение на САЩ по въпроса за антируските санкции заставя Москва „постоянно да бъде нащрек“. „Разбира се, когато имаш работа с някой непредсказуем, се налага винаги да си нащрек“, заяви пред журналистите говорителят на руския президент Дмитрий Песков, предава ТАСС.\r\n„За наше голямо съжаление, ни се налага да работим с много непредсказуем партньор: САЩ могат и днес, и утре, и другиден (да приемат решение за нови санкции) и, за съжаление, приеманите решения носят много непредсказуем характер“, подчерта Песков. \r\nПревод и редакция:", "date": "2018.02.01", "title": "Дмитрий Песков: Непредсказуемостта на САЩ по въпроса за санкциите ни заставя „винаги да сме нащрек“"}
{"url": "http://www.focus-news.net/news/2018/02/01/2483747/protestite-za-pirin-prodalzhavat.html", "text": "За седми път в защита на Национален парк Пирин тази вечер ще излязат граждани и природозащитници в редица градове в страната, съобщиха организаорите. В София шествието ще започне в 18.30 часа, а началната точка е Спортната палата. Исканията на протестиращите са без промяна - отмяна на решението на правителството от 28 декември 2017 г., с което бяха одобрени промени в плана за управление на НШ \"Пирин\", оставка на министъра на околната среда Нено Димов и обявяване на реалния собственик на концесионера на ски зоната на Банско \"Юлен\" и извършване на одит на концесията.", "date": "2018.02.01", "title": "Протестите за Пирин продължават"}
{"url": "http://www.focus-news.net/news/2018/02/01/2483825/burgas-uchenicheski-hepaning-shte-se-provede-po-povod-mezhdunarodniya-den-na-vlazhnite-zoni-v-grada.html", "text": "По повод Международния ден на влажните зони, Фондация „Виа Понтика“, в партньорство с Община Бургас, ще организира ученически хепънинг в аулата на Бургаски свободен университет. Заради обявената грипна ваканция събитието ще се проведе 9 февруари, от 14:00 до 16:00 часа. Това съобщиха от Община Бургас. Темата на тазгодишното отбелязване е „Влажни зони за устойчиво градско развитие“, а в Бургас то ще протече с конкурс за есе, за талисман на еко резерват „Бургаско езеро“, както и мини тренинг с ученици от 4 до 11 клас от СУ „Константин Петканов“, посветен на градските влажни зони и техния принос за устойчивото градско развитие. За най-добрите има осигурени предметни награди.\r\nСветовният ден на влажните зони се отбелязва всяка година на 2 февруари, с цел да напомни за голямото значение на влажните зони за човечеството и планетата. На тази дата е подписана Рамсарската конвенция за влажните зони през 1971 г. Световният ден на влажните зони е отбелязан за първи път през 1997 г. Бургаското езеро е Рамсарско място от 2001 г.", "date": "2018.02.01", "title": "Бургас: Ученически хепънинг ще се проведе по повод Международния ден на влажните зони в града"}
{"url": "http://www.focus-news.net/news/2018/02/01/2483822/kyustendil-grafichna-izlozhba-ot-fonda-na-natsionalniya-konkurs-prolet-varhu-lista-shte-bade-predstavena-vav-vazrozhdenskoto-uchilishte.html", "text": "Графична изложба от фонда на Националния конкурс „Пролет върху листа“ ще бъде представена в Кюстендил. Това съобщи за Радио „Фокус” – Кюстендил Любляна Начева, координатор към отдел „Култура и духовно развитие” в Община Кюстендил. Изложбата ще бъде открита от 17.00 часа в залата на Възрожденското училище. Тя е посветена на 136 години от рождението на големия български художник Владимир Димитров – Майстора. \r\n„Изложбата е графика от фонда на конкурса „Пролет върху листа”. Тази година изданието на конкурса ще бъде единадесето, но в предишните 10 години ние събираме един огромен архив от творби. Повечето от графичните творби на са били класирани в основната изложба и те не са виждани от никого до момента”, каза Любляна Начева. По думите й в изложбата се представят невероятно силни творби на деца-графици от цяла България. Подредени са около 60 творби. Те представят различни видове графична техника.\r\nВенцеслав ИЛЧЕВ", "date": "2018.02.01", "title": "Кюстендил: Графична изложба от фонда на Националния конкурс „Пролет върху листа“ ще бъде представена във Възрожденското училище"}
{"url": "http://www.focus-news.net/news/2018/02/01/2483820/makfaks-makedoniya-matyu-nimits-zapochna-sreshtite-si-s-makedonskiya-darzhaven-i-politicheski-vrah.html", "text": "Посредникът на ООН за спора за името на Македония Матю Нимиц ще се срещне с представители на политическия и държавния връх на бившата югорепублика в течение на четвъртък, предава македонската държавна агенция „Макфакс“.\r\nСъгласно дневния ред, Нимиц вече започна срещата си с президентът на Македония Георги Иванов, а директно след това той продължава с разговор с премиера Зоран Заев, министърът на външните работи Никола Димитров, както и с председателите на ВМРО-ДПМНЕ и ДУИ Християн Мицкоски и Али Ахмети.\r\nСлед срещата с Димитров е предвидено официално изявление за посещението и оценка на срещите.\r\nНимиц пристигна в Скопие в сряда, след двудневната си визита в Атина. Той изтъкна, че очаква да осъществи позитивни разговори.\r\nСлед срещите с гръцките държавници, Нимиц заяви, че сега е времето за вземане на решения.\r\nПревод и редакция:", "date": "2018.02.01", "title": "„Макфакс“ (Македония): Матю Нимиц започна срещите си с македонския държавен и политически връх"}
{"url": "http://www.focus-news.net/news/2018/02/01/2483829/stolichniyat-avtotransport-obyavyava-protsedura-za-zakupuvane-na-22-novoproizvedeni-avtobusi-na-priroden-gaz.html", "text": "Столичният автотранспорт обявява процедура за закупуване на 22 новопроизведени автобуси на природен газ. Това съобщиха от пресцентъра на Столична община. Превозните средства трябва да бъдат 12-метрови, нископодови и с осигурена климатизация. Оферти ще се приемат до 12 март. Финансирането е осигурено от ЕИБ и е на стойност 8,6 млн. лв.  \r\nВ момента има избран изпълнител и за производство и доставка на 60 газови автобуса - 12-метрови, нископодови и с осигурена климатизация.   \r\nДвигателите на всички автобуси, които се закупуват от Столичен автотранспорт, отговарят на най-високия екологичен стандарт в света – Евро 6. \r\nС тези нови автобуси дружеството и Столичната община работят за подобряване качеството на атмосферния въздух, достъпността на превозните средства и повишаване на привлекателността и качеството на градската среда. Автобусният парк се обновява в изпълнение на „Програма за развитие на автобусния транспорт на територията на Столичната община 2016-2018 година“", "date": "2018.02.01", "title": "Столичният автотранспорт обявява процедура за закупуване на 22 новопроизведени автобуси на природен газ"}
{"url": "http://www.focus-news.net/news/2018/02/01/2483830/aktsenti-v-predavaneto-ekologichen-rezonans-na-radio-fokus.html", "text": "Всяка седмица в предаването „Екологичен резонанс\" на Радио „Фокус“ Ви запознаваме с актуални събития и коментари през погледа на ресорните институции, относно необходимостта от прилагането на последователна политика в областта на опазването на околната среда и водите. \r\nВ днешното издание на предаването ще разгледаме мерките за превенция и управление на риска от наводнения по „Оперативна програма „Околна среда 2014 – 2020 г.“. По темата ще разговаряме с Цонка Дрянкова, главен директор на Главна дирекция „Оперативна програма „Околна среда“ към Министерството на околната среда и водите. \r\nКои са европейските схеми за качествени селскостопански храни и продукти ще разберем от евродепутата Момчил Неков. \r\nТези и още актуални теми – в предаването „Екологичен резонанс“ на Радио „Фокус“ от 13:00 до 14:00 часа, с водещ Йоланда Пелова.", "date": "2018.02.01", "title": "Акценти в предаването „Екологичен резонанс“ на Радио „Фокус“"}
{"url": "http://www.focus-news.net/news/2018/02/01/2483831/blagoevgrad-zam-kmetat-hristina-shopova-be-ofitsialen-gost-po-vreme-na-chestvaniyata-po-povod-45-godini-ot-otkrivaneto-na-vii-su-kuzman-shapkarev.html", "text": "Заместник-кметът по култура и хуманитарни дейности Христина Шопова бе официален гост по време на честванията на 45 години от откриването на VII СУ „Кузман Шапкарев“ в Благоевград и 184 години от рождението на неговия патрон. Това съобщиха от пресцентъра на Община Благоевград. Богатата програма започна с приветствено слово от директора на учебното заведение д-р Лилия Стоянова. Гости, учители и ученици положиха цветя пред паметната плоча на Кузман Шапкарев в двора на училището. \r\nВеднага след церемонията, заместник-кметът на Благоевград Христина Шопова и директорът д-р Лилия Стоянова прерязаха лентата на обновената база на VII СУ „Кузман Шапкарев“. „От името на кмета на града д-р Атанас Камбитов и от свое име, Ви  пожелавам много успехи! VII СУ „Кузман Шапкарев“ има своята богата история и се е утвърдило като едно от водещите училища в страната. Концепцията, за образованието на възпитаниците на учебното заведение, доказва желанието на директор и учители да подобряват и обогатяват развитието на младото поколение. Поздравявам Ви, че съумявате да съчетавате модерните технологии с духа на миналото“, каза заместник- кметът Христина Шопова. Тя дари плетива, ръчно изработени от девойки от Защитено жилище за лица с умствена изостаналост  за един от кътовете, които пазят българската традиция. Демонстрирани бяха 3 D уроци, направени бяха интерактивни уроци по физика и химия, екрани, интерактивни дъски. Представена бе и библиотеката, Белия кабинет по информационни технологии. Танцова формация „НАКИТ“ зарадва присъстващите с характерни песни и танци", "date": "2018.02.01", "title": "Благоевград: Зам.-кметът Христина Шопова бе официален гост по време на честванията по повод 45 години от откриването на VII СУ „Кузман Шапкарев“"}
{"url": "http://www.focus-news.net/news/2018/02/01/2483832/evropeyskata-komisiya-startira-observatoriya-i-forum-na-es-za-blokovi-verigi.html", "text": "Днес Европейската комисия (ЕК), с подкрепата на Европейския парламент, представляван от Якоб фон Вайцзекер — автор на актуалния доклад относно виртуалните валути, положи началото на Обсерватория и форум на ЕС за блокови вериги. Това съобщиха от Представителството на ЕК в България. Обсерваторията и форумът ще представят основните тенденции при технологиите за блокови вериги, ще оказват съдействие на европейските участници и ще подкрепят ангажимента, поет от Европа към редица заинтересовани лица, осъществяващи дейност в областта на блоковите вериги.\r\nТехнологиите за блокови вериги (блокчейн), позволяващи равномерното съхраняване на информационни блокове в цялата мрежа, се считат за голямо постижение, тъй като осигуряват висока степен на проследимост и сигурност на извършваните онлайн икономически трансакции. Очаква се те да окажат въздействие върху цифровите услуги и да променят из основи бизнес моделите в широк кръг от области, като например здравеопазването, застраховането, финансите, енергетиката, логистиката, управлението на правата върху интелектуалната собственост или\r\nпубличните услуги. \r\nАндрус Ансип, заместник-председател по въпросите на цифровия единен пазар, заяви: „Технологии като блоковите вериги могат да спомогнат за намаляване на разходите при по-високо равнище на доверие, проследимост и сигурност. Те крият огромен потенциал за повишаване на онлайн сигурността на социалните и икономическите трансакции чрез предотвратяване на кибератаки и премахване на необходимостта от използването на посредник. Разчитайки на изобилието от талантливи специалисти и отличните стартиращи предприятия в Европа, възнамеряваме да станем световен лидер в областта на инвестициите и внедряването на блокови вериги.“\r\nЗаместник-председателят на Комисията Валдис Домбровскис, който отговаря за финансовата стабилност, финансовите услуги и съюза на капиталовите пазари, коментира: „Сред множеството технологии, насърчаващи цифровите иновации, блоковите вериги имат потенциала да преобразят изцяло финансовите услуги и пазари. Обсерваторията и форумът ще следят тези тенденции и ще предоставят информация, необходима във връзка с изготвянето на политиките на ЕС.“\r\nКомисарят по въпросите на цифровата икономика и цифровото общество Мария Габриел подчерта: „Според мен блоковите вериги ще променят правилата на играта и бих искала Европа да бъде начело на тези технологии. Трябва да създадем подходящата благоприятна среда — не плетеница от инициативи, а цифров единен пазар за блокови вериги в услуга на всички граждани. Обсерваторията и форумът на ЕС за блокови вериги са важна стъпка в тази посока“.\r\nЧрез научноизследователските програми на Европейския съюз — РП7 и Хоризонт 2020, Европейската комисия финансира от 2013 г. проекти в областта на блоковите вериги. Тя ще осигури до 340 млн. евро за финансиране за проекти, основаващи се на блокчейн технологии, до\r\n2020 г. \r\nЕвропейските новатори и предприемачи вече предлагат технологични решения, основаващи се блокови вериги. В пилотните проекти са представени основни участници от традиционни сектори, като банки, застрахователи, фондови борси, логистични или други дружества. Много държави членки обявиха инициативи за насърчаване на използването на блокчейн технологии. Европейската комисия иска да използва съществуващите инициативи като основа, да гарантира тяхната трансгранична съвместимост, да консолидира натрупания опит и да се бори с новите предизвикателства, възникнали вследствие на блоковите вериги (отпадането на посредничеството, надеждността, сигурността и проследимостта при проектирането). Обсерваторията и форумът на ЕС за блокови вериги ще помагат активно на Европа да се възползва от новите възможности, предлагани от блоковите вериги, да натрупа експертен опит и IP/18/521 да поеме водеща роля в тази област. Те ще събират информация, наблюдават и анализират тенденции, преодоляват предизвикателства и проучват социално-икономическия потенциал на блоковите вериги. Обсерваторията ще създаде възможност за трансгранично сътрудничество по конкретни примери от практиката, като обединява най-добрите европейски експерти и създава открит форум, в рамките на който специалисти в областта, новатори, граждани, заинтересовани страни от сектора, публични, регулаторни и надзорни органи ще могат да обсъждат и разработват нови идеи, за да се учат, взаимодействат и открито да допринасят за технологичното развитие. За да се разшири влиянието на Обсерваторията в Европа, като партньор беше привлечен ConsenSys — установен в Европа глобален играч, избран чрез тръжна процедура, открита през миналата година. Като важен участник в сферата на блоковите вериги, ConsenSys ще допринесе със своите сериозни позиции в разработването на тези технологии, солиден експертен опит и връзки с глобалната блокчейн екосистема, както и с използването на предприемачески подход за сътрудничество със заинтересованите страни и експерти както в ЕС, така и по целия свят. След подписването на договора на 29 януари 2018 г. ConsenSys ще работи в тясно сътрудничество със службите на Комисията по управлението на Обсерваторията и форума на ЕС.\r\nЕвропейската комисия иска да хвърли повече светлина върху организаторите на блокови вериги, като използва съществуващи инициативи, консолидира натрупания опит и се бори с новите предизвикателства, възникнали вследствие на блоковите вериги, чрез подпомагане на европейската промишленост, подобряване на бизнес процесите и осигуряване на нови бизнес модели. Обсерваторията и форумът на ЕС бяха създадени като пилотен проект на Европейския парламент, предложен от члена на ЕП фон Вайцзекер, в подкрепа на дейността на Комисията в\r\nобластта на финансовите технологии. Финансовите технологии са приоритет в политиката на Европейската комисия, тъй като те могат и ще играят основна роля за постигането на целите, свързани с развитието на единния пазар, банковия съюз, съюза на капиталовите пазари и финансовите услуги на дребно. Отчитайки настъпващите междусекторни промени, ЕК създаде през ноември 2016 г. работна група по финансовите технологии, която преследва целта на Комисията за разработване на всеобхватна стратегия за финансовите технологии. В момента Комисията разработва план за действие в областта финансовите технологии, който ще бъде представен през пролетта.", "date": "2018.02.01", "title": "Европейската комисия стартира Обсерватория и форум на ЕС за блокови вериги"}
{"url": "http://www.focus-news.net/news/2018/02/01/2483833/veliko-tarnovo-izlozhba-na-zlatnite-sakrovishta-ot-hotnitsa-i-kapinovo-podrediha-v-oblastnata-administratsiya.html", "text": "Изложба на златните съкровища от Хотница и Къпиново подредиха в Областна администрация Велико Търново. При откриването на изложбата проф. Любомира Попова, областен управител на Велико Търново, каза, че експозицията е съвместно дело на Областната администрация и Регионалния исторически музей, каза  предаде репортер на Радио „Фокус“ – Велико Търново. Попова посочи, че поводът за инициативата й е 19-ата годишнина на Областна администрация Велико Търново, която отбелязваме днес. \r\nПриветствие и благодарност за поканата отправи директорът на Регионалния исторически музей Иван Църов.  „Аз ще започна с това, че сътрудничеството ни с Областта администрация има вече над 10-годишна история. През тази година решихме да покажем две от знаковите съкровища, които са открити на територията на област Велико Търново, и които се пазят в Регионалния исторически музей. Едното от тях е Хотнишкото съкровище, голяма част, от което е открита през 1957-1958 година, но разкопките там продължават и в наши дни. Освен това, почти всяка година се разкрива и нещо ново. Искам да подчертая, че това е най-старото в света злато, обработвано от човешка ръка. Другото съкровище е Къпиновското. То датира от времето на траките и също е изключително забележително“, поясни Иван Църов.\r\nИзложбата се намира във фоайето на третия етаж  на Областна администрация и ще остане там до 15.30 часа.\r\nЛуиза ТРАНЧЕВА", "date": "2018.02.01", "title": "Велико Търново: Изложба на златните съкровища от Хотница и Къпиново подредиха в Областната администрация"}
{"url": "http://www.focus-news.net/news/2018/02/01/2483824/adelina-stefanova-hram-vavedenie-bogorodichno-blagoevgrad-sveti-trifon-bil-nadaren-ot-boga-s-lechitelska-sposobnost.html", "text": "Св. Трифон е роден през 3-ти век в Мала Азия от силно вярващи християни. Това каза за Радио „Фокус“ – Пирин Аделина Стефанова, църковен уредник в храм „Въведение Богородично“ в Благоевград. По думите й заради вярата на родителите му, Трифон бил надарен от Бога с лечителска способност. „Римският император Горзиан имал болна дъщеря, която все още младият 17-годишен Трифон излекувал. Славата му на изкусен лечител се разнесла из цялата империя. Но новият император Декий Траян подложил християните на жестоки преследвания, а лечителят Трифон на изтезания. Той, обаче, не се отказал от вярата си и бил осъден на обезглавяване. Преди мечът на палача да бъде вдигнат, той починал в тиха молитва. И това бил още един знак, че мъченикът е светец и богопомазан“, допълни Стефанова. Тя каза още, че всички с името Трифон, Трифона, а също и Веселин, Веско празнуват на днешния ден.\r\n„Има много хубава легенда за свети Трифон“, каза още Аделина Стефанова. По думите й народът не винаги се е съобразявал със житията на светците и им е приписвал доста странности. „Когато свети Трифон отивал да зарязва лозето си, срещнал света Богородица и се подиграл с нея като й казал, че е майка на дете без баща. Тя се разгневила и, когато минала край дома му, викнала на съпругата му да иде скоро на лозето, понеже Трифон си отрязал носа. Жената отишла, но светецът сигурно не бил съвсем трезвен и викнал: „Аз не съм пиян, зарязвам ей така“, и без да искал си отрязал носа. От тогава са и прилагателните Трифон Зарезан, Трифон – пияния“, отбеляза Стефанова. Тя допълни, че преди време празникът се е отбелязвал на 14 февруари, като до ден днешен е останала практиката понякога стопаните и лозарите да ходят да зарязват лозята на тази дата, но официалният празник е на 1 февруари.\r\n\"В деня на празника всеки стопанин зарязва лозето си\", коментира също Стефанова. По думите й на Трифон Зарезан всеки лозар с бълкица вино, варена кокошка и топла пита отива на лозето си, отрязва три пръчки, полива ги с вино и благославя „Колкото капки в бъклицата, толкова грозда по лозницата“. „После лозарите се събират на обща трапеза, избират цар на лозята най-работливият и го закарват в дома му с двуколка, теглена от самите тях. Царят се преоблича и кани всички на домашна трапеза. Желателно е царят да не се напие, за да може да си посрещне и изпрати гостите. Пита, тутманик, варена кокошка, печена луканка – всичко това са ястия, които можем да сложим на трапезата, разбира се, след като стопаните са се прибрали от зарязването на лозята“, допълни Стефанова. По думите й, освен именниците, и големите лозари празнуват на този ден.\r\nЛора КАЛЧЕВА", "date": "2018.02.01", "title": "Аделина Стефанова, храм „Въведение Богородично“ - Благоевград: Свети Трифон бил надарен от Бога с лечителска способност"}
{"url": "http://www.focus-news.net/news/2018/02/01/2483828/mkd-makedoniya-gratsko-izdanie-razkri-podrobnosti-ot-pregovorite-za-imeto-na-makedoniya.html", "text": "Министърът на външните работи на Гърция Матю Нимиц, на срещата с посредника от ООН Матю Нимиц, е предложил името „Република Горнамакедония“, без английска транскрипция, като приемливо решение на спора за името на Македония, съобщиха гръцките медии, предава македонското електронно издание МКД.\r\nВестник „Ефимерида“ пише, че от четирите предложени от посредника Нимиц имена, Гърция е предложила комбинация, в която думата „Македония“ ще се слее с прилагателното „горна“.\r\nОт петте предложения за ново име от Нимиц, Гърция предпочита Република Вардарска Македония, а македонската страна – Република Нова Македония, а като компромис излязло името Република Горна Македония. Но Гърция не е приела и това име и е предложила Горна и Македония да се слеят в една дума и да се изговарят заедно, за да се избегне отделната употреба на термина „Македония“, пишат от гръцкото издание.\r\nСпоред информацията на „Ефимерида“, гръцко-македонският договор вече е постигнат и двете държави са се съгласили за всичко, включително за промяната на македонската Конституция и отказ от иредентистките елементи в нея. Договорът , също така, ще опише детайлно икономическите и другите отношения между двете страни. Източници, запознати с въпроса, обясняват, че „БЮРМ ще стане един вид кантон на Гърция, със специфични условия на развитие на икономическите и търговските отношения“, пише вестникът.\r\nДо 20 март договорът трябва да бъде депозиран в ООН, твърдят източниците.\r\nБи трябвало в четвъртък посредникът на ООН Матю Нимиц да съобщи това на представителите на македонския държавен връх.\r\nПревод и редакция:", "date": "2018.02.01", "title": "МКД (Македония): Гръцко издание разкри подробности от преговорите за името на Македония"}
{"url": "http://www.focus-news.net/news/2018/02/01/2483835/sliven-sreshta-za-izgotvyane-na-merki-za-protivodeystvie-na-terorizma-se-porvede-v-zala-may.html", "text": "Мерки за противодействие на тероризма трябва да бъдат изготвени до 23 февруари от училища, детски градини, читалища и други институции, съгласно Наредба на МВР - Държавна агенция „Национална сигурност“ от септември 2017 година. Това стана ясно по време на среща в зала „Май“, на която присъстваха директорът на Териториална дирекция на ДАНС в Сливен Николай Чиликов, директори на детски градини, представители на училища, читалища и културни институти в общината. Мерките ще бъдат приложени към Плана на Община Сливен за противодействие на тероризма, който беше гласуван на заседанието на Общинския съвет от 25 януари тази година, съобщиха от пресцентъра на Общината.\r\nНа всеки шест месеца Областна дирекция на МВР ще извършва проверки за изпълнението на мерките. Николай Чиликов разясни основните положение на Закона за противодействие на тероризма и даде препоръки за изготвянето на мерките. Според него, е важно хората да бъдат подготвени и да знаят как да реагират при подобен род действия.\r\nНачалникът на отдел „Сигурност и управление при кризи“ инж. Снежана Кънева изрази готовността на Общината да съдейства при изготвянето на мерките и тяхното практическо прилагане.", "date": "2018.02.01", "title": "Сливен: Среща за изготвяне на мерки за противодействие на тероризма се порведе в зала „Май“"}
{"url": "http://www.focus-news.net/news/2018/02/01/2483834/kathimerini-savetnik-na-redzhep-taiyp-erdogan-zaplashi-gratskoto-pravitelstvo-zaradi-ostrovite-imiya.html", "text": "Напрежението около суверенитета над островчетата Имия, намиращи се в Егейско море, продължава да ескалира, след като един от главните съветници на турския президент Реджеп Таийп Ердоган отправи директна заплаха към премиера на Гърция Алексис Ципрас, неговите министри и други гръцки служебни лица, пише гръцкото електронно издание Kathimerini.\r\nВ коментар за турска телевизия по въпроса за островчетата Имия в Егейско море, заради които Гърция и Турция бяха близо до война през 1996 година, Игит Бюлут заяви, че Атина ще „усети гнева на Турция много по-силно, отколкото Африн“, визирайки контролирания от кюрдите анклав в Сирия, където турската армия провежда операция.\r\n„Ще счупим ръцете и краката на всеки офицер, на премиера или на други министри, които посмеят да стъпят на Имия“, категоричен е турският политик.Агенция „Фокус“ припомня: \r\nв неделя, 28 януари, Бреговата охрана на Турция блокира достъпа на министъра на отбраната на Гърция Панос Каменос до необитаемите островчета Имия в Егейско море. Каменос е посетил района, придружаван от началника на Генералния щаб на гръцките ВВС вицеадмирал Николаос Цунис на борда на малкия боен кораб „Никифор“, където те са изпълнили кратка церемония по хвърлянето на венец в памет на загиналите офицери от гръцкия Военноморски флот (ВМФ) Панайотис Влахакос, Христодулос Каратанасис и Хектор Ялосопу в нощта на инцидента край Имия с турските въоръжени сили през 1996 година.\r\nПревод и редакция:", "date": "2018.02.01", "title": "Kathimerini: Съветник на Реджеп Таийп Ердоган заплаши гръцкото правителство заради островите Имия"}
{"url": "http://www.focus-news.net/news/2018/02/01/2483837/sofiya-politsiyata-zadarzha-mazh-ot-s-vrachesh-shofiral-avtomobil-s-chuzhdi-registratsionni-tabeli.html", "text": "Задържан е мъж от с. Врачеш, шофирал автомобил с чужди регистрационни табели. Това съобщиха от пресцентъра на ОДМВР-София. Около 11.50 часа на 31 януари, в района на 197 км на главен път 1-1, автопатрул на РУ- Ботевград предприел проверка на лек автомобил „Мерцедес“, управляван от 49- годишен жител на с. Врачеш. В хода на проверката униформените констатирали, че монтираните регистрационни табели са издадени за друго МПС. На местопроизшествието е извършен оглед, а  водачът е задържан в полицейския арест за срок до 24 часа. По случая е образувано досъдебно производство за извършено престъпление по чл. 345, ал.1 от НК.", "date": "2018.02.01", "title": "София: Полицията задържа мъж от с. Врачеш, шофирал автомобил с чужди регистрационни табели"}
{"url": "http://www.focus-news.net/news/2018/02/01/2483821/dha-novi-dve-izstrelyani-ot-afrin-raketi-padnaha-na-turska-teritoriya.html", "text": "Рано тази сутрин към 00.30 часа в околия Рейханлъ на провинция Хатай са паднали нови две ракети, изстреляни от района на Африн от Отрядите за народна самозащита (ОНС) на сирийските кюрди, предаде информационната агенция Догу хабер ажансъ (ДХА).  Ракетите са поразили дворове на две различни къщи, едната от тях не се е взривила. В района на невзривената ракета органите за сигурност се предприели нужните предохранителни мерки. Взривената ракета е нанесла материални поражения на съседни сгради. Няма пострадали. Властите предупреждават населението за възможни нови ракетни атаки, посочва още ДХА.\r\nПревод и редакция:", "date": "2018.02.01", "title": "ДХА: Нови две изстреляни от Африн ракети паднаха на турска територия"}
{"url": "http://www.focus-news.net/news/2018/02/01/2483840/iha-v-turtsiya-sa-zadarzhani-dve-litsa-iztarguvali-lichnite-danni-na-50-miliona-dushi.html", "text": "Екипи на Отдела за борба с кибер престъпленията в Анкара задържаха две лица, придобили по незаконен път от интернет и продали личните данни на близо 50 милиона души, предаде информационната агенция Ихляс хабер ажансъ (ИХА). Сред потърпевшите са и висши държавни служители. Става въпрос за техните имена, номера на личните карти, адреси и телефонни номера. Юсуф К. и Хакан К. са заловени след продължило два месеца проследяване – физическо и с технически средства. По време на разпитите в полицията е установено, че по-конкретно Юсуф К. е „спечелил” от тази си дейност през последните 8 месеца над 100 хиляди турски лири (около 42 хиляди лева). С тях е плащал наема на жилището и таксите за обучение в частни училища на двете си деца, посочва още ИХА.\r\nПревод и редакция:", "date": "2018.02.01", "title": "ИХА: В Турция са задържани две лица, изтъргували личните данни на 50 милиона души"}
{"url": "http://www.focus-news.net/news/2018/02/01/2483841/dobrich-obshtinata-shte-obnovi-po-proekt-tri-uchilishta-i-edna-detska-gradina.html", "text": "Община град Добрич ще обнови по проект три училища и една детска градина. Това съобщи зам.-кметът в направление „Икономическо развитие и европейски фондове“ Росица Йорданова, предаде кореспондентът на Радио „Фокус” – Варна. Йорданова припомни, че в края на миналата година в рамките на Инвестиционната програма на Община град Добрич бе подписан договор за изпълнение на проект за обновяване на образователната инфраструктура. Проектът е на стойност 6 193 021 лева. Реконструкция е предвидена в Езикова гимназия (ЕГ) „Гео Милев“, Природо-математическа гимназия (ПМГ) „Иван Вазов“, Основно училище (ОУ) „Христо Ботев“ и Детска градина №32. \r\nРосица Йорданова съобщи размера на бюджетите за дейностите в тези учебни заведения. В ЕГ ще бъдат извършени строително-ремонтни дейности и обновяване в размер на 947 270 лева. В ПМГ дейностите са на стойност 1 853 970 лева, в ОУ – 1 125 138 лева и в Детска градина „Зорница“ дейностите възлизат на 1 110 879 лева. Миналата седмица е осъществена първа работна среща с екипа на проекта, съобщи зам.-кметът. По думите на Росица Йорданова екипът е доста голям, състои се от 13 души. В ролята на координатори са и директорите на съответните учебни заведения. По отношение на качеството на строително-ремонтните дейности всяко едно от тези учебни заведения ще има наблюдаващ  инвеститорски контрол от страна на строителната дирекция към Общината, посочи зам.-кметът. Общината е в процес на подготовка във връзка с изготвяне на техническите задания за стартиране на обществените поръчки за избор на фирми изпълнители.\r\nЖулиета НИКОЛОВА", "date": "2018.02.01", "title": "Добрич: Общината ще обнови по проект три училища и една детска градина"}
{"url": "http://www.focus-news.net/news/2018/02/01/2483826/otets-yordan-georgiev-arhiereyski-namestnik-na-asenovgrad-zhitieto-na-sv-trifon-e-mnogo-silno-to-e-povod-vsichki-nie-da-pochitame-machenika-i-da-mu-sluzhim-s-vyara-i-upovanie.html", "text": "Житието на св. Трифон е много силно, то е повод всички ние да почитаме мъченика и да му служим с вяра и упование. Това каза за Радио „Фокус“ – Пловдив отец Йордан Георгиев, архиерейски наместник на Асеновград. По думите му, свети мъченик Трифон се е родил около 225 година в малоазийската област Фригия, в Римската империя. „Родителите на св. Трифон били дълбоко вярващи християни и отрано се потрудили над своето чедо да разгорят в сърцето му любов и преданост към Бога. Трудът на родителите скоро дал своя плод. Свети Трифон бил още дете, когато по негова молитва Бог вършел чудеса. Римският император Гордиан не бил християнин, но не преследвал последователите на Иисус. Той имал дъщеря Гордиана, която заболяла душевно. Мъченица и терзана, тя се хвърляла в огън, хвърляла се и във вода от мъка, но не успяла да се изцери. Идвали най-способни лечители, но накрай родителите й се убедили, че за болестта й няма лек. Тя обаче непрестанно повтаряла едно и също: „Никой не може да ме излекува, освен Трифон“. Тия думи отдавали на душевното й страдание и ги отминавали без внимание, но когато нямало вече какво да правят, императорът наредил да се провери навсякъде из империята има ли такъв човек Трифон, който лекува болни, и да го доведат“, разказа отец Йордан.\r\nАрхиерейският наместник каза още, че тогава св. Трифон е бил 17-годишен. „Довели го в Рим и той излекувал Гордиана. Тогава императорският дом се изпълнил с радост. Благоволението на императора към християните станало толкова явно, че вече го смятали за таен християнин. Когато римският императорски престол бил зает от Декий Траян, за християните настъпили тежки дни. Новият император се заел да изкорени християнството. Той наредил на цялата империя християните да се заставят да се върнат към езичеството. Онези, които не се покорят, да бъдат избити. В това време управител на източните римски земи бил някой си Аквилин. Донесли му за свети Трифон – че е християнин, че знаел разни хитрини за лекуване на болести, че лекувал болни и подмамвал тях и близките им да стават християни. Аквилин веднага наредил да заминат стражи за Фригия, да издирят виновния и да го докарат на съд в Никея, където било седалището на управлението. Светецът бил лесно намерен, понеже за ревността му по Бога, за многобройните му чудеса и усърдието му в разпространението на вярата се говорело из цяла Фригия“, разказа още отец Йордан Георгиев. Той посочи, че вестта за стражата, изпратена да го арестува, стигнала до него много по-рано от самата стража, като св. Трифон имал предостатъчно време да се укрие. „Той обаче не го направил. Времето до пристигането на стражата той прекарал в пост и молитва. А когато тя дошла, той я посрещнал и се предал. Когато го хванали, те му казали да се опомни и да се отрече от вярата си, за да не бъдеш хвърлен в огън. Св. Трифон отказал и тогава започнали да го измъчват. Заповядали да го окачат на едно дърво и да го бият жестоко, докато се откаже от своя Бог. Цели три часа жестоко били юношата. Тялото му се покрило с рани и кръв. Въпреки това, той не не се отрекъл от безпределна си преданост към Бога“, посочи отец Йордан Георгиев и добави, че заради отказа на св. Трифон да се откаже от вярата си, последвала нова заповед за изтезания.\r\n„Забили гвоздеи в ходилата му и го накарали да ходи бос. И най-накрая, след ред други мъчения, решили да го обезглавят. Преди да отсекат главата му, св. Трифон застанал с лице към изток, благодарил на Бога, че го е удостоил с мъченически венец и възнесъл последното си моление – да се всели душата му в небесното царство. Докато още се молел, той склонил глава и починал. Местните вярващи прибрали тялото да го погребат в своите гробища, но мъченикът им се явил насън и поискал да го погребат в родното му село. Те постъпили според волята му“, разказа още архиерейският наместник на Асеновград.\r\nТони МИХАЙЛОВ", "date": "2018.02.01", "title": "Отец Йордан Георгиев, архиерейски наместник на Асеновград: Житието на св. Трифон е много силно, то е повод всички ние да почитаме мъченика и да му служим с вяра и упование"}
{"url": "http://www.focus-news.net/news/2018/02/01/2483842/pregled-na-mezhdunarodnite-novini-do-13-chasa-agentsiya-fokus.html", "text": "Министър-председателят на Белгия Шарл Мишел се срещна с президента на Русия Владимир Путин в неговата резиденция в Подомосковието – Ново Огарьово. \r\nПутин е подчертал историческите връзки между двете страни. „Тази година се навършват 165 години на дипломатически отношения между Русия и Белгия“, е заявил той.\r\nПрипомняйки, че смесена комисия между Икономическия съюз Белгия-Люксембург и Русия трябва да проведе заседание в Сочи на 14 февруари, Путин приветства визитата в Русия на белгийския премиер. „Убеден съм, че вашата визита ще е от полза за икономиките и на двете страни“, заяви той.\r\nОт своя страна, Мишел е призовал за открит диалог. „Надявам се да имаме възможността да обсъдим различни въпроси заедно и да достигнем до по-добро разбирателство помежду си“, заяви той. „В предстоящия диалог, е важно да обсъдим темите от общ интерес като сигурността, борбата с тероризма и ситуацията в южната част на Европейския съюз“, подчерта белгийският лидер. „Историята на отношенията между Белгия и Русия е белязана от спадове и възходи, но ние трябва да останем, преди всичко, съседи“, добави той.\r\nШарл Мишел заяви също, че иска да обсъди с Путин възможни нови партньорства, особено икономически.\r\nНа срещата са присъствали министърът на външните работи на Русия Сергей Лавров, вицепремиера Дмитрий Рогозин и говорителят на руския президент Дмитрий Песков.\r\nНово Огарьово е дневната резиденция на руските президенти, намираща се на около 30 км западно от Москва.\r\n*** За трети ден поред без прекъсване продължават провокациите на турските Военновъздушни сили (ВВС) срещу Гърция.\r\nТози път 6 турски изтребителя F-16 и два разузнавателни самолета CN-235 са извършили общо 31 нарушения (30 от които са направени от разузнавателните самолети) на гръцкото въздушно пространство. \r\nСпоред съобщение от Генералния щаб на гръцките Въоръжени сили, два от самолетите са били въоръжени и са влезли в гонитба с гръцките изтребители над Егейско море. Всички турски самолети са разпознати и засечени от гръцките ВВС.\r\n*** Съвета на министрите на Босна и Херцеговина (БиХ) прие програма за икономически реформи (ПИР) за периода 2018-2020 година, включваща средносрочни макроикономически и фискални рамки, според които трябва да бъдат приети фискални мерки и да бъде изпълнена програма за обща структурна реформа с цел да се повиши растежът и конкурентоспособността на държавата, пише босненското електронно издание Sarajevo Times.\r\nНовата ПИР цели засилването и разширяването на сътрудничеството между държавата и различните федерални области и взаимното прилагане на реформи в областите на публичните финанси, транспортния пазар, селското стопанство, горското и водното стопанство, бизнес климатът, намаляване на дела на „сивата“ икономика, както и обвързване на пазара на труда с образованието, в частност, увеличаване на ефективността на пазара на труда. Държавата ще се фокусира върху реформите в търговията и инвестициите, докато федералните области ще трябва да работят заедно за намаляване на натовареността и подобряването на здравеопазването.\r\nНовата ПИР, с вкарването на определени поправки от премиера и министрите, ще бъде изпратена до Европейската комисия до края на февруари т.г.\r\nПрограмата е резултат от общата работа на представители от Съвета на министрите на БиХ, Централната банка на БиХ, координатори, назначени от правителството на Федерация БиХ и Република Сръбска, представители на министерствата на отделните области, директората за икономическо планиране и със съдействието на ЕК и Организацията за икономическо сътрудничество и развитие.\r\n*** Индустриални работници в Германия започнаха втора 24-часова стачка в четвъртък, искайки по-добро заплащане за труда си и намаляване на работното време. Сред засегнатите компании са такива, като автопроизводителите Volkswagen и Ford.\r\nПрофсъюзът IG Metall призова за целодневна стачка и в петък, като последно предупреждение преди да предприеме по-мащабни действия, които могат да нанесат непоправими вреди на компании, нуждаещи се от ежедневна доставка на автомобилни части и други компоненти.\r\nОкуражени от най-големия икономически растеж на ФРГ за последните 6 години и рекордно ниската безработица, IG Metall поискаха 8-процентно увеличение на заплатите през следващите 27 месеца за 3,9 милиона работници в сферата на металургията в Германия.\r\nПрофсъюзът поиска и намаляване на работната седмица от 35 до 28 часа за работници, които трябва да се грижат за малки деца, възрастни или болни роднини и да могат да се върнат към пълно работно време след две години.\r\nРаботодателите предложиха увеличение с 6,8%, но отхвърлиха исканията за намаляване на работното време, освен ако не получат правото да увеличат работните часове, когато това се налага.\r\nОт профсъюза съобщиха, че около 68 хиляди работници от 80 компании, включително производителят на камиони MAN  и дилърът на авточасти ZF Friedrichshafen са спрели работа в сряда, а до петък се очаква към стачката да се включат до около 260 компании, включително производителят на Мерцедес – Daimler и Porsche.\r\nИкономическият институт DIW изчисли, че стачките може да струват на компаниите по 62 милиона евро на ден, ако се приеме, че около 50 хиляди работника спрат да работят.\r\nПрофсъюзът и работодателите са оставили вратата за продължаване на преговорите помежду си отворена, след като планираните стачни действия завършат в петък, но всяка от тях поиска от другата да покаже по-голямо желание за компромиси.\r\n*** От днес влиза в сила голямо увеличение на еднократните таксите за преминаване през тунела Евразия под Босфора.\r\nЗа автомобилите скокът е от 16.60 турски лири на 21 турски лири (около 9 лева), а за микробуси – увеличението е от 24.90 турски лири на 31.50 турски лири (около 14 лева). Тунелът бе открит на 20 декември 2016-та и свързва под морето европейската и азиатската част на Истанбул. Тогава бе оповестено, че на първия етап от експлоатацията – до 1 февруари 2018-та, таксите за преминаване през тунела за автомобили ще бъдат равностойността в турски лири на 4 ЩД (в момента – около 6 лева) + ДДС, а за микробуси – съответно 6 ЩД (в момента – около 9 лева) + ДДС, посочва още ДХА.\r\n*** Френският комунист Жан-Люк Меланпон призова за изключване на СИРИЗА от Партията на европейската левица в Европейския парламент, обвинявайки гръцката партия в прилагане на неолиберални политики и продължаващо съобразяване с нарежданията на Европейската комисия.\r\n„За френската левица, както, несъмнено и за други партии в Европейската левица, стана невъзможно да бъде асоциирана в едно движение със СИРИЗА на Алексис Ципрас“, заявиха от партията на Меланшон чрез съобщение.\r\nФранцузите изразиха тъгата си, че Ципрас е приел „логиката на остеритета до толкова, че да ограничи правото на стачки, като по този начин е показал все по-голямата си покорност към Европейската комисия“.\r\nСИРИЗА отговори на Меланшон чрез съобщение в Туитър, публикувано от евродепутата Димитрис Пападимулис. В него искането на френския политик е определено като „анти-демократично, провокативно и причиняващо разкол“.\r\n*** Посредникът на ООН за спора за името на Македония Матю Нимиц ще се срещне с представители на политическия и държавния връх на бившата югорепублика в течение на четвъртък.\r\nСъгласно дневния ред, Нимиц вече започна срещата си с президентът на Македония Георги Иванов, а директно след това той продължава с разговор с премиера Зоран Заев, министърът на външните работи Никола Димитров, както и с председателите на ВМРО-ДПМНЕ и ДУИ Християн Мицкоски и Али Ахмети.\r\nСлед срещата с Димитров е предвидено официално изявление за посещението и оценка на срещите.\r\nНимиц пристигна в Скопие в сряда, след двудневната си визита в Атина. Той изтъкна, че очаква да осъществи позитивни разговори.\r\nСлед срещите с гръцките държавници, Нимиц заяви, че сега е времето за вземане на решения.\r\n*** Посредникът на ООН за спора за името на Македония Матю Нимиц ще се срещне с представители на политическия и държавния връх на бившата югорепублика в течение на четвъртък.\r\nСъгласно дневния ред, Нимиц вече започна срещата си с президентът на Македония Георги Иванов, а директно след това той продължава с разговор с премиера Зоран Заев, министърът на външните работи Никола Димитров, както и с председателите на ВМРО-ДПМНЕ и ДУИ Християн Мицкоски и Али Ахмети.\r\nСлед срещата с Димитров е предвидено официално изявление за посещението и оценка на срещите.\r\nНимиц пристигна в Скопие в сряда, след двудневната си визита в Атина. Той изтъкна, че очаква да осъществи позитивни разговори.\r\nСлед срещите с гръцките държавници, Нимиц заяви, че сега е времето за вземане на решения.", "date": "2018.02.01", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2018/02/01/2483827/pazardzhik-prodalzhava-aktsiyata-na-spetsializiranata-prokuratura-v-obshtina-septemvri.html", "text": "Продължава акцията на Специализираната прокуратура в Община Септември, предаде репортер на Радио \"Фокус\"-Пазарджик. Сградата на общината е блокирана от полицейски части и от представители на Комисията за противодействие на корупцията. Пред общината има микробуси на Прокуратурта на Р България и на полицията. Преди минути пристигна втори бус, от който слязоха още около 10 полицаи.\"Фокус\" припомня:  В момента на територията на Община Септември Специализираната прокуратура провежда интензивни процесуално-следствени действия по досъдебно производство за корупционно престъпление. С предварително разрешение от Специализирания наказателен съд се извършват претърсвания в служебни помещения в сградата на Община Септември и в лични домове и офиси на търговски дружества. Това е първото досъдебно производство, по което явно се извършват действия от Специализираната прокуратура срещу кмет за корупционно престъпление, с оглед новите изменения в НПК от месец ноември, които дадоха възможност в Специализираната прокуратура да се разследват такива дела.\r\nПовече информация ще бъде предоставена на място от ръководителя на Специализираната прокуратура Иван Гешев и говорителят на главния прокурор Румяна Арнаудова.", "date": "2018.02.01", "title": "Пазарджик: Продължава акцията на Специализираната прокуратура в Община Септември"}
{"url": "http://www.focus-news.net/news/2018/02/01/2483845/afp-turski-sad-postanovi-prodalzhavane-na-myarkata-za-neotklonenenie-na-mestniya-rakovoditel-na-amnesti-interneshanal.html", "text": "Съдът в Истанбул отмени решението си за освобождаване на Танер Килик, ръководител на турския клон на Амнести Интернешънъл и постанови той да остане под постоянна мярка за неотклонение за времетраенето на процеса срещу него по обвинение в тероризъм, предава AFP, като се позовава на информация от международната организация.\r\n„Истанбулският съд сега отмени собственото си решение за пускането му... Танер ще остане в следствения арест“, заяви един от изследователите на Амнести Андрю Гарднър.\r\nКилик беше задтржан през юни 2017 година по обвинение във връзки с гюленистите, сочени от турските власти за организатори на опита за преврат в Турция през юли 2016-а година.\r\nПревод и редакция:", "date": "2018.02.01", "title": "AFP: Турски съд постанови продължаване на мярката за неотклоненение на местния ръководител на Амнести Интернешънъл"}
{"url": "http://www.focus-news.net/news/2018/02/01/2483838/burgas-okrazhniyat-sad-nalozhi-nakazanie-ot-8-godini-zatvor-na-podsadim-za-ubiystvo.html", "text": "Окръжен съд – Бургас наложи наказание от 8 години „лишаване от свобода“ на Петър Ж., при първоначален „строг“ режим на изтърпяване на наказанието, на основание чл. 116, ал. 1, т. 6 от НК. Това съобщиха от съда. Заседанието на Бургаския окръжен съд се проведе по реда на съкратеното съдебно следствие, по реда на Глава 27,  чл. 371, т. 2 от НПК. В своя акт съдът посочва, че са налице многобройни смегчаващи обстоятелства и определи наказанието под най-ниския предел.\r\nСъдът призна подсъдимия за виновен в това, че на 27.06.2016 г., в землището на с. Равда, общ. Несебър, чрез нанасяне на удари с брадва в тилната повърхност на шията, умишлено умъртвил своя брат, К. П., като убийството е извършено с особена жестокост. Подсъдимият призна пред съдебния състав, че всички факти и обстоятелства, описани в обвинителния акт, са верни. Съдът счете, че не са налице нови обстоятелства, които да налагат изменение на взетата мярка за неотклонение „Домашен арест“ спрямо Петър Ж., като я потвърди.\r\nПрисъдата на Окръжен съд – Бургас може да бъде обжалвана или протестирана в 15-дневен срок пред Апелативен съд – Бургас.", "date": "2018.02.01", "title": "Бургас: Окръжният съд наложи наказание от 8 години затвор на подсъдим за убийство"}
{"url": "http://www.focus-news.net/news/2018/02/01/2483846/stara-zagora-76-godishna-zhena-ot-chirpan-e-stanala-zhertva-na-telefonna-izmama-s-12-000-leva.html", "text": "Досъдебно производство за извършено престъпление по чл.209, ал.1 от НК е образувано в Районно управление на МВР - Чирпан след  получено съобщение от 76-годишна жена от града, която заявила, че около 13.00 часа, на домашния ѝ телефон се е обадил непознат мъж, който се представил за комисар от полицията. Това съобщиха от пресцентъра на МВР. Мъжът й поискал да предостави пари за залавянето на телефонни измамници. След като била въведена в заблуждение, жената оставила пред входната врата на дома си сумата от 12 000 лева и златни накити.", "date": "2018.02.01", "title": "Стара Загора: 76-годишна жена от Чирпан е станала жертва на телефонна измама с 12 000 лева"}
{"url": "http://www.focus-news.net/news/2018/02/01/2483839/plovdiv-s-polagane-na-parva-kopka-simvolichno-be-postaveno-nachaloto-na-remonta-na-ul-otets-paisiy.html", "text": "С полагане на първа копка символично бе поставено началото на ремонта на ул. „Отец Паисий” в Пловдив, предаде репортер на Радио „Фокус”-Пловдив. „Това е първата улица, с ремонта на която даваме старт на строителната програма на Общината за 2018 година”, каза кметът Иван Тотев. Реконструкцията ще продължи 3 месеца, а ако времето го позволява строителната фирма ще се постарае да приключи и по-бързо. Улицата ще бъде затваряна поетапно. Пътното платно ще бъде със ширина 6.5 м. „Тъй като улицата е предимно пешеходна ще бъдат разширени тротоарите по нея, за сметка на паркирането, което ще стане успоредно”, посочи Тотев. \r\nРазширението на тротоарите ще е различно в различните части на улицата, с около 50-70 см. Всички улуци ще се вкарват в канализацията, ще се подменят и водопроводните тръби и канализация по улицата. Новото, което ще бъде направено по ул. „Отец Паисий” е това, че контейнерите за боклук ще бъдат вкарани под земята. Реконструкцията на улицата ще се наблюдава от археолог, тъй като се очаква на това място да излязат археологически обекти.\r\nНа места по улицата ще бъдат прекратени абонаментите за паркиране. По улицата ще е разрешено кратковременното спиране.\r\nВременно, докато трае ремонта, ще бъде отворен тупика в края на улицата. Оттам ще се излиза на спирката на бул. „Цар Борис Трети Освободител”. Това ще е част от временната организация на движението по ул. „Отец Паисий”. Поставени са светофари и на ул.”Криволак”, също докато трае ремонта.\r\nСпоред кмета на Пловдив Иван Тотев проблемът с движението в тази част на града ще е голям по време на ремонта и хората трябва да се стремят да избягват този маршрут , ако не е наложително.\r\nЦветана ТОНЧЕВА", "date": "2018.02.01", "title": "Пловдив: С полагане на първа копка символично бе поставено началото на ремонта на ул. „Отец Паисий”"}
{"url": "http://www.focus-news.net/news/2018/02/01/2483847/blagoevgrad-granichni-politsai-izzeha-11-706-kutii-tsigari-bez-aktsizen-banderol-v-petrich.html", "text": "В рамките на реализирани две специализирани операции гранични полицаи разкриха голямо количество безакцизни цигари. На 30 януари служители на Гранично полицейско управление (ГПУ)-Златарево извършили проверка в частен дом в Петрич. В помещение на приземния етаж на къщата, на тераса и в паркиран в двора автомобил те открили и иззели общо 5 736 кутии цигари от различни марки без акцизен бандерол. Това съобщиха от пресцентъра на МВР. В ГПУ-Златарево са задържани трима мъже, двама от които живеят на същия адрес. \r\nВчера гранични полицаи от ГПУ –Петрич са провели още една операция по противодействие на контрабандата и разпространението на акцизни стоки. В промишлената зона на Петрич те открили 5 970 кутии цигари без акцизна контролна марка. По случая е образувано досъдебно производство срещу неизвестен извършител. \r\nРаботата по двата случая продължава.", "date": "2018.02.01", "title": "Благоевград: Гранични полицаи иззеха 11 706 кутии цигари без акцизен бандерол в Петрич"}
{"url": "http://www.focus-news.net/news/2018/02/01/2483848/evropeyskiyat-komisar-mariya-gabriel-shte-se-sreshtne-s-makedonskiya-ministar-za-informatsionnoto-obshtestvo-i-administratsiyata-damyan-manchevski-na-2-fevruari.html", "text": "На 2 февруари (петък) европейският комисар Мария Габриел, отговаряща за цифровата икономика и общество, ще проведе среща в София с министъра за информационното общество и администрацията на бившата югославска република Македония Дамян Манчевски. Това съобщиха от пресцентъра на Представителството на ЕК в България .\r\nСлед срещата двамата ще направят кратки изявления за медиите в 16:00 часа в конферентната зала на Дома на Европа, ул. Г. С. Раковски №124.", "date": "2018.02.01", "title": "Европейският комисар Мария Габриел ще се срещне с македонския министър за информационното общество и администрацията Дамян Манчевски на 2 февруари"}
{"url": "http://www.focus-news.net/news/2018/02/01/2483843/blagoevgrad-intenziven-e-trafikat-na-gkpp-kulata.html", "text": "Нормално се осъществява движението през ГКПП „Илинден“. Това съобщи за Радио „Фокус“ – Пирин дежурният служител в пункта. Интензивен е трафикът на ГКПП „Кулата“. На останалите пунктове по българо – гръцката граница движението се извършва без проблеми.\r\nЛора КАЛЧЕВА", "date": "2018.02.01", "title": "Благоевград: Интензивен е трафикът на ГКПП „Кулата“"}
{"url": "http://www.focus-news.net/news/2018/02/01/2483849/haskovo-80-godishen-mazh-ot-s-slavyanovo-e-sas-seriozni-naranyavaniya-sled-kato-e-nahapan-ot-kuche-vav-vilna-zona-kuba.html", "text": "Мъж е бил нахапан от куче вчера. В 11,30 часа в полицията е получен сигнал за пострадал във вилна зона „Куба“ 80-годишен мъж от с. Славяново - нахапан по главата и дясната ръка от каракачанка, за която се грижил и хранил. Това съобщиха от пресцентъра на МВР. Автопатрулът установил, че кучето е собственост на 71-годишен мъж от Хасково, съсед по вила. Пострадалият е настанен за лечение в болницата със сериозни наранявания, без опасност за живота.", "date": "2018.02.01", "title": "Хасково: 80-годишен мъж от с. Славяново е със сериозни наранявания, след като е нахапан от куче във вилна зона „Куба“"}
{"url": "http://www.focus-news.net/news/2018/02/01/2483850/gd-granichna-politsiya-intenziven-e-trafikat-za-tovarni-avtomobili-na-izhod-na-granitsite-s-rumaniya-i-turtsiya.html", "text": "Интензивен е трафикът за товарни автомобили на изход на границите с Румъния и Турция. Това съобщиха за Агенция \"Фокус\" от ГД \"Гранична полиция\". На българо-турската граница на ГКПП \"Капитан Андреево\" трафикът е интензивен за товарни автомобили на изход. На българо-румънската граница трафикът е интензивен за товарни автомобили на изход.  \r\nНормален е трафикът на всички контролно-пропускателни пунктове по границите със Сърбия, Македония и Гърция.", "date": "2018.02.01", "title": "ГД \"Гранична полиция\": Интензивен е трафикът за товарни автомобили на изход на границите с Румъния и Турция"}
{"url": "http://www.focus-news.net/news/2018/02/01/2483852/blagoevgrad-zadarzhan-e-37-godishen-mazh-strelyal-vav-i-nanesal-porezna-rana-na-glavata-na-28-godishen-pri-skandal-v-s-garmen.html", "text": "Със заповед за задържане до 24 часа, от полицейски служители на Районно управление на МВР-Гоце Делчев, е задържан К .И. /37 г./ от с. Гърмен. Около 10 часа на 31 януари 2018 г. в с. Гърмен между него и 28-годишен мъж от с. Гърмен е възникнал скандал и физическа саморазправа, при която К. И. е произвел два изстрела във въздуха със законно притежаван газов пистолет и е нанесъл удар в областта на главата на 28-годишния мъж. Това съобщиха от пресцентъра на МВР. В резултат на инцидента 28-годишният мъж е пострадал с порезна рана в областта на главата. Работата по случая продължава.", "date": "2018.02.01", "title": "Благоевград: Задържан е 37-годишен мъж, стрелял във и нанесъл порезна рана на главата на 28-годишен при скандал в с. Гърмен"}
{"url": "http://www.focus-news.net/news/2018/02/01/2483853/plenumat-na-visshiya-sadeben-savet-dade-saglasie-za-korektsii-po-byudzheta-na-vss-i-na-natsionalniya-institut-na-pravosadieto-za-2018-godina.html", "text": "Пленумът на Висшия съдебен съвет (ВСС) даде съгласие за корекции по бюджета на ВСС и на Националния институт на правосъдието за 2018 година, за осигуряване на средства за 80 кандидати за младши съдии, младши прокурори и младши следователи от випуск 2017/2018 г., както следва с 653 856 лв. за заплащане на суми за възнаграждения и с 214 465 лв. за заплащане на суми за държавно обществено осигуряване, допълнително задължително пенсионно осигуряване и здравно осигуряване. Това съобщиха от Висшия съдебен съвет.", "date": "2018.02.01", "title": "Пленумът на Висшия съдебен съвет даде съгласие за корекции по бюджета на ВСС и на Националния институт на правосъдието за 2018 година"}
{"url": "http://www.focus-news.net/news/2018/02/01/2483836/pazardzhik-organite-na-reda-izvedoha-ot-sgradata-na-obshtina-septemvri-kmeta-marin-rachev.html", "text": "Полицаи и представители на Комисията за противодействие на корупцията изведоха току що от сградата на Община Септември кмета Марин Рачев, предаде репортер на Радио „Фокус“ – Пазарджик. Пред журналисти Марин Рачев каза, че не е бил арестуван сутринта, но е бил в Общината, където е съдействал на органите на разследването и сега заминава, за да бъде разпитан. Кметът каза още, че разчита на органите на следствието и прокуратурата, вярва в правосъдието и в това, че ще бъде установена истината по случая, по който е разследван. \r\nВаня НИКОЛОВА", "date": "2018.02.01", "title": "Пазарджик: Органите на реда изведоха от сградата на Община Септември кмета Марин Рачев"}
{"url": "http://www.focus-news.net/news/2018/02/01/2483857/ek-osnovna-zhelezopatna-vrazka-se-modernizira-v-balgariya-blagodarenie-na-investitsiite-za-sblizhavane.html", "text": "471.5 млн. евро от Кохезионния фонд са  инвестирани в развитието на железопътната отсечка между градовете Елин Пелин и Костенец. Този участък е част от високоскоростната железопътна линия между двата най-големи български града София и Пловдив от коридора Изток/Източно Средиземноморие на трансевропейската транспортна мрежа на ЕС (TEN-T). Това съобщиха от Представителството на ЕК в България. Този коридор преминава през осем страни от ЕС, от Берлин до Атина, като създава важни железопътни връзки в страните от Централна и Южна Европа. Това означава по-плавно пътуване и обмен за България и нейните съседи. \r\nКомисарят по въпросите на регионалната политика Корина Крецу каза: \"Безпроблемните железопътни връзки за пътници и товари ще стимулират регионалното развитие в България и допринасят за изграждането на конкурентна и нисковъглеродна икономика за следващите поколения. Радвам се, че европейският Кохезионен фонд помага за това\". \r\nНад 100 млн. евро от Кохезионния фонд са инвестирани в линията София-Пловдив в периода 2007-2013 г. за изграждането на отсечката между градовете Септември и Пловдив. Отсечката Костенец-Септември понастоящем се финансира с 151,5 млн. евро по линия на Механизма за свързване на Европа (CEF). След приключване на строителните работи по линията София-Пловдив, пътниците ще могат да пътуват между двата града за по-малко от 80 минути при скорости до 160 км/ч.", "date": "2018.02.01", "title": "ЕК: Основна железопътна връзка се модернизира в България благодарение на инвестициите за сближаване"}
{"url": "http://www.focus-news.net/news/2018/02/01/2483851/plenumat-na-visshiya-sadeben-savet-odobri-proekt-na-zakon-za-izmenenie-i-dopalnenie-na-zakona-za-sadebnata-vlast.html", "text": "Пленумът на Висшия съдебен съвет одобри проект на Закон за изменение и допълнение на Закона за съдебната власт, на основание чл. 30, ал. 2, т. 13 от Закона за съдебната власт, като изразява становище за неодобрение на измененията от § 10 до § 21 включително, предвид на това, че настоящата законодателна разпоредба е достатъчно ясна. Това съобщиха от Висшия съдебен съвет.\r\nПленумът на ВСС предложи в законопроекта да се включи и изменение на § 83, ал. 3 от Преходните и заключителни разпоредби на ЗИД на ЗСВ (ДВ, бр. 28 от 08 април 2016 г.), както следва: В §83, ал. 3 думите „в срока по ал. 1“ да се заменят с думите „в срок до 31.01.2019 г.“", "date": "2018.02.01", "title": "Пленумът на Висшия съдебен съвет одобри проект на Закон за изменение и допълнение на Закона за съдебната власт"}
{"url": "http://www.focus-news.net/news/2018/02/01/2483855/b92-ispaniya-shte-pozvoli-na-kosovo-da-se-prisaedini-kam-es-samo-kato-srabski-region.html", "text": "Мадрид не отстъпва от позицията си за блокиране на европейската интеграция на Косово, пише белградският ежедневник „Вечерне новости“ в четвъртък, предава англоезичната редакция на белградската медия В92.\r\nНо, продължава материала, Испания би се съгласила Косово да влезе в ЕС само като сръбски регион.\r\nПозицията на Мадрид, според белградското издание, е, че Косово може да стане част от Съюза единствено като административна единица в състава на Сърбия. В този смисъл, испанците са изпратили до европейските органи не само едно писмено възражение, както се говореше през последните дни, а няколко протестни ноти.\r\nЕжедневникът твърди, че е получил потвърждение на тази информация от Министерството на външните работи на Испания, което също е било категорично, че Мадрид няма да отстъпи от тази си позиция.\r\n„Позицията на Испания за непризнаване на едностранно обявената независимост на Косово е основана на защитата на принципите на териториалния интегритет на държавите, съобразяването с международното право и върховенството на закона“, са заявили от отдела за връзки с обществеността на испанското външно ведомство пред белградския ежедневник.\r\nВечерне новости пише, че „ситуацията с Каталуния“ е втвърдила отношението на Испания спрямо Косово. Мадрид не иска да чува за никакви прецеденти, защото това може, заедно с други неща, да бъде използвано от някои от испанските региони.\r\nСлед миналогодишния референдум за независимост на испанската автономна област, Европейската комисия излезе с мнение, че ситуацията не може да бъде сравнявана с тази в Косово, тъй като Испания е член на ЕС, а Сърбия – не. Сръбското правителство тогава подготви протестна нота до Брюксел.\r\nНо властите в Белград накрая решиха да не я изпращат, тъй като, както тогава обясни президента Александър Вучич, Белград е получил директна молба от Мадрид да се въздържи от подобни действия, защото може да усложни допълнително ситуацията.\r\nСъщевременно, Вучич тогава заяви, че Испания винаги се е отнасяла към Сърбия „справедливо“ и че е наясно за „всички тези, които са пресирали премиера Мариано Рахой да се признае Косово“, но, че испанският лидер „не би го направил“.\r\nПо-рано тази седмица, албаноезична медия в Прищина съобщи, че Испания е изпратила протестна нота до Брюксел с цел да блокира всяко споменаване на Косово като отделна държава в предстоящата стратегия за разширяване на ЕС.\r\nПревод и редакция:", "date": "2018.02.01", "title": "B92: Испания ще позволи на Косово да се присъедини към ЕС само като сръбски регион"}
{"url": "http://www.focus-news.net/news/2018/02/01/2483844/inzh-krasimir-koev-ialv-lozaro-vinarskiyat-sektor-e-s-nay-barza-vazvrashtaemost-na-investitsiite.html", "text": "Лозаро-винарският сектор е с най-бърза възвращаемост на инвестициите, а за да си успешен трябва да си последователен и да работиш със сърце. Това каза инж. Красимир Коев, изпълнителен директор на Изпълнителната агенция по лозята и виното (ИАЛВ), в интервю за Агенция „Фокус“ по повод Трифон Зарезан. Инж. Коев отчете, че от 2010 г. насам лозовите насаждания в България се увеличават между 10 и 12 хил. нови дка. „Това са или чисто нови засадени лозя или изкоренени стари, на които са засадени нови по мярка Преструктуриране и конверсия“, обясни инж. Коев. По повод празника той пожела на всички работещи в сектора здраве и мека зима. \"Зимата да бъде мека, за да няма измръзване на лозите, пролетта да бъде прохладна  с валежи, които трябва да дадат огъня на израстването на самата лоза. Едно сравнително добро лято, за да може в края на годината да имаме една изключителна качествена реколта, с която да произведе виното. То пък ще ни даде възможност още повече да се представим на световните пазари, да завоюваме нови търговски ниши и да увеличаваме износа си в пъти“, допълни директорът на Изпълнителната агенция по лозята и виното. \r\nДеница КИТАНОВА", "date": "2018.02.01", "title": "Инж. Красимир Коев, ИАЛВ: Лозаро-винарският сектор е с най-бърза възвращаемост на инвестициите"}
{"url": "http://www.focus-news.net/news/2018/02/01/2483858/dha-nova-mashtabna-aktsiya-za-lov-na-gyulenisti-v-turtsiya-zapovedi-za-arest-na-120-dushi-v-43-provintsii.html", "text": "Главната републиканска прокуратура в провинция Коня, Централна Турция, е издала заповеди за арест на 120 души, заподозрени за връзки с т.нар. „Терористична организация на гюленистите/Паралелна държавна структура” (ФЕТО/ПДС), предаде информационната агенция Догу хабер ажансъ (ДХА). Става въпрос преди всичко за лица, проникнали в армията и рекрутирали за каузата на ФЕТО/ПДС военнослужещи. Операциите по задържането им продължават и се провеждат на територията на 43 различни провинции. Сред заподозрените има и т.нар. „обнадеждител” („вербовчик”) – специално обучен и натоварен със задачата да привлича отново към каузата онези, които са скъсали връзките си с ФЕТО/ПДС. Има и т.нар. „отговорник за курсантите” извън града. Задачата му е била да провежда веднъж на две седмици обучение на курсантите във военните училища и лицеи, а след това да ги кара да извършват организационна дейност вътре в градски условия. Твърди се, че тази му дейност е продължила без никакво прекъсване в продължение на 8 години, посочва още ДХА. \r\nПревод и редакция:", "date": "2018.02.01", "title": "ДХА: Нова мащабна акция за лов на „гюленисти” в Турция: Заповеди за арест на 120 души в 43 провинции"}
{"url": "http://www.focus-news.net/news/2018/02/01/2483862/varna-okrazhiyat-sad-postanovi-zadarzhane-pod-strazha-spryamo-16-godishniya-mladezh-obvinyaem-za-ubiystvoto-na-ohranitel.html", "text": "Варненския окръжен съд уважи искането на Окръжната прокуратура в града да бъде наложена мярка за неотклонение „Задържане под стража“ спрямо 16-годишния Кристиян Т. Той е обвиняем по досъдебно производство за опит за убийството на охранител в дискотека, извършено в съучастие. Това съобщиха от пресцентъра на Апелативна прокуратура – Варна. Съучастникът на Кристиян продължава да се издирва. В съдебното заседание за определяне на мярката за неотклонение на 16-годишния ученик прокуратурата огласи справка, от която става ясно, че Кристиян е обвиняем за грабеж по висящо дело на Районната прокуратура във Варна. Според представителя на обвинението ученикът има и 6 криминални регистрации - за квалифицирана телесна повреда, палеж, унищожаване и увреждане на имущество, за държане на наркотични вещества. Вече и за опит за убийство. \r\nПрестъплението по член 115, във връзка с член 18, ал. 1 от НК, за което е привлечен като обвиняем по досегашното производство, е извършено на 28 януари тази година с повече от 10 удара с нож, като единият е попаднал в сърдечната област на ранения охранител. Кристиян държал охранителя, докато издирваният му съучастник,негов познат от тренировките, нанасял ударите с нож. Само навременната намеса и оперативното лечение спасили 36-годишния охранител А.А. от смърт, заяви прокурорът по делото. \r\nПред съда обвиняемият Кристиян Т. поиска по-лека мярка, за да можел да ходи на училище и да тренира. Състав на Варненския окръжен съд в своето определение записа, че 16-годишният ученик има отношение към тежкото престъпление, за което е бил привлечен като обвиняем. Така се стигна до налагането на най-тежката мярка за процесуална принуда спрямо непълнолетния Кристиян - задържането му под стража.\r\nОпределението подлежи на обжалване пред Апелативния съд във Варна.", "date": "2018.02.01", "title": "Варна: Окръжият съд постанови задържане под стража спрямо 16-годишния младеж, обвиняем за убийството на охранител"}
{"url": "http://www.focus-news.net/news/2018/02/01/2483860/vidin-vazstanoveno-e-dvizhenieto-po-pat-pat-i-1-e-79-v-uchastaka-ot-s-bela-do-s-skomlya.html", "text": "Възстановено е движението по път път I-1 (Е-79) в участъка от с. Бела до с. Скомля. Това съобщиха от пресцентъра на Агенция \"Пътна инфраструктура\" (АПИ).\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ.\r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.02.01", "title": "Видин: Възстановено е движението по път път I-1 (Е-79) в участъка от с. Бела до с. Скомля"}
{"url": "http://www.focus-news.net/news/2018/02/01/2483854/bivshiyat-rektor-na-mu-sofiya-vanyo-mitev-otreche-da-e-uchastval-v-shema-za-nezakonen-priem-na-chuzhdestranni-studenti.html", "text": "Бившият ректор на Медицинския университет в София Ваньо Митев отрече да е участвал в схема за незаконен прием на чуждестранни студенти, предаде БНР. Преди делото си в Софийския градски съд, по което е подсъдим за длъжностно престъпление, Митев коментира, че визираните от прокуратурата 20 студенти, приети във висшето училище срещу заплащане, са били записани две години след като той е престанал да бъде ректор на Медицинския университет. \"Над 3000 чуждестранни студенти имаме – твърде е вероятно някой нещо да се е опитал да се промуши по някакъв начин. Ама това да се каже, че това е рутинна дейност, че аз съм шеф на организирана престъпна група (ОПГ). Представете си! Имам ли вид на идиот? Погледнете – тая година и половина се занимавам с ОПГ, да организирам тука някакви рушвети и не знам си какво си\", коментира Митев.", "date": "2018.02.01", "title": "Бившият ректор на МУ-София Ваньо Митев отрече да е участвал в схема за незаконен прием на чуждестранни студенти"}
{"url": "http://www.focus-news.net/news/2018/02/01/2483859/predsedatelyat-na-narodnoto-sabranie-tsveta-karayancheva-i-narodni-predstaviteli-prisastvaha-na-tseremoniyata-po-otdavane-na-pochit-na-zhertvite-na-komunisticheskiya-rezhim.html", "text": "Председателят на Народното събрание (НС) Цвета Караянчева и народни представители присъстваха на церемонията по отдаване на почит на жертвите на комунистическия режим пред параклиса и мемориалната стена до НДК. Това съобщиха от пресцентъра на НС. \"Важно е да направим така, че нашите деца да не забравят това, което се е случило тогава, за да не се повтарят никога подобни грешки\", отбеляза председателят на Народното събрание. По думите й на този ден трябва само да сведем глави и да кажем „простете“. \r\nЦвета Караянчева припомни, че Народното събрание е осъдило комунистическия режим. От 2009 г. насам се правят реални стъпки за разкриване на истината за репресиите по времето на комунистическия режим, посочи тя и допълни, че през 2010 г. министърът на вътрешните работи е предал над 1 милион единици от Държавна сигурност в Комисията по досиетата. \r\nИ днес поредната стъпка, която правим, е, че децата ни ще изучават комунистическия режим, каза председателят на парламента и благодари за това на министъра на образованието и науката. \r\nНа церемонията беше отслужен молебен в памет на жертвите на комунизма. След това бяха поднесени венци и цветя на мемориалната стена.", "date": "2018.02.01", "title": "Председателят на Народното събрание Цвета Караянчева и народни представители присъстваха на церемонията по отдаване на почит на жертвите на комунистическия режим"}
{"url": "http://www.focus-news.net/news/2018/02/01/2483861/inzh-krasimir-koev-ialv-do-2023-g-shte-ima-nov-programen-period-na-lozaro-vinarskata-programa.html", "text": "До 2023 г. ще има нов програмен период на лозаро-винарската  програма. Това каза инж. Красимир Коев, изпълнителен директор на Изпълнителната агенция по лозята и виното (ИАЛВ), в интервю за Агенция „Фокус“ по повод Трифон Зарезан. По думите му това е  огромна възможност за България да засади нови лозови насаждения, както и да възобнови и реновира старите с нови по-конкурентни сортове. Според него това е възможност и секторът да се върне на позициите, които имал в годините назад с огромните количества вино, което се е произвеждало и търгувало по целия свят.  Инж. Коев поясни, че до лозаро-винарската програма се радва, както винаги, на изключително висок интерес. „Усвояемостта е максималната възможна“, каза инж. Коев. Директорът на ИАЛВ бе категоричен, че няма лозар, който да е произвел гроздето и да го е продал под себестойността му. „Особено през 2017 г. печалбата, която самите лозари изкараха от продажбата на своята  продукция, бе добра. Съответно виното, което се произведе е с добри характеристики. Като цена е доста конкурентоспособно. Лозарите и винопроизводителите общо взето са доволни от цените и съотношението цена-качество на продуктите си, било грозде, било вино“, допълни инж. Коев. \r\nДеница КИТАНОВА", "date": "2018.02.01", "title": "Инж. Красимир Коев, ИАЛВ: До 2023 г. ще има нов програмен период на лозаро-винарската програма"}
{"url": "http://www.focus-news.net/news/2018/02/01/2483865/dha-ankara-skochi-sreshtu-parizh-zaradi-operatsiyata-v-afrin.html", "text": "Министърът на външните работи на Турция Мевлют Чавушоглу реагира изключително остро по повод сериозната загриженост на Франция по повод операцията на турската армия „Маслинова клонка” в района на сирийския град Африн, предаде информационната агенция „Догу хабер ажансъ (ДХА). „Във връзка с операцията в Африн нито Франция, нито която и да е друга държава, не може да ни дава урок. Много добре знаят каква е нейната цел. На тях също им дадохме сведения; много ясно им обяснихме нещата. За съжаление, тези европейци имат подобна двойственост – казвам го в общ план. От една страна признават –  да, прави сте. От друга страна обаче, казват по един различен начин – ако може да не страдат цивилните, операцията да не се превръща в окупация. Нека да не отправят предупреждения срещу Турция; нека да не проявяват двуличие.”, обяснява още Мевлют Чавушоглу, цитиран от ДХА.\r\nПревод и редакция:", "date": "2018.02.01", "title": "ДХА: Анкара скочи срещу Париж заради операцията в Африн"}
{"url": "http://www.focus-news.net/news/2018/02/01/2483867/gerb-pochete-pametta-na-zhertvite-na-komunizma.html", "text": "Представители на ГЕРБ от цялата страна почетоха днес паметта на жертвите на комунистическия режим в България. Това съобщиха от пресцентъра на ПП ГЕРБ. На церемонията пред параклиса и мемориалната стена до НДК от името на ГЕРБ бе поднесен венец в памет на хилядите загинали наши съграждани, вследствие на този режим. На събитието присъстваха председателят на Народното събрание Цвета Караянчева, кметът на София и зам.-председател на ГЕРБ Йорданка Фандъкова, депутати от ГЕРБ, председателят на Жени ГЕРБ Ирена Соколова, областният координатор на ГЕРБ-София и административен секретар на партията Цветомир Паунов, кметът на район „Триадица“ Николай Терзиев, общински съветници от ГЕРБ-София, както и много граждани.  Припомняме, че с решение от 19 януари 2011 г. на правителството на Бойко Борисов, датата 1 февруари е обявена за Ден на признателност и почит към жертвите на комунизма.\r\n„Важно е да направим така, че нашите деца да не забравят това, което се е случило тогава, за да не се повтарят никога подобни грешки. На този ден трябва само да сведем глави и да кажем „простете““, заяви пред събралите се хора председателят на Народното събрание Цвета Караянчева.\r\nПредставителите на ГЕРБ от цялата страна изразиха пълната си подкрепа към образователния министър Красимир Вълчев, чиято оставка бе поискана от БСП заради решението на МОН историята на комунизма да се изучава в училище. Членовете на партията бяха категорични, че тази част от българската история трябва да бъде обективно изучавана, за да могат идните поколения да знаят истината за този период. Откакто на 1 февруари се почитат жертвите на комунизма, за структурите на ГЕРБ в цялата страна се превърна в традиция да свеждат глава пред  паметта на хилядите наши съграждани, загубили живота си през този период.", "date": "2018.02.01", "title": "ГЕРБ почете паметта на жертвите на комунизма"}
{"url": "http://www.focus-news.net/news/2018/02/01/2483869/sport-otkriha-olimpiyskoto-selo-v-pyonchan-i-registriraha-balgarskata-delegatsiya.html", "text": "Днес официално бе открито олимпийското село в Пьончан. Президентът на МОК Томас Бах заяви, че това е едно от най-хубавите села на зимни олимпийски игри. „Убеден съм, че спортистите ще се чувстват добре в това село и ще запазят прекрасни спомени. Желая състезателите да се чувстват у дома, макар и далеч от вкъщи,“ каза още Бах.\r\nДнес беше осъществена и регистрацията на българската делегация, както и настаняването в блок 104 заедно с представителите на Германия, Финландия, Хърватска. Утре вече от София за олимпийската столица ще потеглят и първите български спортисти: биатлонистът Красимир Анев и състезателят по спускане с шейни Павел Ангелов.", "date": "2018.02.01", "title": "Спорт: Откриха олимпийското село в Пьончан и регистрираха българската делегация"}
{"url": "http://www.focus-news.net/news/2018/02/01/2483866/premierat-borisov-i-prezidentat-na-evropeyskata-investitsionna-banka-verner-hoyer-obsadiha-satrudnichestvoto-za-svarzanostta-na-zapadnite-balkani.html", "text": "Министър-председателят Бойко Борисов и президентът на Европейската инвестиционна банка Вернер Хойер обсъдиха възможностите за сътрудничество по проектите за свързаност на Западните Балкани и Европейския съюз. По време на срещата им в Брюксел премиерът аргументира необходимостта от партньорство, което да доведе до резултати, подпомагащи развитието на региона. Борисов даде пример с инициативите на Световната банка (СБ) и Европейската банка за възстановяване и развитие (ЕБВР). Той посочи, че срещата в София през декември с лидерите на страните от Западните Балкани, организирана от СБ, е завършила с конкретни финансови ангажименти. Това съобщиха от правителствената информационна служба. Предстоят и разговори по темата в Лондон с ръководството на ЕБВР.\r\nВернер Хойер коментира, че интересът към региона е голям и от ЕИБ разглеждат дигиталната свързаност като основен приоритет. Той пое ангажимент от името на ръководството на банката да помагат за успеха на Българското председателство и неговите приоритети, които оцени високо.\r\nЕИБ е банката, с която в България работим перфектно. За нас ще бъде чест, ако сте наши партньори по темата за Западните Балкани. Свързаността на инфраструктурата в региона е основа за неговото развитие и за европейската перспектива на страните, посочи премиерът Борисов. Той изрази готовност да запознае ръководството на ЕИБ с индивидуалните потребности в областта на инфраструктурата на всяка една държава и подчерта изключителната важност не само за региона, но и за цяла Европа, на трансевропейските коридори, чието изграждане се нуждае от допълнително финансиране.", "date": "2018.02.01", "title": "Премиерът Борисов и президентът на Европейската инвестиционна банка Вернер Хойер обсъдиха сътрудничеството за свързаността на Западните Балкани"}
{"url": "http://www.focus-news.net/news/2018/02/01/2483801/chlen-na-kamarata-na-lordovete-kremalskiyat-spisak-e-chast-ot-strategiyata-za-predstavyane-na-rusiya-v-obraza-na-vrag.html", "text": "Членът на Камарата на лордовете на британския парламент Ричард Балф смята „кремълския списък“, подготвен от експерти и специалисти от правителството на САЩ, за част от стратегията за демонизация на Русия. Представляващият управляващата във Великобританя Консервативна партия Балф заяви това в интервю пред ТАСС.\r\nВ публикуваната на 29 януари от Министерството на финансите на САЩ открита част на списъка бяха споменати всички членове на руското правителство, включително премиерът Дмитрий Медведев, ръководството на президентската администрация, ръководителите на редица държавни корпорации и банки, както и бизнесмени, притежаващи състояние, според данните на американските източници, от над $1 млрд.\r\n„Това е опит за поддържане на образа на враг, защото как иначе могат да се обосноват военните разходи?“, задава си въпроса лорд Балф. „Въпреки че, предполагам, не ни е нужен враг, за да оправдаем военните си разходи – да поддържаме в действащо състояние своята армия, флот и ВВС се диктува от здравия разум“.\r\nТой се съгласи с твърдението, че отчасти тази позиция на Вашингтон е предизвикана от вътрешното противоборство между американския президент Доналд Тръмп и американския истаблишмънт. „Администрацията на Тръмп има противоречия с демократите, а през тази година предстоят междинни избори (за Конгрес). Действията на Тръмп за изграждане на отношения с Русия могат да се опишат като наивни, а не като злонамерени. Много бизнесмени си мислят: „Ще седнем с друг човек и заедно ще намерим решение“ и не мисля, че той е виновен в нещо повече от това“, подчерта Балф.\r\nЩо се касае до воденото в САЩ разследване за намеса на Русия в президентските избори през 2016 година, той отбеляза, че от страна на Вашингтон това много прилича на лицемерие. „Що се касае до вмешателството в изборите, американците обвиняват други в това,  но всъщност сами се мешат в чужди избори от незапомнени времена. Ако си спомним само за Латинска Америка и по-специално Никарагуа. Не искам да кажа, че Русия не се е намесила в американските избори, но това, че те се вълнуват толкова много по този повод, ако трябва да съм честен, е лицемерие“, заяви членът на Камарата на лордовете.\r\nПревод и редакция:", "date": "2018.02.01", "title": "Член на Камарата на лордовете: „Кремълският списък“ е част от стратегията за представяне на Русия в образа на враг"}
{"url": "http://www.focus-news.net/news/2018/02/01/2483871/parlamentat-prie-nov-zakon-za-pazarite-na-finansovi-instrumenti.html", "text": "Парламентът прие нов Закон за пазарите на финансови инструменти, предаде репортер на Агенция „Фокус“. Законът дава съществените регулаторни и надзорни правомощия на Комисията за финансов надзор. След приемането на закона инвестиционните посредници вече ще могат да сключват договори с обвързани агенти. Гарантира се, че инвестиционните посредници ще осъществяват дейността си в интерес на клиентите. В закона присъства изискването за договор за извършване на инвестиционни услуги, както и за създаване на досие на клиентите. Когато изпълнява нареждане на клиент, инвестиционният посредник ще има задължение да предприема всички необходими стъпки за получаване на възможно най-добрия резултат за клиента. Законът изисква инвестиционният посредник да съхранява записи на всички телефонни разговори и съобщения, които се отнасят до сключването на сделки. \r\nЦели на новия Закон за пазарите на финансови инструменти са увеличаване прозрачността на пазарите на финансови инструменти, по-добра защита на инвеститорите, както и недопускане на нерегламентирана търговия с финансови инструменти. \r\nБиляна ИВАНОВА", "date": "2018.02.01", "title": "Парламентът прие нов Закон за пазарите на финансови инструменти"}
{"url": "http://www.focus-news.net/news/2018/02/01/2483864/dimitar-stefanov-kmet-na-tutrakan-83-ma-uchastnitsi-sa-zayavili-zhelanie-da-se-vklyuchat-v-konkursa-vinariya.html", "text": "83-ма участници са заявили желание да се включат в конкурса „Винария“. Това каза кметът на Община Тутракан Димитър Стефанов в интервю за Агенция „Фокус“ за  конкурса „Винария“, който ще се проведе на 17 февруари в Тутракан. Той посочи, че има много участници от Русе, Разград, Кубрат, Главиница, Силистра и изрази надежда, както всяка година те да надхвърлят 100-120 души. „Интересът е голям, защото в Тутракан има много лозови масиви. Има хора, които гледат частни лозя и си произвеждат вино за домашна консумация. Нека да не забравяме, че един от най-ароматните и най-приятни сортове бяло грозде – Тамянка е разпространен по поречието на река Дунав\", отбеляза Стефанов. Той разказа, че конкурсът се провежда вече над 10 години и обърна внимание, че с времето се надгражда. Димитър Стефанов обясни, че във „Винария“ има три категории: за червено вино, розе и бяло вино, като за всяка има различни награди. „Целта на конкурса е да уважим първо празника Трифон Зарезан и второ всеки да покаже това, на което е способен в производството на вино“, допълни кметът на Тутракан.\r\nДеница КИТАНОВА", "date": "2018.02.01", "title": "Димитър Стефанов, кмет на Тутракан: 83-ма участници са заявили желание да се включат в конкурса „Винария“"}
{"url": "http://www.focus-news.net/news/2018/02/01/2483863/faktor-makedoniya-zapochna-sreshtata-mezhdu-matyu-nimits-i-zoran-zaev.html", "text": "Премиерът на Македония Зоран Заев започна срещата си с посредника на ООН по спора за името на бившата югорепублика Матю Нимиц, с когото ще обсъдят предложената рамка, договорена още на предния кръг от преговорите в Ню Йорк преди около един месец, предава скопската електронна медия „Фактор“.\r\nПо-рано днес, Нимиц проведе среща и с президента на Македония Георги Иванов.\r\nПравителството на Македония трябва да изрази своята позиция, която преди това беше представена и пред държавния връх на страната, по време на консултациите, в които участваха президентът Георги Иванов и лидерите на опозиционните партии ВМРО-ДПМНЕ и ДУИ Християн Мицковски и Али Ахмети.\r\nВ течение на четвъртък, Нимиц ще се срещне още с Мицковски и Ахмети и външният министър на Македония Никола Димитров, след което ще даде изявление пред обществеността, за това как са преминали разговорите и как ще продължи в бъдеще процесът на разговорите с Гърция.\r\nПревод и редакция:", "date": "2018.02.01", "title": "„Фактор“ (Македония): Започна срещата между Матю Нимиц и Зоран Заев"}
{"url": "http://www.focus-news.net/news/2018/02/01/2483856/prokuror-rumyana-arnaudova-sreshtu-kmeta-na-obshtina-septemvri-marin-rachev-shte-badat-povdignati-2-obvineniya.html", "text": "Срещу кмета на община Септември Марин Рачев ще бъдат повдигнати 2 обвинения. Това съобщи на пресконференция в Общината говорителят на главния прокурор Румяна Арнаудова, предаде репортер на  Радио „Фокус“ – Пазарджик. Арнаудова уточни, че  първото обвинение е за умишлена безстопанственост по чл. 219, ал. 3 от Наказателния кодекс. Тя обясни, че става дума за 7 сделки, при които са сключени договори по реда на Закона за обществените поръчки от месец март 2016г. до месец март 2017г. Кметът Марин Рачев не е упражнил достатъчен контрол върху длъжностно лице, което е извършвало строително-монтажни работи. Тези дейности са извършени некачествено или непълно от дружество, собственик на което е роднина на кмета. Изписвани са средства за ремонти на улици както в град Септември, така и в село Семчиново, като са нанесени щети за около 100 хил. лева. Второто обвинение е за сключване на неизгодна сделка през март 2017 г., когато кметът е закупил от дружество имот, който преди това е ползвал  (преди да бъде кмет), на стойност, надвишаваща със 100 хил. лева стойността на имота. Румяна Арнаудова поясни, че утре Специализираната прокуратура ще му повдигне официално обвиненията. \r\nВаня НИКОЛОВА", "date": "2018.02.01", "title": "Прокурор Румяна Арнаудова: Срещу кмета на община Септември Марин Рачев ще бъдат повдигнати 2 обвинения"}
{"url": "http://www.focus-news.net/news/2018/02/01/2483870/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Движението от и за граничния пункт се осъществява при зимни условия.\r\nВенцеслав ИЛЧЕВ", "date": "2018.02.01", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/02/01/2483874/kmetat-na-plovdiv-ivan-totev-do-kraya-na-fevruari-zapochva-rekonstruktsiyata-na-tyutyuneviya-grad.html", "text": "До края на месец февруари започва реконструкцията на Тютюневия град в Пловдив. Това съобщи пред журналисти кметът на Пловдив Иван Тотев, предаде репортер на Радио „Фокус”-Пловдив. „Имаме вече договор за тази зона, започваме разкопаването”, каза Тотев. \r\nПродължава реконструкцията на ул. „Авксентий Велешки”. „В момента тя е реконструирана до ул. „Иван Вазов”, но ще продължи до Сточна гара”, каза кметът. Паралелно ще се ремонтират и останалите улици, които са в района. Една от тях е продължението на ул. „Велико Търново” до бул.”Руски”. Тя ще трябва да поеме трафика, докато се работи по ул.”Иван Вазов”. В момента се подготвя и проекта за ул. „Иван Вазов”, който също трябва да бъде съгласуван с Национален институт на паметниците на културата. Предполага се, че втората половина на февруари този проект ще е готов за предаване. „Но това не ни пречи да започнем работа по подземните комуникации на улицата”, посочи кметът на Пловдив.\r\nПо негови думи общината планира да реконструира още няколко улици в централната градска част на Пловдив - предвидено е ул. „Христо Г. Данов” да бъде ремонтирана по същия начин като ул. „Отец Паисий”, като лятото започва ремонт и там. Готов е и проекта за Дондуковата градина. „Много е важна връзката между Римския стадион и градината. Ще се ремонтира и ул. ”Петко Каравелов”.\r\nЦветана ТОНЧЕВА", "date": "2018.02.01", "title": "Кметът на Пловдив Иван Тотев: До края на февруари започва реконструкцията на Тютюневия град"}
{"url": "http://www.focus-news.net/news/2018/02/01/2483876/obshtina-svishtov-novo-darenie-za-hora-s-dvigatelni-problemi-v-svishtov-napraviha-lidiya-i-tim-otri.html", "text": "Лидия и Тим Отри направиха голямо дарение на помощни средства за хора с двигателни проблеми в Свищов. Семейството за пореден път реализира благотворителна инициатива в града, съобщиха от пресцентъра на Община Свищов.\r\nДарението, което пристигна в края на януари, съдържа 100 инвалидни колички, 100 проходилки, 75 бастуна, 100 патерици и 70 одеяла, които ще се разпределят пропорционално между социалните домове и центрове в община Свищов. На официална среща в сградата на община Свищов, кметът Генчо Генчев и зам.-кметът Анелия Димитрова изразиха към семейство Отри своите сърдечни благодарности за щедрото дарение и ги увериха, че всички помощни средства ще бъдат разпределени между центровете и социалните домове, спрямо нуждите на потребителите. Това ще бъде преценено от ръководителите на тези центрове, част от които присъстваха на срещата, заедно с  ръководителя на общинска служба „Социални дейности” Анелия Димитрова.\r\nКметът Генчев връчи на семейство Отри благодарствен адрес и почетния знак на Свищов, като израз на признателност към тяхната сърдечност и благодетелство за града.\r\nСемейство Отри разказаха, че са избрали Свищов за своята благородна дейност, защото Лидия е родена в крайдунавския град и двамата със съпруга ѝ вярват, че това да правиш добро и да даваш добро изпълва живота им със смисъл. Лидия и Тим са представители на БПЦ „Нов живот“ и от няколко години прекарват голяма част от времето си живеейки в Свищов. Връзката им с американската неправителствена организация „Хана Проджект“ им дава възможност да реализират през годините редица благотворителни инициативи, с които подпомагат социалните центрове в града и детското отделение на общинската болница. Последното мащабно дарение става факт с помощта на Джони Ериксон –Тада, чиято фондация „Wheels for the World“ подпомага инвалиди от целия свят. Самата създателка на фондацията е инвалид и това я мотивира да дава надежда и да помага на хората имащи затруднения.\r\nЛидия и Тим Отри споделиха, че са разбрали за необходимостта от инвалидни колички, които са специално за деца, от директора на ДЦДУ в Свищов Теменужка Тодорова. Те приемат присърце това предизвикателство, свързват се с фондацията на  Джони Ериксон –Тада и с фининсовата помощт на „Хана Проджект“ дарението пристига в Свищов. За радост, с инвалидните колички за децата пристигат и още много помощни средства, които ще облекчат живота на голям брой хора с двигателни проблеми. Това ще им помогне да бъдат по-мобилни, да се социализират по-лесно и да бъдат реална част от обществото. Това си пожела и Лидия Отри: „Нека по-често срещаме хората с двигателни проблеми сред нас – в магазина, в библиотеката, в кафето. Те са като всички нас – имат мечти, желания, нужда от любов и приятелство. Нека живеем с тях и да бъдем приятели!“.", "date": "2018.02.01", "title": "Община Свищов:  Ново дарение за хора с двигателни проблеми в Свищов направиха Лидия и Тим Отри"}
{"url": "http://www.focus-news.net/news/2018/02/01/2483877/marina-kungelova-be-utvardena-za-titulyar-na-obshtinski-kuklen-teatar-blagoevgrad.html", "text": "Временно изпълнящия длъжността директор на Общински куклен театър – Благоевград Марина Кунгелова бе утвърдена за титуляр на културната институция, след проведен конкурс. Тя се класира с 218 точки от максимални 225 т. Марина Кунгелова бе единствен кандидат за поста, като по време на заседанието членовете на Комисията се запознаха с концепцията за развитие на кукления театър и изслушаха защитата ѝ. Това съобщиха от пресцентъра на Община Благоевград. \r\nПредседател на комисията бе Антония Методиева, директор на дирекция „Правно-нормативно обслужване и обществени поръчки“ в Община Благоевград, а членове Стояна Иванова, Елена Чобанова, Виолета Стойнева, както и Зорница Каменова – главен експерт в Дирекция „Сценични изкуства и художествено образование“ към Министерство на културата.\r\nМарина Кунгелова зае позицията вр.и.д, на Общински Куклен театър в края на месец август 2017 година. За този период тя допринесе за развитието на кукления театър,реализирайки иновативни идеи на местно ниво, сред които и Театър за бебета.\r\nМаринаКунгелова е завършила НАТФИЗ „Кръстьо Сарафов” 88/91г.,  степен - Магистър, Специалност - Актриса за куклен театър -  клас проф. Дора Рускова.\r\nБила е директор на Държавен куклен театър – Благоевград. Играла е и като актриса в „Театър 13”, както и в Държавен куклен театър Благоевград.\r\nМарина Кунгелова е била и ръководител отдел „Маркетинг и организация“ в Столичен куклен театър.\r\nНосител е на десетки награди, сред тях награда за роля в „Малката баба Яга“, награда за представлението „Едно приказно градче“, награда на публиката във Виена с представлението „Добро утро, лека нощ“.", "date": "2018.02.01", "title": "Марина Кунгелова бе утвърдена за титуляр на Общински куклен театър – Благоевград"}
{"url": "http://www.focus-news.net/news/2018/02/01/2483872/gd-granichna-politsiya-na-balgaro-gratskata-granitsa-trafikat-e-normalen-na-vsichki-granichni-kontrolno-propuskatelni-punktove.html", "text": "Преминаването през граничните пунктове с Гърция „Златоград – Термес“, „Капитан Петко войвода – Орменион“ и „Маказа – Нимфея“ се осъществява нормално към 13.30 ч. Това съобщиха за Радио „Фокус“ – Смолян от пресцентъра на ГД „Гранична полиция“. Нормален е трафикът и през останалите гранични контролно-пропускателни пунктове на българо-гръцката граница.\r\nНели ГЕРГЬОВСКА", "date": "2018.02.01", "title": "ГД „Гранична полиция“: На българо-гръцката граница трафикът е нормален на всички гранични контролно-пропускателни пунктове"}
{"url": "http://www.focus-news.net/news/2018/02/01/2483873/kyustendil-aneta-dragushanu-e-nositelyat-na-natsionalnata-nagrada-za-zhivopis-vladimir-dimitrov-maystora.html", "text": "Анета Дръгушану е носителят на Националната награда за живопис „Владимир Димитров – Майстора”, предаде репортер на Радио „Фокус” – Кюстендил. Наградата беше връчена на специална церемония в Художествена галерия „Владимир Димитров – Майстора” от кмета на Община Кюстендил Петър Паунов. \r\nАнета Дръгушану е родена на 29 октомври 1937 година в Румъния. През 1963 година завършва Художествената академия в Букурещ. Неин професор е известният художник Корнелиу Баба. Понастоящем живее и работи във Видин. Организирала е редица самостоятелни изложби в България, Румъния, бившата Югославия, Сирия, както и участия в колективни експозиции. Носител е на орден “Кирил и Методий” – II степен, отличието “Златен век” на Министерството на културата, награди от Съюза на българските художници. През 2017 година подрежда ретроспективна изложба в София, посветена на нейната 80-годишнина. Неин обект на размисъл и вдъхновение е най-вече селската жена, нейният постоянен труд и миговете на почивка.\r\n„Безкрайно съм щастлива да получа тази безценна награда на името на най-обичания от мен български художник – Владимир Димитров – Майстора”, каза по време на награждаването си художникът Анета Дръгушану. „Да стъпвам по неговите пътеки, да дишам и да се насладя на този прекрасен край, който е покорил сърцето на Майстора, и го е вдъхновил да сътвори толкова прекрасни и неповторими неща в областта на изобразителното изкуство”, каза Анета Дръгушану. Тя отправи благодарност към Съюза на българските художници за подкрепата в организирането и осъществяването на юбилейната й изложба от месец октомври 2017 година. „Благодаря на Община Кюстендил, която в тези трудни времена намира сили да продължи това прекрасно духовно дело в сферата на културата. Поводът на моето награждаване е посочената ретроспективна юбилейна изложба, чиито главен инициатор е доцент Ружа Маринска, която положи неимоверни усилия, за да събери и селекционира картини и рисунки от ателието и от много галерии в страната, създадени в различни периоди от моето развитие. За този почти едногодишен и безвъзмезден труд, каквато и благодарност да изкажа на Ружа Маринска, би била недостатъчна, затова ще й бъда завинаги признателна”, каза Анета Дръгушану.\r\nВенцеслав ИЛЧЕВ", "date": "2018.02.01", "title": "Кюстендил: Анета Дръгушану е носителят на Националната награда за живопис „Владимир Димитров – Майстора”"}
{"url": "http://www.focus-news.net/news/2018/02/01/2483882/aktsenti-v-predavaneto-sas-slavnata-2-ra-trakiyska-diviziya-za-chestta-na-balgariya-po-radio-fokus-plovdiv.html", "text": "В предаването „Със славната 2-ра Тракийска дивизия – За честта на България“ по Радио „Фокус”-Пловдив днес ще чуете любопитни откъси от живота на бележития български държавник Стефан Стамболов, по повод 164 години от рождението му. Стефан Стамболов е може би най-възхваляваният и най-охулваният български държавник. Неговата личност и дело са получавали крайно разнопосочни оценки. Да се ориентираме в тази многопосочност на оценките към Стефан Стамболов ще ни помогне разказът на историка Стефан Шивачев, директор на Регионалния исторически музей в Пловдив.\r\nДнес ще говорим и за боевете при Булаир и Шаркьой. Булаирският бой се провежда на 8 февруари (26 януари стар стил) 1913 г. За тези славни битки ще ни разкаже доц. д-р Петър Ненков.\r\nПредаването „Със славната 2-ра Тракийска дивизия – За честта на България“ се излъчва всеки четвъртък, от 15.00 до 16.00 часа. Водещ на предаването е Цветана Тончева.", "date": "2018.02.01", "title": "Акценти в предаването „Със славната 2-ра Тракийска дивизия – За честта на България“ по Радио „Фокус”-Пловдив"}
{"url": "http://www.focus-news.net/news/2018/02/01/2483881/lyuben-genov-sayuz-na-balgarskite-hudozhnitsi-dnes-fokusat-na-znachimostta-na-kulturnite-sabitiya-e-izmesten-ot-obichayniya-stolichen-tsentar-kam-prekrasniya-grad-kyustendil.html", "text": "Днес фокусът на значимостта на културните събития е изместен от обичайния столичен център към прекрасния град Кюстендил. Това каза Любен Генов, председател на Съюза на българските художници, по време на церемонията по връчване на Националната награда за живопис, предаде репортер на Радио „Фокус” – Кюстендил. На церемонията присъстваха кметът на Община Кюстендил Петър Паунов, зам.-кметовете Светослав Василев и Радмила Рангелова, директорът на Художествена галерия „Владимир Димитров – Майстора” Валентин Господинов, директорът на Регионален исторически музей – Кюстендил Валентин Дебочички, историкът и дарител Румен Манов, художници, ценители на изобразителното изкуство и граждани. \r\nПрограмата започна с изпълнения на възпитаници на вокално група „Фолк арт” към читалище „Братство”, след което беше открита изложба на миналогодишния носител на националната награда – Николай Майсторов. Пред присъстващите приветствие произнесе председателят на Съюза на художниците в България Любен Генов, в което той отправи специална благодарност към кмета на Община Кюстендил Петър Паунов, спомогнал наградата да бъде възстановена през 2012 година. „На вас дължим най-голямата си благодарност. За пореден път мога да ви уверя, че жестът който правите към българското изкуство, е много голям и високо оценен”, каза Любен Генов. Председателят на Съюза на българските художници постави акцент върху историята на националната награда и върху нейните носители до момента. Той връчи и грамотата на носителя на наградата тази година – Анета Дръгушану. \r\n„Повече от 50 години тя живее и твори във Видин, има редица самостоятелни изложби в България, Румъния, Сирия, Англия, Франция, Италия, Монако. За първи път от учредяването на новата награда, на това шесто издание, е авторът с най-дългата творческа биография, в момента на получаването на наградата”, каза Любен Генов.\r\nВенцеслав ИЛЧЕВ", "date": "2018.02.01", "title": "Любен Генов, Съюз на българските художници: Днес фокусът на значимостта на културните събития е изместен от обичайния столичен център към прекрасния град Кюстендил"}
{"url": "http://www.focus-news.net/news/2018/02/01/2483884/v-natsionalniya-dvorets-na-kulturata-shte-se-provede-konferentsiya-po-vaprosite-na-zdravoslovnoto-hranene-pri-detsata-na-6-fevruari.html", "text": "На 6 февруари 2018 г., от 09.00 ч. до 17.00 ч., в Националния дворец на културата ще се проведе Конференция по въпросите на здравословното хранене при децата – един от приоритетите в сектор здравеопазване на Българското председателство на Съвета на Европейския съюз. Това съобщиха от пресцентъра на Министерството на здравеопазването.\r\nХраненето е ключов за здравето на човека фактор, а разпространението на хроничните заболявания е обвързано и с начина на хранене. Здравословното хранене означава здраво поколение и продуктивно и трудоспособно европейско население. \r\nПо време на конференцията ще бъдат разисквани теми относно влиянието на храненето върху здравето, качеството на традиционните продукти и начини на хранене; маркетинга и децата, както и най-добрите практики и политики на национално, европейско и международно ниво. \r\nЛектори и модератори на конференцията са учени и специалисти в областта на храненето, детското здраве, превенцията и контрола на незаразните болести, представители на Световната здравна организация и на Генерална дирекция „Здравеопазване“ на Европейската комисия.", "date": "2018.02.01", "title": "В Националния дворец на културата ще се проведе Конференция по въпросите на здравословното хранене при децата на 6 февруари"}
{"url": "http://www.focus-news.net/news/2018/02/01/2483880/v92-aleksandar-vuchich-otiva-na-poseshtenie-v-zagreb-kadeto-ne-ochakva-chudesa.html", "text": "„Заминавам за Хърватия, не очаквам чудеса, но съм сигурен, че разговорите ще бъдат оздравяващи“, заяви президентът на Сърбия Александър Вучич в четвъртък, предава белградската медия B92.\r\nСръбският държавен глава е убеден, че ще проведе стойностни разговори с хърватския си колега и когато бе помолен да даде мнението си за различните позиции на хърватското правителство и местния президент, той заяви, че „не разбира позицията, че сега не е правилният момент за визитата, но, че тя ще бъде приета“.\r\n„Ако Хърватия – въпреки поканата от президента – иска да каже, че не съм добре дошъл – благодаря, ако те не искат да говорят – благодаря. Нямам никакво намерение да пълзя пред който и да е, аз защитавам интересите на Сърбия“, заяви Вучич.\r\nСръбският президент е „убеден“, че отношенията между Белград и Загреб „са се подобрили“.\r\n„Имаме по-добри отношения и можем да разрешим проблемите по разумен начин. Мисля, че това трябва да е отговорът и за двете страни. Мисля, че разговорите са нужни, когато имаме проблеми, когато те се проявяват и затова искам да отида в Хърватия и да се боря за мир и стабилност“, подчерта Вучич.\r\nОсвен това, той „иска да се бори за по-доброто бъдеще на сръбските граждани и на сърбите в Хърватия“ и е „готов да помогне на живеещите в Сърбия хървати да се ползват от всички права“.\r\nПосещението на Александър Вучич е планирано за средата на февруари и хърватските медии му отделят голямо внимание. Базираният в Риека вестник Нови Лист пише, че премиерът на Хърватия не е бил информиран, че президентът на страната е поканила сръбския си колега.\r\nБившият хърватски премиер Иво Йосипович коментира по случая, че „не очаква голямо покаяние в стил Вили Брандт“, но очаква президента на Сърбия „да покаже, че това, което е направено спрямо Хърватия от Сърбия е грешно“.\r\nПревод и редакция:", "date": "2018.02.01", "title": "В92: Александър Вучич отива на посещение в Загреб, където „не очаква чудеса“"}
{"url": "http://www.focus-news.net/news/2018/02/01/2483883/ministar-lilyana-pavlova-v-bryuksel-kohezionnata-politika-tryabva-da-se-zapazi-no-oprostena-i-po-efektivna.html", "text": "България ще се стреми към честен и открит политически дебат за бъдещето на кохезионната политика и ще настоява тя да запази важната си роля в бюджета на Европейския съюз след 2020 година. Трябва да се вземе предвид нарастващата нужда от опростяване и ефективно прилагане на принципа на пропорционалност, основаващ се на „изпълнение и постигане на резултати“, вместо само на „съответствие и контрол“, както и да се отчитат националните и регионалните нужди и особености. Това каза министърът за Българското председателство на Съвета на ЕС Лиляна Павлова по време на дискусията „Бъдещето на политиката на сближаване след 2020“, която се проведе по време на днешното извънредно заседание на Комисията по регионална политика на Европейския парламент, съобщиха от пресцентъра на Министерството за Българското председателство на Съвета на ЕС 2018. Министър Павлова представи позицията на страната по този приоритет по покана на председателя на комисията Искра Михайлова. По време на обсъждането бяха изказани много мнения в подкрепа на запазването и реформирането на кохезионната политика. „Възможно е да се постигне повече с по-малко, стига да се използват подходящите механизми за тяхното прилагане. Необходима е реформа, насочена към опростяване на правилата и подхода, както и да се запази инвестиционният характер на преразпределението на европейския ресурс“, каза още министър Лиляна Павлова. „Политиката на сближаване осигурява реална добавена стойност за гражданите на ЕС и е най-важният политически инструмент на ЕС за сближаване и инвестиционно средство за растеж и работни места“, допълни тя. \r\nМинистър Лиляна Павлова заяви твърдото намерение на Българското председателство да придвижи обсъждането на политиката на сближаване след 2020 г. и посочи, че на тази цел са посветени няколко заседания, сред които Съвет по общи въпроси  относно политиката за сближаване на 12 април и конференция на високо равнище за политиката на сближаване и устойчиви региони след 2020 на 8 юни, както и ориентационни дебати на равнище експерти в Съвета. Резултатът от тези разисквания да бъде отразен в доклад на председателството до Съвета.", "date": "2018.02.01", "title": "Министър Лиляна Павлова в Брюксел: Кохезионната политика трябва да се запази, но опростена и по-ефективна"}
{"url": "http://www.focus-news.net/news/2018/02/01/2483878/prokuror-rumyana-arnaudova-nad-kmeta-na-obshtina-septemvri-ne-e-imalo-politicheski-chadar.html", "text": "В разследването на Специализираната прокуратура има още направления, още сделки, за които се събират доказателства така, че вероятно обвинението срещу кмета на Община Септември ще се увеличи и като брой на изпълнителни деяния, и като брой на престъпления. Това каза на пресконференция пред сградата на Общината говорителят на главния прокурор Румяна Арнаудова, предаде репортер на Радио „Фокус“ – Пазарджик. Тя уточни, че към този момент няма други задържани. „Кръгът на обвиняемите лица ще бъде  преценен допълнително от наблюдаващите прокурори. Днес стартираме с активните действия, в резултат на които вече имаме и допълнителни доказателства, които не мога да разкрия към този момент“, каза Арнаудова. При въпрос дали е имало политически чадър, Арнаудова подчерта, че такъв не е имало и припомни, че миналата година кметът на Община Септември беше предаден на съд от Софийска градска прокуратура за извършено данъчно престъпление. \r\n„Мога да припомня също, че това разследване отиде в Софийска градска прокуратура по разпореждане на главния прокурор, който след като беше сигнализиран основно от медии, за това, че са подавани сигнали, но няма реакция. Беше установено от главния прокурор, че Окръжната прокуратура в района провежда разследване, но той промени компетентността и иззе делото от Окръжната прокуратура и го възложи на Софийска градска прокуратура. Три месеца след това действие Софийска градска прокуратура предаде на съд за извършено данъчно престъпление настоящия кмет“, уточни Арнаудова.\r\nВаня НИКОЛОВА", "date": "2018.02.01", "title": "Прокурор Румяна Арнаудова: Над кмета на община Септември не е имало политически чадър"}
{"url": "http://www.focus-news.net/news/2018/02/01/2483875/kathimerini-politsiyata-v-atina-planira-shirokomashtabna-aktsiya-za-nedelniya-protest-makedoniya-e-gartsiya.html", "text": "Гръцката полиция планира широкомащабна операция в неделя, за когато е насрочена демонстрацията „Македония е Гърция“, на която ще се съберат противниците на употребата на термина „Македония“ в бъдещото име на бившата югорепулбика. Очаква се на протеста да се съберат стотици хиляди, като същевременно са организирани и контрапротести на анархистите, което може да доведе до безредици, пише гръцкото електронно издание Kathimerini.\r\nОсновното притеснение на полицията са потенциални сблъсъци между членове на крайно-десни групи, които най-вероятно ще се присъединят към общия митинг и участниците в контрапротестите на анархистите.\r\nДемонстрацията трябва да започне в 14:00 в неделя на площад Синтагма в Атина, докато левичарите са си организирали среща по обяд на няколко преки разстояние – на входа на Атинския университет.\r\nПолицията обеща, че ще направи всичко по силите си, за да държи протестиращите от различните групи разделени. Кордони от служители на силовите органи ще бъдат разположени из целия център на гръцката столица, за да се предотвратят инциденти, подобни на тези от Солун миналия месец.\r\nОрганите на реда са получили задача да ескортират десетките автобуси, с които ще пристигнат демонстрантите от другите части на страната. Полицията очаква на основната демонстрация на Синтагма да се съберат близо 1 милион души.\r\nДопълнително главоболие за силовите органи са запалянковците на атинските футболни клубове Олимпиакос и АЕК, които ще играят помежду си същия следобед.\r\nПревод и редакция:", "date": "2018.02.01", "title": "Kathimerini: Полицията в Атина планира широкомащабна акция за неделния протест „Македония е Гърция“"}
{"url": "http://www.focus-news.net/news/2018/02/01/2483879/prof-albena-georgieva-na-trifon-zarezan-balgarite-sa-vyarvali-che-do-vecherta-vsichki-tryabva-da-sa-piyani-inache-po-lozyata-nyama-da-ima-bereket.html", "text": "На Трифон Зарезан българите са вярвали, че до вечерта всички трябва да са пияни, иначе по лозята няма да има берекет. Това каза проф. д-р Албена Георгиева от Института за етнология и фолклористика с етнографски музей към Българската академия на науките, в интервю за Агенция „Фокус“ за традициите на Трифон Зарезан и корените на празника. Тя обясни, че на този ден всички мъже отиват на лозята, зарязват по три пръчки обредно и ги поливат с вино. „След това се събират на едно по-широко място между лозята и се черпят с благословии да бъде плодородна годината и да има много изобилие по лозята. Избират цар на лозята, който обикновено е щедър, богат човек и може да ги нагости. Той символично представя очакваното плодородие по лозята. Някои от по-малките изтичва в село, за да предупреди в неговата къща, че е избран за цар на лозята. След като се почерпили с вино и са хапнали мезетата, мъжете качват царя на раменете си. От този момент нататък той не бива да стъпва на земята, защото е цар и символизира плодородието“, разказа тя. Проф. Георгиева обясни, че след това всички отиват в неговата къща, където междувременно домашните му са подготвили трапеза. По думите й на този ден не се канят гости, тъй като всички от селото имат право да посетят къщата на царя на лозата. „Шеговито се казва, че до края на вечерта всички трябва да са пияни, защото иначе по лозята няма да има берекет“, допълни проф. Георгиева. \r\nДеница КИТАНОВА", "date": "2018.02.01", "title": "Проф. Албена Георгиева: На Трифон Зарезан българите са вярвали, че до вечерта всички трябва да са пияни, иначе по лозята няма да има берекет"}
{"url": "http://www.focus-news.net/news/2018/02/01/2483888/shumen-chetiri-novi-zaglaviya-vklyuchva-v-afisha-si-prez-fevruari-dkt-vasil-drumev.html", "text": "Четири нови заглавия включва в афиша си през февруари ДКТ „Васил Друмев“ в Шумен, които бяха представени на пресконференция, предаде репортер на Радио „Фокус“-Шумен. На 4 февруари предстои премиерата на детската куклена пиеса „Рошльо и комините“, а на 12 февруари- „Живот х 3“ на Ясмина Реза, с режисьор Маргарита Мачева. „След като излезе  „Живот х 3“  приютяваме в театъра като репродукция „Нирвана“ от Константин Илиев, с режисьор Максима Боева, с участието на двама млади актьори, завършили миналата година“, каза директорът  Димитър Димитров. Той посочи, че през януари е била направена репродукция на спектакъла „Цветни вълшебства“. \r\n„За един месец февруари и за по-малко от едно тримесечие в афиша на ДКТ се включват още четири заглавия. Този театър работи на много високи обороти, първо за да изпълни обещаното от директора разнообразие и многообразие в афиша, второ- за да изпълни обещанато от директора  дължимо внимание към най- малките, към подрастващата публика и трето-да съживи атмосферата и да създава нови позитивни събития“, обобщи Димитър Димитров. \r\nТой посочи, че през февруари ще бъдат организирани два кастинга - на 19 февруари в Театъра на армията в София и на 26 февруари в ДКТ „В. Друмев“, за набиране на допълнителни актьори, във връзка с предстоящия проект по повод 140 години от смъртта и 185 години от рождението на Добри Войников. „Проектът е с работно заглавие „Как България срещна Европа в Шумен“ . Текстът е  компилация от произведения на Добри Войников, а автор е проф. Пламен Марков“, каза Димитър Димитров. Очаква се репетициите да започнат около средата на месец март. През февруари ДКТ „Васил Друмев“ привлича и нови хора в творческия си  състав. Това са режисьорът доц. д-р Валери Пърликов и актьорите Валентин Василев, Джанер Якуб и Стефания Георгиева. “Тя, освен като актриса ще се изявява и като специалист по движенчески театър. Стефания Георгиева ще реализира два проекта за публиката, които ще покажат други аспекти на сценичното изкуство театър“, заяви Димитър Димитров.\r\nПо думи на Дияна Христова, заместник-директор на шуменския театър, 278 представления пред над 32 000 зрители са изиграни в ДКТ „Васил Друмев“ в Шумен през 2017 година. Приходите от входни билети са в размер на  179 598 лв. Реализирани са пет нови заглавия, а общият афиш е бил 20 заглавия - детски и драматични. \r\n„В началото на февруари миналата година след достойното оттегляне на актрисите Добрина Добрева и Цветана Стоянова афишът ни от детски представления бе доста ощетен, паднаха около 10 заглавия и всичко това, което се прави запълва точно тази необходимост от детски заглавия, с новите спектакли в момента разполагаме с набор от осем заглавия, които можем да предлагаме“, заяви Дияна Христова. На 4 февруари предстои премиерата на детската куклена пиеса „Рошльо и комините“. Продължава и подготовката на фестивала „Нова българска драма. „Днес изтича последният срок за подаване на зявки  за участие в направление „Преглед на спектакли“, а заявки за участие в „Авторски прочит“ се приемат  до 1 март. Селекционерът гледа всичко ,което излиза по българска драматуртгия, независимо дали има подадена заявка за него, надяваме се да се оформи един добър афиш за тазгодишното издание на фестивала“, заяви Дияна Христова.\r\nИвелина ИВАНОВА", "date": "2018.02.01", "title": "Шумен: Четири нови заглавия включва в афиша си през февруари ДКТ „Васил Друмев“"}
{"url": "http://www.focus-news.net/news/2018/02/01/2483889/burgas-dve-izlozhbi-po-povod-140-godishninata-ot-osvobozhdenieto-na-grada-shte-badat-otkriti-na-6-fevruari.html", "text": "Две интригуващи изложби ще бъдат открити на 6 февруари /вторник/ и ще отбележат 140 години от Освобождението на Бургас. Това съобщиха от пресцентъра на Община Бургас. С експозицията \"В името на драгоценното ни Отечество\" ще бъде почетена още една значима годишнина - 150 години от смъртта на двама от най-бележитите български войводи Хаджи Димитър и Стефан Караджа. Изложбата ще бъде открита в Историческата експозиция на РИМ-Бургас. Тя е посветена на двамата революционери и пристига в морския град със съдействието на Регионален исторически музей - Сливен.\r\nЧрез снимки, документи и информационни табла ще бъдат представени решаващи етапи от житейския и революционен път на двамата войводи. Особено внимание ще бъде отделено на родното място и семейството на всеки от тях, на хайдушкия период от дейността на Хаджи Димитър, на Белградската легия и участието на Караджата в нея, както и подчертаното влияние на Георги С. Раковски върху цялото поколение активни дейци на националноосвободителното ни движение през 60-те години на ХІХ в.\r\nВажно място в изложбата ще бъде отделено на създаването и дейността на обединената чета на Хаджи Димитър и Стефан Караджа през 1868 г. Ще бъдат показани част от нейните идеолози, част от щаба на четата, както и документални свидетелства, достигнали до наши дни. Изложбата може да бъде разгледана до 3 март 2018 г.\r\nОще една вълнуваща изложба ще бъде открита на 6 февруари /вторник/ от 17.00 часа във фоайето на Военен клуб-Бургас. В нея ще бъдат представени оръжия, участвали в Руско-турската Освободителна война през 1877-1878 г. и бойни знамена на Българската армия. Благодарение на изложбата всеки посетител ще може да се запознае отблизо какво въоръжение са използвали руси, българи и турци от този исторически период. Организатори на оръжейната експозиция са Регионален исторически музей-Бургас, Национално движение \"Единение\" и Националния исторически музей в София.", "date": "2018.02.01", "title": "Бургас: Две изложби по повод 140-годишнината от Освобождението на града ще бъдат открити на 6 февруари"}
{"url": "http://www.focus-news.net/news/2018/02/01/2483868/stara-zagora-zaryazaha-lozyata-v-selo-malka-vereya.html", "text": "По стара традиция празнуваха Трифон Зарезан в старозагорското село Малка Верея. Това съобщиха от пресцентъра на Община Стара Загора. На празника се събират много местни и гости на селото, за да отдадат почит на Свети мъченик Трифон-светецът лозар, считан за покровител на Малка Верея. \r\n„От дълги години тачим Деня на Свети Трифон, а от 2000 г. насам официално той се превърна и в празник на селото“, разказа кметът Дончо Брайков. Идеята е на видни старозагорци, които живеят тук. Досега са избирали 14 пъти Цар Трифон, а  трима от царете са били избирани по два пъти. \r\nДа споделят празника с жителите на Малка Верея дойдоха зам.-кметът на Община Стара Загора Красимира Чахова, председателят на Общинския съвет Таньо Брайков, областният управител Гергана Микова и зам.-областният  Петя Чакърова. \r\n„За трета поредна година идвам на  празника. Днес отново ще зарежем лозята, желая Ви здраве и берекет да има много грозде по лозята и много вино в бъчвите“, пожела Красимира Чахова. \r\nВсе още действащият Цар Трифон 2017 бизнесменът Ангел Бабанов, който е символичен домакин на тържеството,  по традиция подреди трапеза на центъра в селото. Той покани гостите да опитат от хубавите бели и червени вина и от вкусните мезета. Самодейки от местното читалище „Св. Св. Кирил и Методий - 1921“ му  поднесоха  традиционните царско печено пиле и специална питка. \r\nПрозвуча фолклорен поздрав от певческа група „Тракийка“. Изви се и кръшно българско хоро. \r\nСлед това гостите на празника и Цар Трифон 2107 се отправиха към двора на кметството, където Красимира Чахова и кметът Дончо Брайков зарязаха асмата. „Много грозде да узрее в Малка Верея, за да са пълни буретата, да е весело в душите, да има обич и разбирателство“, пожелаха местните лозари. \r\nПред лозовия масив в края на селото отец Илия Тенев извърши празничен водосвет. Той пожела много здраве и берекет, и припомни, че е започнал строеж на храм „Св. Мчк. Трифон“ в Малка Верея, за който са нужни още средства. \r\n Ритуално зарязване в „Малковерейските лозя“ извършиха Красимира Чахова, Таньо Брайков, Иван Бабанов и Дончо Брайков. Всеки заряза по три лозови пръчки и обилно ги поля с червено вино, наричайки за берекет. След това в масива влязоха стари лозари и гости, които също защракаха с ножиците. \r\nПразникът продължи с дегустация на млади червени и бели вина и награждаване на най-добрите, както и с избиране на нов Цар Трифон. Според  критериите за „тежката царска корона“ цар може да стане мъж, който е свързан със селото, да има поне една лоза в двора си и да обича виното. Може да носи короната до две последователни години. Царският съвет избира само този, който наддаде най-много бакъри с вино и мезета. Той полага и специална клетва.", "date": "2018.02.01", "title": "Стара Загора: Зарязаха лозята в село Малка Верея"}
{"url": "http://www.focus-news.net/news/2018/02/01/2483891/zhiteli-na-tri-pavlikenski-sela-nastoyavat-za-postavyaneto-na-bariera-na-opasen-zhp-prelez.html", "text": "Жителите на селата Лесичери, Стамболово и Дъскот направиха подписка за поставяне на бариера на опасния жп прелез в село Лесичери. Искането им е провокирано от последния инцидент, при който на 6-ти януари мъж загина в катастрофа в участъка, обясни за Радио „Фокус“ – Велико Търново кметът на село Лесичери Димитър Митрев. По думите му, само за половин ден, и само в ръководеното от него населено място, са събрани около 170 подписа. Освен това подчерта и, че над 90 % от хората от региона са съгласни с искането. „То е само едно – жп прелеза, освен със звукова и светлинна сигнализация, да бъде обезопасен и с бариера, тъй като там теренът е по-особен, няма хубава видимост. Самата светлинна сигнализация трудно се забелязва, особено при слънчево време. Това е и причината там често да се случват произшествия. Затова искането на хората е мястото да бъде обезопасено, както до 2014-та година – с бариера“, обясни кметът. Подписката вече е внесена в Национална компания „Железопътна инфраструктура“, преди около седмица, и се очаква отговор. Официално становище, защо през 2014 година е премахната съществуващата бариера, няма.\r\nСъбраната подписка е първото писмено становище на жителите, но преди това са водени многократни разговори с представители на компанията, подавани са и множество сигнали за вземане на мерки на тел. 112.\r\nЛуиза ТРАНЧЕВА", "date": "2018.02.01", "title": "Жители на три павликенски села настояват за поставянето на бариера на опасен жп прелез"}
{"url": "http://www.focus-news.net/news/2018/02/01/2483892/evropeyskata-komisiya-predlozhi-zakonodatelstvo-s-koeto-shte-se-povishi-kachestvoto-na-piteynata-voda.html", "text": "Европейската комисия предложи законодателство, с което ще се повиши качеството на питейната вода, ще се подобри достъпът до питейно водоснабдяване и ще се осигури повече информация за гражданите. Това съобщиха от Представителството на ЕК в България.Правото на достъп до основни услуги с добро качество, включително водоснабдяване, е един от принципите на европейския стълб на социалните права, който правителствените и държавните ръководители единодушно подкрепиха по време на срещата на върха в Гьотеборг. \r\nПовечето хора, живеещи в ЕС, разполагат с много добър достъп до висококачествена питейна вода благодарение на съществуващото от много години законодателството на ЕС, което защитава европейците и гарантира достъпа им до висококачествена питейна вода. Стремежът на Комисията е да се погрижи това високо качество да се запази в дългосрочен план. Правилата, по отношение на които Комисията предлага актуализация, ще повишат качеството на водата и безопасността й. \r\nСъгласно новите правила от държавите членки се изисква да подобрят достъпа за всички, особено за уязвимите и маргинализираните групи, чийто достъп до питейна вода е затруднен. \r\nБлагодарение на друга важна промяна в законодателството обществеността ще разполага с разбираема и удобна за ползване онлайн информация за качеството на питейната вода и за водоснабдителната система в съответния регион, с което се очаква да се повиши доверието в качеството на чешмяната вода.", "date": "2018.02.01", "title": "Европейската комисия предложи законодателство, с което ще се повиши качеството на питейната вода"}
{"url": "http://www.focus-news.net/news/2018/02/01/2483890/varna-rayonnata-prokuratura-zadarzha-za-srok-do-72-chasa-chetirima-mazhe-obvinyaemi-za-seriya-vaorazheni-grabezhi.html", "text": "С постановления на Районната прокуратура във Варна са задържани за срок до 72 часа Ангел Д., Грегор Г., Пресиян В. и Димитър О. Те са привлечени като извършители на серия от въоръжени грабежи във Варна – престъпление по член 198, ал. 1 от НК в съучастие като продължавано деяние, като са използвали оръжие. Това съобщиха от пресцентъра на Апелативна прокуратура – Варна. Престъпната дейност на четиримата е в периода от 12 до 31  януари тази година. \r\nПод заплаха с пистолет, при някои от грабежите и с палка, обвиняемите са ограбили продавачи в денонощни магазини. Общата сума на ограбените пари е около 2000 лева. \r\nМъжете са задържани при мащабна специализирана полицейска операция във Варна първоначално за 24 часа. Продължават процесуално-следствените действия по документиране и доказване на цялостната престъпна дейност.\r\nРайонната прокуратура във Варна ще внесе искания във Варненския районен съд за вземане на постоянни мерки за неотклонение „Задържане под стража“ за обвиняемите.", "date": "2018.02.01", "title": "Варна: Районната прокуратура задържа за срок до 72 часа четирима мъже, обвиняеми за серия въоръжени грабежи"}
{"url": "http://www.focus-news.net/news/2018/02/01/2483887/nikola-dimitrov-po-vreme-na-obshtata-preskonferentsiya-s-matyu-nimits-identichnostta-ne-mozhe-da-bade-obekt-na-pregovori.html", "text": "Външният министър на Македония Никола Димитров заяви по време на общата пресконференция със специалния представител на ООН по спора за името Матю Нимиц, че „идентичността не може да бъде предмет на преговори“, предава телевизия A1 on. \r\nКато отговор на репортерски въпрос, първият дипломат на Скопие заяви, че „абсолютно не, не може да бъде предмет на преговори, защото не подлежи на решение. За идентичността няма решение. Но ще бъде жалко, ако двете европейски държави не осъзнават това“. : Цанко Цолов", "date": "2018.02.01", "title": "Никола Димитров по време на общата пресконференция с Матю Нимиц: Идентичността не може да бъде обект на преговори"}
{"url": "http://www.focus-news.net/news/2018/02/01/2483895/aktsenti-v-predavaneto-asenovgrad-bogoizbran-pred-portite-na-rodopite-po-radio-fokus-plovdiv.html", "text": "В предаването „Асеновград – Богоизбран пред портите на Родопите“ по Радио „Фокус“ – Пловдив отново ще насочим вниманието си към важните и актуални теми от Асеновград и региона. Равнището на безработица в Асеновград е едно от най-ниските, регистрирани на територията на страната. Освен на добрите условия за живот и възможностите, които предлага Общината, това се дължи също на работата и посредничеството на Дирекция „Бюро по труда“-Асеновград. Наш събеседник по темата ще бъде директорът на местната дирекция Екатерина Гешева, от която ще научим актуални данни за равнището на безработица и за обявените свободни работни места. С нея ще обърнем внимание също на безработицата при младите хора и при хората с увреждания, на мерките, които се предприемат за реализиране на все повече хора на пазара на труда в Асеновград и региона. Акцент в разговора ни ще бъдат също желанието за работа в чужбина, както и инициативите като Ден на работодателя и Информационни дни, които Дирекция „Бюро по труда“ – Асеновград целогодишно организира.\r\nВ предаването днес ще отбележим 1 февруари – Денят на лозарите и винарите ,или Трифоновден. Това е повод да ви разкажем за традицията на асеновградския мавруд. Сортът и прозводството на вино от мавруд са разпространени основно в района на Асеновград. Ще чуете за популярната „станимашка малага“ и за похватите на известния винар от Асеновград Аристи Чорбаджака. Повече ще научим от Иван Дуков, директор на Историческия музей в Асеновград.\r\nШкола по оперно пеене ще отвори врати в читалище „Родолюбие” в Асеновград в края на този месец, наред с театралната работилница, балет „Терпсихора”, школите по английски език, рисуване, приложни и бойно изкуства, функциониращи към културната институция. Повече за идеята и нейната реализация ще ни разкаже Мариана Дафчева, председател на читалище „Родолюбие“. С нея ще поговорим и за това как културната институция се готви да отбележи своя 145-годишен юбилей през 2018 година.\r\nПредлагаме ви тези и още интересни теми в предаването „Асеновград – Богоизбран пред портите на Родопите“, което се излъчва всеки четвъртък, от 16.00 до 17.00 часа. Телефонът за връзка с нас е 032/65 25 65. Водещ на предаването е Тони Михайлов.", "date": "2018.02.01", "title": "Акценти в предаването „Асеновград – Богоизбран пред портите на Родопите“ по Радио „Фокус” – Пловдив"}
{"url": "http://www.focus-news.net/news/2018/02/01/2483897/ministar-krasimir-karakachanov-moyata-mechata-e-vrashtaneto-na-nabornata-voenna-sluzhba.html", "text": "Моята мечата е връщането на наборната военна служба. Това заяви вицепремиерът и министър на отбраната Красимир Каракачанов, по време на изслушването си в парламентарната Комисия по отбрана, където отговаряше на актуални въпроси относно отбранителната политика на страната, предаде репортер на Агенция „Фокус”. Казаното от министъра на отбраната бе в отговор на въпрос от народния представител от „БСП за България” Славчо Велков, свързан с промените в актуализираната Стратегия за национална сигурност, предвиждаща доброволна военна подготовка. „В програмата за управление е записано „доброволна военна служба с обучение”. Ние трябва да се концентрираме върху това, което е реалност. Логиката на това нещо е в три направления. Първо – необходимостта от попълване на резерва с млади хора. Второ – задоволяване на желанието на онези български граждани, които искат, доброволно и без да изразяват намерение за военна кариера, да получат подобна военна подготовка. Трето – трябва да дадем възможност на младите хора да се подготвят, за да могат да изпълнят своите конституционни задължения”, посочи министър Каракачанов. Той подчерта, че работната група е разработила няколко варианта и допълни, че когато те добият завършен вид, цялата парламентарна Комисия по отбрана ще бъде поканена в министерството, за да участва в обсъждането. „Разработени са, условно казано, два варианта. Единият – онези млади хора, което така са възпитани и изпитват нужда от военно обучение, да го получат в рамките на някакъв период – 6 или между 6 и 9 месеца. Другият вариант е по-интересен, тъй като на практика, самата кадрова служба също е доброволна. Да разширим кетките и да я направим на 2-3 нива”, посочи още министър Каракачанов. \r\nИван ЛАЗАРОВ", "date": "2018.02.01", "title": "Министър Красимир Каракачанов: Моята мечата е връщането на наборната военна служба"}
{"url": "http://www.focus-news.net/news/2018/02/01/2483899/aktsenti-v-predavaneto-dupnitsa-klyuchat-kam-rila-po-radio-fokus-pirin.html", "text": "На 1 февруари православната църква почита Свети Трифон – лечител, прославил се с чудесата, които правел. Денят на Св. Трифон се отбелязва първоначално у нас на 14 февруари като Ден на лозаря. През 1968 г. след въвеждането на Григорианския календар от Българската православна църква датите на църковните празници се изместват. Трифоновден е включен към цикъл от три последователни дни, наречени Трифунци – 1, 2, 3 февруари. Как се отбелязва празникът в Дупница ще научим от Десислава Атанасова, етнограф в Историческия музей в града. \r\nНаш събеседник ще бъде и председателят на Общински съвет- Дупница Емил Гущеров. С него ще разговаряме за приетия бюджет на Община Дупница, както и по други актуални теми.\r\nВъв втората част на предаването ще разговаряме със зам.- кмета на Община Дупница Красимир Георгиев. Той присъства на заседание на Съвместния комитет за наблюдение на програмата за трансгранично сътрудничество между България и Македония. Форумът в Кюстендил бе открит от зам. – министър Деница Николов.\r\nАко и вие нашите слушатели и читатели искате да коментирате темите, за които говорим днес или пък да предлагате такива, които биха били интересни за вас, то може да ни позвъните на телефон 0885 303 373 и 073/ 88-55-81 или да ни пишете на е-майл: pirin@focus-news.net. На посочените контакти може да поставяте и въпроси от различни естество, които касаят Дупница, а ние ще ги отправим към имащите отношение по въпроса отдели в общината.\r\nПредаването „Дупница – ключът към Рила “ се излъчва на честотите на Радио „Фокус“ – Пирин всеки четвъртък от 16.00 до 17.00 часа с водещ Лора Калчева.", "date": "2018.02.01", "title": "Акценти в предаването „Дупница – Ключът към Рила “ по Радио „Фокус“ – Пирин"}
{"url": "http://www.focus-news.net/news/2018/02/01/2483898/burgas-treti-poreden-seminar-za-kriptovalutite-shte-se-provede-na-11-fevruari.html", "text": "СофтУни, със съдействието на Община Бургас и университет „Проф. д-р Асен Златаров“, организира трети пореден семинар за криптовалутите  /CryptoCurrencies/. Това съобщиха от Община Бургас. Лекциите ще бъдат проведени на 11 февруари (неделя) от 10.00 до 14.00 часа в Колежа по туризъм към университет „Проф. д-р Асен Златаров“. Основната тема този път е „Йота – децентрализация на ново ниво“. Лектор е Христо Лалев – SW Developer с над 10 години опит в аутомотив бизнеса, с интерес към блокчейн и криптавлути от повече от 5 години, един от основателите на „Българската ЙОТА общност“.\r\nВтората тема е „Попълване на годишна данъчна декларация от физическо лице – майнър или трейдър“. В Бургас има доста хора, които се занимават с трейдване и копане на криптовалути, предимно биткойни. Затова за тях е важно как да са стриктни в отношенията си с НАП. Вход с безплатни билети след регистрация тук: https://www.eventbrite.com/e/burgas-cryptocurrencies-theory-and-practice-iota-hristo-lalev-tickets-42648422580\r\nПървият семинар, който бе проведен на 29 юли, бе посветен основно на Bitcoin, а вторият, на 30 септември, бе с акцент върху втората по сила криптовалута Ethereum.", "date": "2018.02.01", "title": "Бургас: Трети пореден семинар за криптовалутите ще се проведе на 11 февруари"}
{"url": "http://www.focus-news.net/news/2018/02/01/2483896/matyu-nimits-v-skopie-dvete-strani-imat-volya-za-reshavane-na-spora-za-imeto.html", "text": "Специалният представител на ООН по спора за името Матю Нимиц заяви по време на съвместната пресконференция с външния министър Никола Димитров, че Гърция и Македония имат желание да решаване продължаващия вече над две десетилетия проблем, предава Македонската информационна агенция. \r\n„Има различия между двете страни, но аз съм оптимист“, подчерта американският дипломат. Според Нимиц, създаден е позитивен момент, подходящ за постигането на пробив по въпроса, който трябва да се използва. \"Сега е времето да решаването на спора\", смята медиаторът. \r\nДумите на американския дипломат подкрепи и Димитров, който подчерта, че „от наша страна има воля (за решение на проблема), надяваме се същото да важи и за другата“.   : Цанко Цолов", "date": "2018.02.01", "title": "Матю Нимиц в Скопие: Двете страни имат воля за решаване на спора за името"}
{"url": "http://www.focus-news.net/news/2018/02/01/2483901/gerb-varna-pochete-pametta-na-zhertvite-na-komunisticheskiya-rezhim.html", "text": "ПП ГЕРБ – Варна отбеляза 1 февруари – Ден на признателност и почит към жертвите на комунистическия режим. Това съобщиха от пресцентъра на ПП ГЕРБ – Варна. Общински съветници и членове на партията, сред които и много представители на младежката организация на ГЕРБ сведоха глави в памет на загиналите. В знак на почит бяха поднесени венци и цветя пред паметника, посветен на жертвите на комунизма, който се издига в градинката до Градската художествена галерия във Варна. Сред присъстващите бяха общинските съветници от групата на ГЕРБ Юлияна Боева, Бонка Банкова, Димитър Колев, Николай Малев и Пейчо Бюлбюлев.\r\n„Денят, който отбелязваме днес, е част от една черна история, за която много от по-младите хора, за съжаление, не знаят нищо. Комунистическият режим далеч не е просто времето, за което възрастните разказват, че баничките са стрували 2 или 4 стотинки. Историята трябва да са изучава и да се помни такава, каквато е”, коментира Даниела Панайотова, член на НИС на МГЕРБ и областен координатор на младежката организация на ГЕРБ – Варна.\r\n„Длъжни сме да помним хората, които са защитавали и обичали България. Нека запълним празнотите в историята! Надявам се, че с всяка изминала година в знак на признателност край паметника, посветен на жертвите на комунистическия режим, ще се събираме все повече хора”, сподели Иван Гоцев в качеството си на член на Управителния съвет на Съюза на офицерите от резерва „Атлантик”. Той припомни пред присъстващите, че днес се навършват 73 години от първите смъртни присъди, произнесени от т.нар. Народен съд и изпълнени в същия ден срещу трима регенти, 67 депутати, министри, генерали, висши офицери.\r\nВ своите спомени назад във времето, когато са били интернирани, се върнаха някои от присъстващите на поклонението членове на Съюза на репресираните от комунизма. „Хората трябва да знаят за съдбата на избитите, на захвърлените по лагери и затвори невинни жертви на комунистическия режим. Ние не говорим за отмъщение и омраза, а за народна памет”, коментира 86-годишен варненец.\r\nПредложено бе 1 февруари да се включи в календара с официално отбелязваните събития в страната и да се утвърди като паметна дата – знакова за ценностите, които трябва да отстоява демократичната общност в Европа.", "date": "2018.02.01", "title": "ГЕРБ-Варна почете паметта на жертвите на комунистическия режим"}
{"url": "http://www.focus-news.net/news/2018/02/01/2483885/prokuror-ivan-geshev-prez-poslednite-godini-firmi-svarzani-s-kmeta-na-obshtina-septemvri-sa-poluchili-obshtestveni-porachki-za-nad-13-mln-leva.html", "text": "Разследването срещу кмета на община Септември е в начален етап. Това каза на пресконференция пред общината ръководителят на Специализираната прокуратура Иван Гешев, предаде репортер на Радио „Фокус“ – Пазарджик.  Той уточни, че предмет на разследване ще бъде цялото родословно дърво на кмета, защото свързаните с него фирми са управлявани, представлявани и собственост на втори братовчедки, съпруги и други негови роднини. „През последните години те са получили обществени поръчки по реда на Закона за обществените поръчки, за строително-монтажни дейности за над 13 милиона лева“, обясни прокурорът. „Предметът на досъдебното производство е доста по-широк. Това е просто първоначално обвинение. Прокурорите ще преценят дали и към кой момент ще се съберат доказателства включително и за организирана престъпна група за източване на община Септември“, коментира Гешев. Той допълни, че „хубавото време“ за местната власт вече е свършило. „Ако са съществували местни зависимости, те вече не са в обема, в който да създадат проблеми и да създават впечатление в обществото за несправедливост. Специализираната прокуратура, а и цялата прокуратура, няма да позволят отделни населени места да  се вземат на „концесия“ в полза на родословното дърво на определени длъжностни лица от определено кметство“, допълни Гешев. Той обясни, че в случай, че се констатират други престъпления ще бъдат повдигнати нови обвинения.\r\nВаня НИКОЛОВА", "date": "2018.02.01", "title": "Прокурор Иван Гешев: През последните години фирми, свързани с кмета на община Септември, са получили обществени поръчки за над 13 млн. лева"}
{"url": "http://www.focus-news.net/news/2018/02/01/2483902/sliven-ekipi-na-obshtinata-i-politsiyata-shte-provezhdat-kampaniya-sred-stopanite-na-domashni-kucheta-zaradi-signali-na-mayki-s-malki-detsa.html", "text": "Съвместни екипи от Община Сливен и полицията ще провеждат разяснителна кампания сред стопаните на домашни кучета за това къде и по какъв начин могат да разхождат домашните си любимци и да ги пускат за свободно движение. Решението бе взето на среща при заместник-кмета Румен Иванов, съобщиха от Община Сливен. Местата, забранени за свободно пускане на кучета, са регламентирани в чл. 28 от Наредбата за обществения ред в Oбщина Сливен. Там са регламентирани и местата, където не може да се влиза с домашните любимци и необходимите атрибути, с които трябва да бъдат извеждани на разходка те. \r\nПовод за работната среща са сигнали от майки, постъпили в Община Сливен за кучета от големи породи, пуснати на обществени места без каишка, повод и намордник. Присъстващите на срещата се обединиха около това, че рискът за гражданите и най-вече за децата трябва да бъде сведен до минимум. Затова разяснителната кампания ще бъде последвана от обходи на съвместни екипи, които ще съблюдават за спазване на разпоредбите за разходки и пускане на домашните любимци. \r\nНа срещата присъстваха началникът на РУ- Сливен гл. инсп. Димитър Кикьов, ст. инсп. Сава Петров, началник група „Териториална полиция“, Гергана Савова- началник- отдел „Общинска икономика“, юрисконсултът от Община Сливен Михаела Стойчева и д-р Деница Данчева от отдел „Екология“.\r\nОт Община Сливен призовават гражданите да разхождат домашните си любимци на позволените за това места с каишка и повод, а за големите породи- и с намордник. Общинските експерти припомнят и това, че в Сливен има изградена площадка за свободно пускане на кучета и тя се намира на юг от парк „Юнак“.", "date": "2018.02.01", "title": "Сливен: Екипи на общината и полицията ще провеждат кампания сред стопаните на домашни кучета заради сигнали на майки с малки деца"}
{"url": "http://www.focus-news.net/news/2018/02/01/2483894/prokuror-rumyana-arnaudova-podgotven-e-spisak-s-obshtini-za-koito-e-imalo-signali-za-zloupotrebi.html", "text": "От името на Специализираната прокуратура и ръководството на прокуратурата, мога да заявя, че е подготвен списък с общини, за които е имало в различните райони сигнали за злоупотреби. Това каза на пресконференция пред Община Септември говорителят на главния прокурор Румяна Арнаудова, предаде репортер на Радио „Фокус“ – Пазарджик. Тя обясни, че по този списък ще бъде изготвен еднотипен начин на действие. „Във всички случаи, в които се съберат доказателства, че длъжностното качество на кмета пречи или затруднява, или създава опасност да се повлияе на свидетелите, или да се затрудни разследването, Специализираната прокуратура е в пълна готовност и ще процедира идентично и ще внася искания за отстраняване на кметове от длъжност. Уверявам ви, че съвсем скоро ще се видим в друг град“, допълни Арнаудова. \r\nТя уточни, че утре наблюдаващите прокурори ще преценят дали ще се удължи срока на задържане на кмета на Септември Марин Рачев. Те ще преценят и каква мярка за неотклонение да поискат. „За много кратко време вече с нас са и представители на новата Комисия за противодействие на корупцията, които реагираха бързо и се включиха като подпомагаща страна. Отправям призив и към гражданите да подават сигнали. Винаги ще ги проверяваме и ще реагираме“, каза също говорителят на главния прокурор.\r\nВаня НИКОЛОВА", "date": "2018.02.01", "title": "Прокурор Румяна Арнаудова: Подготвен е списък с общини, за които е имало сигнали за злоупотреби"}
{"url": "http://www.focus-news.net/news/2018/02/01/2483904/kmetat-na-plovdiv-ivan-totev-bul-vasil-aprilov-mozhe-da-bade-otvoren-za-dvizhenie-oshte-sledvashtata-sedmitsa.html", "text": "Бул. „Васил Априлов“ в Пловдив може да бъде отворен за движение още следващата седмица. Това каза пред журналисти кметът Иван Тотев, предаде репортер на Радио „Фокус”-Пловдив. „Булевардът ще се отвори в участъка между ул. „Гладстон“ и бул. „Шести септември“, ако фирмата изпълнител се съгласи да се работи през почивните дни и ако времето позволява това”, уточни Тотев. Вече е положен топлопроводът по булеварда. Последният пласт асфалт ще бъде положен през пролетта. Движението по булеварда сега ще се осъществява с временна организация.\r\nЦветана ТОНЧЕВА", "date": "2018.02.01", "title": "Кметът на Пловдив Иван Тотев: Бул. „Васил Априлов“ може да бъде отворен за движение още следващата седмица"}
{"url": "http://www.focus-news.net/news/2018/02/01/2483905/yordanka-fandakova-kmet-na-sofiya-do-sredata-na-fevruari-shte-bade-pusnata-protsedurata-za-izbor-na-izpalnitel-za-izgotvyane-na-obshtinska-monitoringova-sistema-za-kachestvoto-na-vazduha.html", "text": "Ние като община се включваме в усилията за изготвяне на общинска мониторингова система за качеството на въздуха.\r\nТова каза кметът на София Йорданка Фандъкова след среща в МОСВ, на която са обсъдени технологичните възможности за връзка между измерванията на Националната система за мониторинг на качеството на атмосферния въздух на Изпълнителна агенция по околна среда към МОСВ и гражданските мрежи за измерване, предаде репортер на Агенция \"Фокус\". \"Това е тема, която изисква включване на усилията на всички институции и граждани. За нас от изключителна важност е информираността на гражданите\", коментира Фандъкова. \"Разработваме проект, който е финансиран с европейски средства. В момента се подготвя процедура за избор на изпълнител за изготвяне на т. нар. общинска мониторингова система, която \r\nще включва 20 сензорни станции\", обясни Фандъкова и добави, че процедурата ще бъде пусната до средата на февруари. Кметът обясни, че изборът на местата ще бъде важно.\r\nФандъкова обясни, че е получила оферта за включване на още един научен проект от страна на БАН, който ще даде по-ясна информация за конкретните източниците на замърсяване в отделните райони на столицата. По думите ѝ това ще помогне за взимането на мерки, които трябва да се предприемат. \r\nМариела РУСЕВА", "date": "2018.02.01", "title": "Йорданка Фандъкова, кмет на София: До средата на февруари ще бъде пусната процедурата за избор на изпълнител за изготвяне на общинска мониторингова система за качеството на въздуха"}
{"url": "http://www.focus-news.net/news/2018/02/01/2483886/dimitar-stefanov-kmet-na-tutrakan-v-sedmitsata-ot-12-ti-do-17-ti-fevruari-sme-podgotvili-bogata-programa-po-povod-trifon-zarezan.html", "text": "В седмицата от 12-ти до 17-ти февруари сме подготвили богата програма по повод Трифон Зарезан. Това каза кметът на Община Тутракан Димитър Стефанов в интервю за Агенция „Фокус“ за програмата на местната администрация за Трифон Зарезан и местните традиции за празника. „На 12-ти започваме с откриване на една изложба от известни художници, която се казва „Вино и любов“. Тя е свързана и със Свети Валентин и с Трифон Зарезан. На 14-ти ще извършим символично подрязване на лозовите масиви. След това ще обявим царя на лозята. На 17-ти ще бъде самата „Винария“, коментира кметът на Тутракан. Той допълни, че Община Тутракан уважава всички  национални и религиозни празници. „Ние празнуваме и Трифон Зарезан и 3-ти март, който честваме на високо ниво с тържествена заря-проверка. Отбелязваме Цветница, Гергьовден, Св. св. Константин и Елена. Всички големи църковни празници ги честваме с организирани мероприятия. За да привличаме още повече туристи, имаме и културни мероприятия, които са между тях, като похода \"По стъпките на четата на Таньо войвода\", празника на река Дунав, July Morning, фестивала „Огненият Дунав“.  Много са мероприятията, които Община Тутракан организира и провежда. Целта е да направим града по-популярен, защото си заслужава да се знае за Община Тутракан“, коментира кметът Димитър Стефанов. \r\nДеница КИТАНОВА", "date": "2018.02.01", "title": "Димитър Стефанов, кмет на Тутракан: В седмицата от 12-ти до 17-ти февруари сме подготвили богата програма по повод Трифон Зарезан"}
{"url": "http://www.focus-news.net/news/2018/02/01/2483908/vratsa-vremenno-e-ogranicheno-dvizhenieto-po-pat-i-1-mezdra-rebarkovo-v-rayona-na-s-kreta-poradi-katastrofa.html", "text": "Временно е ограничено движението по път I-1 Мездра - Ребърково в района на с. Крета поради катастрофа. Движението се регулира от \"Пътна полиция\". Това съобщиха от пресцентъра на Агенция \"Пътна инфраструктура\".", "date": "2018.02.01", "title": "Враца: Временно е ограничено движението по път I-1 Мездра - Ребърково в района на с. Крета поради катастрофа"}
{"url": "http://www.focus-news.net/news/2018/02/01/2483911/kyustendil-zdraven-mediator-shte-bade-naznachen-kam-obshtinata.html", "text": "Здравен медиатор ще бъде назначен към Община Кюстендил. Това съобщиха за Радио „Фокус” – Кюстендил от Дирекция „Здравеопазване, социални дейности и жилищна политика” в Община Кюстендил. За целта вече е обявен конкурс, а сред изискванията към кандидатите е принадлежност към местна уязвима етническа общност, познаване на здравните и социални проблеми на общността, владеене на езика на общността, комуникативни умения и компютърна грамотност. Предвидено е и обучение за спечелилия конкурса кандидат. Той ще бъде ангажиран с подпомагане на процеса на достъп до услуги в сферата на здравеопазването за хора, нуждаещи се от здравна помощ, както и с процеси, включващи комуникация с орган", "date": "2018.02.01", "title": "Кюстендил: Здравен медиатор ще бъде назначен към Общината"}
{"url": "http://www.focus-news.net/news/2018/02/01/2483910/montana-deputatite-ot-gerb-dilyan-dimitrov-i-irena-dimova-organizirat-priemni-v-selata-gorno-tserovene-krapchene-i-blagovo.html", "text": "Народните представители от ГЕРБ-Монтана Дилян Димитров и Ирена Димова  организират изнесени приемни за жителите на 3 села в община Монтана на 5 февруари, понеделник. Това съобщиха от пресцентъра на ПП ГЕРБ. На приемните ще присъстват и експерти от социалната сфера и земеделието.\r\nПриемната в с. Горно Церовене ще се проведе в кметството, намиращо се на ул.“Главна“ №28, от 9,30 до 10,30 ч. \r\nПриемната в с. Крапчене ще се проведе в кметството, намиращо се на ул.“Клокотница“ №1,  от 11,00 до 12,00 ч.  \r\nПриемната в  с. Благово ще се проведе в кметството, намиращо се на ул.“Георги Томов“№25, от 12,30 до 13,30 ч.\r\nЗаписвания на тел.096 30 00 66, 0884 800 049, 0884 800 104 и в кметствата на селата", "date": "2018.02.01", "title": "Монтана: Депутатите от ГЕРБ Дилян Димитров и  Ирена Димова организират приемни в селата Горно Церовене, Крапчене и Благово"}
{"url": "http://www.focus-news.net/news/2018/02/01/2483907/mkd-matyu-nimits-mislya-che-v-sledvashtite-sedmitsi-ili-mesetsi-shte-se-nameri-reshenie-na-spora-za-imeto.html", "text": "„Категорично отказвам да се наема с посочване на времева рамка за приключване на спора за името, но мисля, че до няколко седмици или месеци ще се намери решение“, заяви медиаторът на ООН по спора за името Матю Нимиц по време на общата прескоференция с външния министър на Македония Никола Димитров в четвъртък, съобщава електронното издание МКД. \r\n„Въпросите са поставени на дневен ред, но те няма да станат по-леки в бъдеще“, отбеляза Нимиц. Според американския дипломат, „има две правителства със способни дипломати и решителни лидери и ние трябва бързо да се придвижим напред“.: Цанко Цолов", "date": "2018.02.01", "title": "МКД: Матю Нимиц: Мисля, че в следващите седмици или месеци ще се намери решение на спора за името"}
{"url": "http://www.focus-news.net/news/2018/02/01/2483903/glavniyat-redaktor-na-katimerini-aleksis-papahelas-reshenieto-na-spora-za-imeto-shte-bade-otlozheno-za-neopredeleno-vreme.html", "text": "На фона на провеждащите се в сряда преговори за спора за името в Македония посещението на посредника на ООН в Скопие, гръцкото издание „Катимерини“ излезе със статия, писана от своя главен редактор Алексис Папахелас, според който решението на проблема ще бъде отложено за неопределен период от време, отбелязва македонският вестник Курир. \r\nПапахелас смята, че заради предстоящите протести, премиерът на Гърция Алексис Ципрас ще бъде принуден да преустанови участието си в решаването на проблема.\r\n„Има определено напрежение в последните дни и никой не може да каже до какво ще доведе то“, написа Папахелас, като изрази мнението си, че „най-вероятният изход е отлагане на решението за неопределено време, при което Ципрас ще обясни на своите международни партньори „това е Гърция… какво още да кажа?“ : Цанко Цолов", "date": "2018.02.01", "title": "Главният редактор на „Катимерини“ Алексис Папахелас: Решението на спора за името ще бъде отложено за неопределено време"}
{"url": "http://www.focus-news.net/news/2018/02/01/2483915/mladezhi-gerb-gabrovo-organizirat-turnir-po-bouling-na-14-fevruari.html", "text": "По случай Свети Валентин младежката структура на ГЕРБ-Габрово, съвместно с TERR MALL Габрово, организира турнир по боулинг за влюбени двойки. Той ще се проведе на 14 февруари от 18.00 ч. в TERRA GAMES и ще протече под мотото „Писта за влюбени“. Това съобщиха от пресцентъра на ПП ГЕРБ. Участниците трябва да са на възраст над 18 години. \r\nЖелаещите да се включат могат да се запишат в офиса на ГЕРБ-Габрово, намиращ се на ул. „Иван Гюзелев“ 1, на Фейсбук страницата на МГЕРБ-Габрово или на телефон 0878 247 939.\r\nЗа първите три двойки, които спечелят турнира, са осигурени награди – вечеря за двама, билети за кино и торта с бутилка вино.", "date": "2018.02.01", "title": "Младежи ГЕРБ-Габрово организират турнир по боулинг на 14 февруари"}
{"url": "http://www.focus-news.net/news/2018/02/01/2483900/vanshniyat-ministar-na-makedoniya-nikola-dimitrov-ako-edna-ot-stranite-e-oshtetena-nyama-da-se-nameri-reshenie-na-spora-za-imeto.html", "text": "Според външния министър на Македония Никола Димитров, ако една от страните по спора за името се окаже ощетена, то проблема няма да бъде решен, предава македонското електронно издание МКД. \r\n„Проблемът няма да бъде решен ако едната страна се чувства победена“. „Лесно е да се окопаем в историческите окопи, но е време регионът да се движи напред. Историята не може да бъде променена, но се надявам да успеем да очертаем нашето бъдеще“, заяви първият дипломат. „За мен този процес е на растеж и съзряване“, добави Димитров. \r\nПо неговите думи, „Македония не може да бъде само наша, защото част от нея се намира на територията на Гърция, а друга част е в рамките на трета държава…“ „Никой не може да има монопол върху термина Македония“, подчерта външният министър. : Цанко Цолов", "date": "2018.02.01", "title": "Външният министър на Македония Никола Димитров: Ако една от страните е ощетена, няма да се намери решение на спора за името"}
{"url": "http://www.focus-news.net/news/2018/02/01/2483918/ministar-krasimir-karakachanov-tryabva-da-razglezhdame-temata-za-obshta-evropeyska-otbrana-kato-chast-ot-politikata-na-nato-v-regiona.html", "text": "Общата европейска отбрана е един процес, ние участваме в него и той би бил полезен, тъй като има специфични въпроси, които ангажират страни членки на Европейския съюз, но които не са ангажирани в НАТО. Това заяви вицепремиерът и министър на отбраната Красимир Каракачанов, по време на изслушването си в парламентарната Комисия по отбрана, където отговаряше на актуални въпроси относно отбранителната политика на страната, предаде репортер на Агенция „Фокус”. „Трябва да разглеждаме темата за обща европейска отбрана не като нещо, различно от НАТО, а като част политиката на НАТО в региона”, посочи министър Каракачанов. \r\nИван ЛАЗАРОВ", "date": "2018.02.01", "title": "Министър Красимир Каракачанов: Трябва да разглеждаме темата за обща европейска отбрана като част от политиката на НАТО в региона"}
{"url": "http://www.focus-news.net/news/2018/02/01/2483916/nad-60-eksperti-ot-14-strani-v-evropa-diskutiraha-v-sofiya-vazmozhnostite-na-dunavskata-strategiya-kato-osnova-za-ikonomichesko-razvitie.html", "text": "Първата експертна среща от календара на Българското председателство на Стратегията на Европейския съюз за Дунавския регион – тази на координаторите на приоритетните области, се проведе в резиденция „Бояна“. Събитието бе председателствано от Деница Николова, заместник-министър на регионалното развитие и благоустройството и Национален координатор за Дунавската стратегия. Това съобщиха от пресцентъра на министерството. Участие във форума взеха над 60 експерти от всички 14 държави–членки на Стратегията, представители на Европейската комисия, Транснационална програма „Дунав“ и др. Форумът е част от програмата на Българското председателството на Съвета на ЕС, поради тясната обвързаност между темите на макрорегионално и европейско ниво. \r\n„Председателството на Дунавската стратегия е предизвикателство за България и всички държави, попадащи в обхвата на Стратегията, защото в момента страната ни е и  ротационен председател на Съвета на ЕС. Тази централна роля е уникална възможност за изготвянето на силна европейска програма за постигане целите на Дунавската стратегия“, изтъкна в приветственото си слово зам.-министър Николова. Тя отбеляза, че участието на България в Стратегията е един от най-ценните и силни политически ангажименти, поети през последното десетилетие. По думите й, добавената стойност за България от това членство е възможността за изграждане на силни партньорства и подкрепа при осъществяването на съвместни стратегически проекти между страните с потенциал да допринесат за по-видими ефекти за икономическо развитие и териториално сближаване. Според нея, в контекста на формиране на новите европейски програми за периода след 2020 г., настоящата година е от решаващо значение за вземането на решения за ролята и въздействието на Стратегията върху регионалното развитие по поречието на река Дунав. „Днешната среща може да се ползва като ключова платформа за обсъждане на всички предизвикателства, пред които сме изправени и да очертае възможностите, които имаме като основни „двигатели“ за прилагането на Стратегията и по този начин да постигнем по-добри резултати“, каза  Николова. Тя отбеляза и нуждата от конструктивна дискусия относно преразглеждане на Плана за действие на Стратегията и формирането на новата структура, която ще подпомогне управлението и изпълнението на Дунавската стратегия.  Тези теми ще са във фокуса на Българското председателство на Стратегията на Европейския съюз за Дунавския регион. \r\nУчастниците в експертната среща представиха информация за дейностите на отделните държави по изпълнение на основните приоритети на  Стратегията, коментираха предизвикателствата пред нея, обмениха опит при разработване на проекти и  привличане на финансиране. \r\nБългария официално пое председателството на Дунавската стратегия за срок от една година през октомври 2017 г. Серията от работни формати в него са планирани през първата половина на 2018 г., а водещите събития - Годишният форум и срещата на министрите, отговорни за туризма от региона, ще се проведат на 18 и 19 октомври в София. \r\nДунавската стратегия е приета през 2011 г. Тя обхваща 14 държави, с население от 100 милиона души, което е една пета от населението на ЕС. Стратегията залага на регионалния подход – насърчаване на съвместната работа между широк кръг от заинтересовани страни за справяне с общите предизвикателства, но без да се създават нови институции. Целта на Стратегията е да се развие огромният икономически потенциал на река Дунав, втората по дължина река в Европа (2850 км), която свързва страните от Централна Европа с Черноморския регион, Южен Кавказ и Централна Азия. В глобален план изпълнението на Дунавската стратегия трябва да превърне региона в привлекателно място за живеене, което предлага добри възможности за работа, чиста природа и богат културен живот. Фокусът е в сътрудничеството и оползотворяването на общите възможности, като например доизграждане на транспортни връзки, намаляване на замърсяването и опасността от наводнения, ограничаване на зависимостта от доставчиците на енергия, справяне с демографските промени и др. \r\nДунавската стратегията се основава на четири приоритета, наречени стълбове – свързаност, околна среда, изграждане на просперитет и устойчивост на региона. Те от своя страна съдържат 12 области на сътрудничество: „Мобилност и интермодалност“, „Устойчива енергия“, „Култура и туризъм“ в рамките на първия стълб, „Качество на водите“, „Управление на рискове“, „Биоразнообразие, ландшафти“, „Качество на въздуха и почвите“ във втория стълб, „Общество на знанието“, „Хора и умения“ и „Конкурентоспособност“ в третия и „Институционален капацитет и сътрудничество“ и „Сигурност“ в четвъртия. Всяка от областите има по две държави-координатори. България си партнира в приоритетната област 3 „Култура и туризъм“ с Румъния и по приоритетна област 11 „Сигурност“ с Германия.", "date": "2018.02.01", "title": "Над 60 експерти от 14 страни в Европа дискутираха в София възможностите на Дунавската стратегия като основа за икономическо развитие"}
{"url": "http://www.focus-news.net/news/2018/02/01/2483913/makfaks-spored-makedonskiya-prezident-skopie-shte-prodalzhi-da-uchastva-v-pregovori-po-spora-za-imeto-stiga-te-da-ne-vliyayat-varhu-identichnostta-na-makedonskiya-narod.html", "text": "Македонският президент Георги Иванов е заявил пред специалния представител на ООН по спора за името Матю Нимиц, че Скопие ще продължи да участва в преговорите за решаването на проблема, стига да не бъде засягана идентичността на македонския народ или неговото достойнство, предава информационната агенция Макфакс, като се позовава на съобщение от пресцентъра на македонското президентство.\r\nСпоред държавния глава, решение на въпроса за името може да се намери само под егидата на ООН и спазвайки резолюциите на организацията и Съвета за сигурност, както и постановленията на Международния съд на ООН. \r\nПреди да проведе разговори с външния министър Никола Димитров, Нимиц се срещна с Георги Иванов, като обаче след консултациите с него не бе дадена пресконференция. : Цанко Цолов", "date": "2018.02.01", "title": "Макфакс: Според македонския президент, Скопие ще продължи да участва в преговори по спора за името, стига те да не влияят върху идентичността на македонския народ"}
{"url": "http://www.focus-news.net/news/2018/02/01/2483920/vratsa-vremenno-dvizhenieto-po-pat-i-1-mezdra-rebarkovo-v-rayona-na-s-kreta-se-osashtestvyava-dvuposochno-v-edna-lenta-poradi-katastrofa.html", "text": "Временно движението по път I-1 Мездра - Ребърково в района на с. Крета се осъществява двупосочно в една лента поради катастрофа. Това съобщиха от пресцентъра на Агенция \"Пътна инфраструктура\". Движението се регулира от \"Пътна полиция\".", "date": "2018.02.01", "title": "Враца: Временно движението по път I-1 Мездра - Ребърково в района на с. Крета се осъществява двупосочно в една лента поради катастрофа"}
{"url": "http://www.focus-news.net/news/2018/02/01/2483919/premierat-boyko-borisov-ne-e-spravedlivo-da-si-izmislyat-motivi-za-da-ne-bade-balgariya-prieta-v-shengen.html", "text": "Не е справедливо да си измислят мотиви, за да не бъде България приета в Шенген. Това каза премиерът Бойко Борисов по време на  конференция „Нова роля за Балканите: Решения за повече сигурност и по-добро управление на миграцията“ в Брюксел, предаде репортер на Агенция \"Фокус\". \"Има една голяма несправедливост. Най-добре пазената граница - България, има сухопътна и морска граница с Турция - Черно море, така както Гърция има сухопътна граница с Турция, има и Егейско море. В едната държава толкова милиарди се изляха и на практика ефектът е провал, а в България - нулев натиск от мигранти. Това, което се опитва нелегално да преминава, бива задържано и връщано и така ще продължава, но в същото време България не е в Шенген. А нашите приятели и стратегически партньори - Гърция са в Шенген. Не е справедливо. Не е справедливо да си измисляте някакви мотиви, които ги няма. Все по-трудно става да си ги измисляте, защото и ЕК и ЕП - всички, които проверяваха границата, се оказа, че България най-добре я пази, но продължаваме да си измисляме\", заяви Борисов.\r\n\"Българският данъкоплатец стотици милиони дава за европейската сигурност\", каза още Борисов и добави, че релокацията не работи, тъй като бежанците не искат да стоят в България, а искат да дойдат в Западна и Централна Европа, където страните са по-богати и с по-мощни социални системи.\r\n\"Истината е, че войните, които се проведоха, донесоха огромни щети. Външната ни дипломация се провали в цялата си част - милиони жертви, опустошени държави. Ако тук ни целят с ракети сега, и ние ще бягаме. Провалът ни е във външната политика, всичко се обърна и дойде като проблем в Европа. Това са истините и до този момент никой не е могъл да ме обори\", каза още Борисов.", "date": "2018.02.01", "title": "Премиерът Бойко Борисов: Не е справедливо да си измислят мотиви, за да не бъде България приета в Шенген"}
{"url": "http://www.focus-news.net/news/2018/02/01/2483912/dzhakomo-filibek-pes-bsp-palnotsenno-e-uchastvala-v-protsesa-po-priemane-na-rezolyutsiyata-ot-lisabon-chast-ot-koyato-e-i-stanovishteto-za-palna-podkrepa-na-istanbulskata-konventsiya.html", "text": "Българската Социалистическа Партия пълноценно е участвала в процеса по обсъждане, редактиране и окончателно приемане на резолюцията от Лисабон, част от която е и становището за пълна подкрепа на ратификацията на Истанбулската конвенция. Това заяви Джакомо Филибек, заместник-генерален секретар на Партията на европейските социалисти (ПЕС), се посочва в позиция на ПЕС . Джакомо Филибек отбелязва още, че Проектът за резолюция е изпратен до всички партии членове на ПЕС по е-мейл в края на октомври 2017 г., след което са се провели двумесечни консултации по текста по имейл и на срещи на координационния съвет на ПЕС, на които БСП е имала свои представители, но не е отправяла възражения.\r\n\"Фокус\" публикува пълния текст на съобщението на ПЕС:", "date": "2018.02.01", "title": "Джакомо Филибек, ПЕС: БСП пълноценно е участвала в процеса по приемане на резолюцията от Лисабон, част от която е и становището за пълна подкрепа на Истанбулската конвенция"}
{"url": "http://www.focus-news.net/news/2018/02/01/2483924/vratsa-rakovoditel-na-ekip-otstranyaval-avariya-na-elektricheska-mrezha-zastava-na-podsadimata-skameyka-za-proyavena-profesionalna-nemarlivost-dovela-do-smartta-na-montyor.html", "text": "Окръжна прокуратура – Враца е предала на съд В. Христов по обвинение за немарливо изпълнение на правно регламентирана дейност, довело до смъртта на електромонтьор – престъпление по чл. 123, ал. 1, пр. 2 от Наказателния кодекс. Това съобщиха от пресцентъра на Апелативна прокуратура-София.\r\nОбвиняемият Христов работил в електроразпределително дружество от 2001 г. като електромонтьор, а впоследствие бил преназначен на длъжност ръководител група, занимаваща се с изграждане, поддържане и ремонт на електрически линии и мрежи. \r\nСлужителите в дружество задължително преминавали изискуемите инструктажи и полагали ежегодни изпити по безопасност на труда, извършвала се и проверка на състоянието на личните предпазни средства. Всички тези мерки са изключително наложителни при работа с електрически ток и свързаните с него съоръжения, именно с оглед високата степен на опасност за здравето и живота на служителите. \r\nНа 19 май 2015 г., в района на област Враца, се разразила буря със силен вятър и дъжд. В резултат на метеорологичните условия възникнали различни аварии по електропреносната мрежа. За тяхното отстраняване били ангажирани няколко групи, в това число и на такава извън графика за дежурство, с цел възстановяване захранването на абонатите в по-кратък срок. \r\nОколо полунощ двете аварийни групи се срещнали при железорешетъчен стълб (ЖС) от електропровод 20kV „Лъката“, който се намирал на моста на изхода от гр. Криводол посока с. Ракево. Там дежурната група на обвиняемия Христов приключвала изпълнение на поставената задача и възстановявала секция. Тъй като извършената проба не локализирала аварията, двата екипа се насочили към близката мелница, за да продължат работата. \r\nХристов, като ръководител на новосформираната обединена група, разпределил задачи и дал нареждания, като допуснал поредица нарушения. Преди всичко той създал екип от двама по ранг лица, което предпоставя конфликт и неразбиране на правата и задълженията им при осъществяване на задачите. Същевременно той не положил грижи в достатъчен обем за служителите при осъществяване на възложената им дейност по отстраняване на аварията. Освен това обвиняемият не осъществил контрол по време на работата за спазване изисквания за безопасност от всички членове на бригадата, в това число пряко наблюдение и присъствие на най-опасния участък от работното място. \r\nПри тези обстоятелства един от електромонтьорите – Г.К., се качил до тоководещите части на ЖР по време, когато електропровод 20kV „Лъката“ се намирал под напрежение. С дясната си ръка той се хванал за елпроводник, при което получил травма, довела до смъртта му. \r\nЗа допуснатата от Христов професионална непредпазливост той е бил привлечен към наказателна отговорност и предаден на съд. Предстои насрочване на съдебно заседание по делото.", "date": "2018.02.01", "title": "Враца: Ръководител на екип, отстранявал авария на електрическа мрежа, застава на подсъдимата скамейка за проявена професионална немарливост, довела до смъртта на монтьор"}
{"url": "http://www.focus-news.net/news/2018/02/01/2483923/veliko-tarnovo-nagradiha-uspeshni-roditeli-v-grada.html", "text": "Успешни родители бяха наградени във Велико Търново по повод успехите, постигнати в програма на Общината в подкрепа на майките и бащите. Това съобщиха от пресцентъра на Община Велико Търново. 14 мъже и жени получиха удостоверения за израстване и напредък, постигани по време на реализация на десетте сесии. Кампанията „Клас за успешни родители“ имаше за цел майките и бащите да обменят личен опит, да пресъздадат техните методи и начини за справяне с трудни ситуации, да говорят открито за предизвикателства, проблеми и страхове.\r\nПрограмата на Община Велико Търново бе насочена към родители, чиито деца са на възраст между 5 и 9 години. В резултат бе създадена своеобразна и успешна група за взаимопомощ. Обсъждани бяха редица теми – за детските кризи и лъжа, за родителското притеснение, за детската уязвимост в интернет, за отговорността, изразяването на чувствата, възпитанието и плесницата. Всяка среща ставаше все по-интересна за участниците, а дискусиите носиха още и още въпроси.\r\nПо време на всяка от сесиите родителите обръщаха внимание на твърдението „Аз уча детето си на внимателно отношение, но има деца, които не ги учи…“. По тази причина обучаващите предложиха на участниците да напишат писмо до онези майки и бащи, които не биха посетила никога подобен курс. Част от посланието е следното:\r\n„Скъпи родителю, който няма да дойдеш на този курс. Твоето дете седи на чина до моето и затова имам право да се обърна към теб. Добре би било да научиш детето си, че не може винаги да е победител! Добре би било да го научиш да приема и уважава тези, които не са победители. Не мисли, че щом си родител, значи автоматично знаеш всичко. Помисли дали нямаш нужда да свериш часовника си - ти всъщност си роден в различен век. Родителството е най-прекрасният ъпгрейд, който можеш да си причиниш. Част от твоето личностно израстване е да поемеш отговорност, да създадеш условия, в които твоето дете да израсне отговорно, възпитано, съпричастно, състрадателно. Има куп неща, обаче, които знаеш само на теория. Вероятно носиш толкова излишен „багаж“ от стереотипи и модели, с които влизаш в това родителство, че наистина ти е нужно място, където да „качиш нивото“. За да си говорим с теб на един език. За да си говорят децата ни на един език..“. \r\nПрограмата бе финансирана от общинския бюджет и представлява продължение и надграждане на друга успешна инициатива на кметството – „Работилница за родители – да пораснем заедно“.", "date": "2018.02.01", "title": "Велико Търново: Наградиха успешни родители в града"}
{"url": "http://www.focus-news.net/news/2018/02/01/2483909/anton-slavchev-direktsiya-protivodeystvie-na-koruptsiyata-pri-aktsiyata-v-grad-septemvri-osashtestvihme-mnogo-dobar-sinhron-s-nablyudavashtite-prokurori.html", "text": "Това е първата ни специализирана операция, съвместно със Специализираната прокуратура. Това каза на пресконференция пред Община Септември, Антон Славчев, директор на Дирекция „Противодействие на корупцията“ към Комисия за противодействие на корупцията, предаде репортер на Радио „Фокус“ – Пазарджик. „Осъществихме много добър синхрон с наблюдаващите прокурори и следователи. В кратък срок се наложи да подпомогнем Прокуратурата с оперативна информация по отношение действията на определени лица. Не се допусна изтичане на информация. Това означава много добро сработване между прокуратурата, полицията и нас“, коментира Славчев. Той уточни, че в операцията днес са се включили около 100 човека. „Кметът е задържан в района на Пазарджик, след действия съгласно нашата компетентност“, обясни Славчев. Той допълни, че става дума за икономически престъпления и не се налага употребата на сила от страна на МВР или други институции. \r\nПо време на пресконференцията стана ясно също, че наблюдаващите прокурори ще преценят дали да бъде удължена мярката за неотклонение „задържане под стража“ спрямо кмета Марин Рачев. Освен това в утрешния ден, след предяваване на обвиненията ще стане ясна дали ще бъде поискано отстраняването му от длъжност.\r\nВаня НИКОЛОВА", "date": "2018.02.01", "title": "Антон Славчев, Дирекция „Противодействие на корупцията“: При акцията в град Септември осъществихме много добър синхрон с наблюдаващите прокурори"}
{"url": "http://www.focus-news.net/news/2018/02/01/2483926/kyustendil-albanski-grazhdanin-e-osaden-na-100-leva-globa-za-nezakonno-preminavane-na-granitsata-prez-gkpp-gyueshevo-i-izpolzvane-na-prepraven-pasport.html", "text": "По споразумение на Районна прокуратура – Кюстендил и защитата на албанския гражданин К. Ндогай (на 33 години) съдът му е определил наказание от три месеца „лишаване от свобода“ с тригодишен изпитателен срок за извършени от него престъпления по чл. 279, ал. 1 и по чл. 316, вр. чл. 308, ал. 1 от НК. Това съобщиха от пресцентъра на Апелативна прокуратура-София.\r\nТой се е признал за виновен за това, че на 14 януари 2018 г., на ГКПП „Гюешево“, влязъл през българската граница без разрешение на надлежните органи на властта. Чужденецът съзнателно се ползвал от преправен албански паспорт. \r\nПо случая е била изготвена техническа експертиза, която установила, че от документа е бил премахнат лист с конкретни страници и на негово място е бил залепен такъв от друг оригинален паспорт. С цел видимо уеднаквяване на добавените страници са били отстранени лазерно перфорираните номера, като на тяхното място залепени други, отговарящи на номера на паспорта. \r\nПодсъдимият ще заплати глоба в размер на сто лева и съдебните разноски в размер на 169 лева.", "date": "2018.02.01", "title": "Кюстендил: Албански гражданин е осъден на 100 лева глоба за незаконно преминаване на границата през ГКПП „Гюешево“ и използване на преправен паспорт"}
{"url": "http://www.focus-news.net/news/2018/02/01/2483921/prodalzhavat-redovnite-priemni-dni-za-grazhdani-koito-provezhdat-narodnite-predstaviteli-ot-gerb-stara-zagora.html", "text": "Продължават редовните приемни дни за граждани, които провеждат народните представители от ГЕРБ – Стара Загора. Това съобщиха от пресцентъра на партията. Графикът им за месец февруари е следният: \r\nСтара Загора:\r\n- 12 февруари (понеделник), от 9:00 до 11:00 ч. – Емил Христов, зам.-председател на Народното събрание; \r\n- 19 февруари (понеделник), от 10:00 до 12:00 ч. - Маноил Манев;\r\nЗаписвания за приемните дни и повече информация може да получите на тел. 042/ 635 197, 0885 023 919 - технически сътрудник Ивелина Андреева, или на място в офиса на партията: бул. „Митрополит Методий Кусев” № 5.\r\nКазанлък:\r\n- 13 февруари (вторник), от 10:00 до 12:00 ч. – Борис Кърчев;\r\n- 26 февруари (понеделник), от 10:00 до 12:00 ч. ще се проведе съвместна приемна за граждани на зам.-председателя на Народното събрание Емил Христов и на Галина Стоянова - общински ръководител на ГЕРБ и кмет на Казанлък. \r\nЗаписвания и информация на тел. 0885 023 905 - технически сътрудник Мара Пеева или на място в офиса на партията: ул. „Климент Охридски” № 1.\r\nЧирпан:\r\n- 5 февруари (понеделник), от 09:30 до 11:30 ч. – Радостин Танев \r\nЗаписвания и информация на тел. 0885 023 866 – технически сътрудник Златка Тодорова или на адрес: ул. „П.К. Яворов” № 7.\r\nРаднево:\r\n- 5 февруари (понеделник), от 16:00 до 18:00 ч. – Радостин Танев.\r\nЗаписвания и информация на тел. 0885 023 895 – технически сътрудник Надежда Борисова или на адрес: ул. „Май” № 5.\r\nПавел баня: \r\n- 26 февруари (понеделник), от 13:00 до 15:00 ч. – Емил Христов, зам.-председател на Народното събрание.\r\nЗаписвания и информация на тел. 0882 654 443 - технически сътрудник Катя Малакова  или на адрес: бул. „Освобождение“ № 4\r\nРедовни приемни дни в общините от областта има и областният координатор на ГЕРБ Пламен Йорданов. В Стара Загора той ще се среща с граждани всеки първи понеделник от месеца, от 14:00 ч., в офиса на партията: бул. „Митрополит Методий Кусев” № 5. За записвания и повече информация - 042/ 635 197, 0885 023 919 - технически сътрудник Ивелина Андреева.", "date": "2018.02.01", "title": "Продължават редовните приемни дни за граждани, които провеждат народните представители от ГЕРБ – Стара Загора"}
{"url": "http://www.focus-news.net/news/2018/02/01/2483928/balkan-insight-balgariya-otdava-pochit-kam-zhertvite-na-komunisticheskata-chistka.html", "text": "На първи февруари в България отбелязват деня на почит към жертвите на комунистическата чиства, съобщава Balkan Insight. Няколкостотин души, предимно пострадали по време на режима, както и техни близки и роднини, заедно с някои политици, се събраха пред Паметника за жертвите на комунизма, разположен близо до Националния дворец на културата, където запалиха свещи и оставиха цвета. \r\nДенят е познат в страната като „кървавия четвъртък“, когато преди 73 години е бил осъден и избит голяма част от политическия елит на България, коментира медията. \r\nСред убитите са и двама бивши министър-председатели – Богдан Филов и Добри Божилов, братът на починалия цар Борис – Кирил, министри, регенти и други. \r\nТе са съдени от първи и втори състав на т.нар. Народен съд, създаден от правителството на Отечествения фронт, формирано през септември 1944 г. и подкрепяно от СССР. По-голямата част от жертвите са разстреляни край гробния парк в квартал Орландовци. : Цанко Цолов", "date": "2018.02.01", "title": "Balkan Insight: България отдава почит към жертвите на комунистическата чистка"}
{"url": "http://www.focus-news.net/news/2018/02/01/2483927/montana-sobstvenik-na-145-avtomobila-e-daden-na-sad-za-prestapleniya-sreshtu-danachnata-sistema-na-darzhavata.html", "text": "По обвинение на Окръжна прокуратура – Монтана Сл. Славчев е предаден на съд за извършено от него престъпление по чл. 255, ал. 3, вр. чл. 255, ал. 1, т. 1, вр. чл. 26, ал. 1 от НК и по чл. 255, ал. 1, т. 1, вр. чл. 26, ал. 1 от НК. Това съобщиха от пресцентъра на Апелативна прокуратура-София.\r\nПрез 2013 г. обвиняемият Славчев започнал да се занимава с регистрация на леки и товарни автомобили на свое име в КАТ при ОД МВР-Монтана. Обичайно те се управлявали от други лица, предимно румънски граждани, въз основа на издавани от негово име пълномощни, в качеството му на собственик. \r\nПрез периода от 11 юли 2013 г. до края на 2014 г. обвиняемият, като физическо лице, регистрирал на свое име 122 броя леки и товарни автомобили. \r\nСъгласно разпоредбите на Закона за местните данъци и такси, регистрираните МПС подлежат на данъчно облагане, а данъкът се дължи от техния собственик. Освен това към онзи момент действала и разпоредба, съгласно която в двумесечен срок от регистрацията, той бил длъжен да подаде данъчни декларации, на базата на които се определял размерът на задължението. \r\nВ хода на досъдебното производство е било установено, че обвиняемият Славчев не декларирал пред органите на Община Лом придобитите и притежавани от него като физическо лице превозни средства през периода 2013 г. и 2014 г., като по такъв начин укрил и избегнал плащане на дължими данъци. С действията си той извършил данъчно престъпление, като за периода 11.07.2013 г. до 31.12.2016 г. размерът на укрития данък възлиза на 20 720,24 лева. \r\nНа 26.04.2014 г. Славчев регистрирал търговско дружество, което се занимавало с различни търговски сделки. За периода от 05.11.2014 г. до края на 2014 г. фирмата придобила 23 автомобила, в това число и едно ремарке. Като собственик на дружеството той отново избегнал установяване и плащането на данъчните задължения за тези превозни средства. Укритият данък за периода 05.11.2014 г. до 31.12.2016 г. е в размер на 4306,56 лева. \r\nРазпитан като обвиняем по досъдебното производство Славчев не се признава за виновен, като заявява, че нищо не дължи на държавата и че същата, ако има претенции към него, да си събере вземанията от автомобилите или от всяко друго негово движимо и недвижимо имущество. \r\nЗа извършени от него престъпления срещу данъчната система на държавата Славчев е привлечен към наказателна отговорност и предаден на съд с внесен от Окръжна прокуратура – Монтана обвинителен акт. Предстои насрочване на делото от съда.", "date": "2018.02.01", "title": "Монтана: Собственик на 145 автомобила е даден на съд за престъпления срещу данъчната система на държавата"}
{"url": "http://www.focus-news.net/news/2018/02/01/2483930/tsonka-dryankova-glavna-direktsiya-operativna-programa-okolna-sreda-rehabilitatsiya-i-remont-na-obshtinski-yazoviri-sa-chast-ot-deynostite-koito-shte-badat-finansirani-po-programata.html", "text": "Рехабилитация и ремонт на общински язовири са част от дейностите, които ще бъдат финансирани по „Оперативна програма „Околна среда 2014 – 2020 г.“. Това каза в предаването „Екологичен резонанс“ на Радио „Фокус“ Цонка Дрянкова, главен директор на Главна дирекция „Оперативна програма „Околна среда“. „Процедурата е конкурентна, тоест - допустимите бенефициенти, в случаи - и общини, на територията на Република България могат да кандидатстват с проектни предложения. Има формулирани критерии, в това число - за финансова и за техническа оценка, и те ще се състезават помежду си с по-добри проектни предложения. Основната цел е защита на по-голямата част от населението, така че по-голям дял на защитено население съответно ще носи и повече точки за общините, когато се класират проектните предложения“, коментира Цонка Дрянкова. \r\nТя припомни, че срокът за кандидатстване по процедурата е до 1 октомври и уточни, че изискуемите документи и условията за кандидатстване са публикувани на интернет страницата на „Оперативна програма „Околна среда“, а информация има и в системата ИСУН 2020.", "date": "2018.02.01", "title": "Цонка Дрянкова, Главна дирекция „Оперативна програма „Околна среда“: Рехабилитация и ремонт на общински язовири са част от дейностите, които ще бъдат финансирани по програмата"}
{"url": "http://www.focus-news.net/news/2018/02/01/2483925/ministar-neno-dimov-ideyata-za-vrazka-mezhdu-sistemite-za-izmervane-kachestvoto-na-vazduha-e-informatsiyata-da-e-maksimalno-dostoverna.html", "text": "Идеята за връзка между системите за измерване качеството на въздуха е информацията да е максимално достоверна. Това каза министърът на околната среда и водите Нено Димов след среща за технологичните възможностите за връзка между системите за измерване качеството на въздуха, предаде репортер на Агенция „Фокус“.  „По моя инициатива проведохме среща, която касае опит да започнем интеграция между различните източници на информация, които подават данни и към изпълнителната власт, и към местната власт, и към гражданското общество за качеството на въздуха в София“, обясни Димов. „Подчертавам, че основният разговор беше затова как може различните системи да бъдат интегрирани, по какъв начин може тези, които са много, но по-малко точни да комуникират с тези, които са малко, но много по-точни и между тях да застанат тези, които са по средата, за да имаме максимално ясна картина за състоянието на въздуха в София“, обясни Димов. По думите му идеята не е да се ограничи, а да се разшири достъпът до информация. „Информацията да е максимално достоверна“, каза още той. Министър поясни, че няма да има промяна в цената на системата при интеграцията, тъй като става дума за научно усилие. \"Имаме определен вид параметри, които гражданската мрежа мери, те трябва да се засекат към Агенцията по околна среда\", каза той.\r\nНено Димов поясни, че съвместно със Столична община се извършват проверки от края на миналата година за горене на нерегламентирано гориво. „Предполагам, че скоро ще имам първите резултати. Това е свързано с изгарянето не в домовете, а най-вече в автосервизи в момента. Насочили сме съвместните си усилия към източника, към пазара на горивата, а не към тези, които купуват. Надявам се от следващия отоплителен сезон да влязат изискванията за твърдите горива – за съдържанието на пепел и сяра. В момента имаме почти готовност да въведем това, но контролът е много важен. Такъв разговор тече в момента – кой и по какъв начин ще извършва контролът. Ако няма контрол въведеното на хартия няма да е толкова ефективно“, обясни Димов. \r\nМинистърът поясни, че всеки месец се прави равносметка за превишението на мръсния въздух. По думите му това, което правим в София, ще интегрираме и в другите градове. \"Единствено нещо, в което България има превишение са фините прахови частици\", каза още той.\r\nВъв връзка с готвения в столицата протест за качеството на въздуха на 5 февруари, Нено Димов поясни: „Протестът е  натиск, който е демократично средство, което изразява волята на гражданите. Очаквам да има протести. Нека има протести, живял съм във време, в което не можеше да има такива“.", "date": "2018.02.01", "title": "Министър Нено Димов: Идеята за връзка между системите за измерване качеството на въздуха е информацията да е максимално достоверна"}
{"url": "http://www.focus-news.net/news/2018/02/01/2483917/tass-frantsiya-prizova-rusiya-i-iran-da-ubedyat-bashar-asad-da-spre-bombardirovkite-v-idlib-i-iztochna-guta.html", "text": "Френското външно министерство призова в четвъртък Иран и Русия да използват влиянието си спрямо Башар Асад и убедят сирийското правителство да прекрати бомбардировките срещу цивилни обекти в провинциите Идлиб и Източна Гута, предава ТАСС. \r\n„Франция строго осъжда атаките, извършени на 29 януари срещу болница на „Лекари без граници“, както и срещу пазара Сарахиб, както и тези от 30 януари срещу Ериха“, се казва в разпространеното от външното ведомство съобщение. „Тези нападение отнеха живота на много мирни граждани и унищожиха болницата на „Лекари без граници“, подчертаха още от външното министерство. \r\n„Необходимо е в най-кратки срокове Русия и Иран, като гаранти на астанския мирен процес и съюзници на Дамаск, да предприемат мерки за прекратяване на тези бомбардировки и разрешение за пропускане на хуманитарна помощ до всички нуждаещи се от нея.“ : Цанко Цолов", "date": "2018.02.01", "title": "ТАСС: Франция призова Русия и Иран да убедят Башар Асад да спре бомбардировките в Идлиб и Източна Гута"}
{"url": "http://www.focus-news.net/news/2018/02/01/2483929/premierat-boyko-borisov-sporazumenieto-s-turtsiya-tryabva-da-prodalzhi.html", "text": "Споразумението с Турция трябва да продължи. Да си платим и на всяка цена да се продължи. Без това споразумение, Европа няма шанс да се справи. Това каза премиерът Бойко Борисов по време на конференция „Нова роля за Балканите: Решения за повече сигурност и по-добро управление на миграцията“ в Брюксел, предаде репортер на Агенция \"Фокус\". \"Много неща в Турция не ни харесват, много неща изобщо не съвпадат с нашите ценности, не само не съвпадат, а са в противоречие и пълен разрез, но без Турция като наш най-голям съсед, ние с миграцията няма да можем да се справим. Същото касае колегите от Италия с Либия и потока от Африка\", коментира Борисов.\r\nПо думите му ЕС трябва да хвърли своите усилия за справяне с проблема на границата - да се разделят икономическите мигранти от  тези, които наистина бягат от войната. \"Да инвестираме в центрове за сигурност близо до конфликтите, за да могат тези хора да се върнат\", каза още той.", "date": "2018.02.01", "title": "Премиерът Бойко Борисов: Споразумението с Турция трябва да продължи"}
{"url": "http://www.focus-news.net/news/2018/02/01/2483932/ministar-krasimir-karakachanov-choveshka-greshka-e-prichinata-za-intsidenta-sas-samoleta-spartan-na-letishte-graf-ignatievo.html", "text": "Да, човешка грешка е. Това заяви пред журналисти вицепремиерът и министър на отбраната Красимир Каракачанов, в отговор на въпрос за причините за инцидента с военния транспортен самолет C-27J „Спартан”, който стана по време на учебна маневра на летища „Граф Игнатиево” и нанесе материлни щети върху машината, предаде репортер на Агенция „Фокус”. Министър Каракачанов обясни, че в момента на инцидента е бил обучаван вторият пилот, за да може да изпълнява функциите на първи пилот. „Все пак обучаваш втория пилот и при маневрите, които се правят, просто закача пистата. Мнението е, че е подадена повече газ, макар че скоростта е била малка”, обясни военният министър и допълни, че пилотът няма да бъда наказан. „Може ли един човек, който не е обучаван за първи пилот и го обучаваш, да го накажеш за това, че сбъркал? Ами сбъркал е”, аргументира се той.\r\nВъв връзка със техническото състояние на самолетите „Спартан”, Каракачанов обясни: „Ние имаме 3, но само този летеше. Докато се ремонтира този „Спартан”, ще се вземат части от него и ще се сложат на друг, за да лети другият”. \r\nИван ЛАЗАРОВ", "date": "2018.02.01", "title": "Министър Красимир Каракачанов: Човешка грешка е причината за инцидента със самолета „Спартан” на летище „Граф Игнатиево”"}
{"url": "http://www.focus-news.net/news/2018/02/01/2483931/veliko-tarnovo-leko-uvelichenie-na-zabolelite-ot-grip-i-ostri-respiratorni-zabolyavaniya-se-otchita-v-oblastta.html", "text": "Леко увеличение на заболелите от грип и остри респираторни заболявания (ОРЗ) се отчита в област Велико Търново. Това съобщиха за Радио „Фокус“ – Велико Търново от Регионалната здравна инспекция (РЗИ) и уточниха, че въпреки това, областта е далеч от обявяването на грипна епидемия. За вчера средното ниво при броя на заболелите е било 26.29 на 10 000 души, като на национално ниво цифрата е 36.07 на 10 000 човека. Предходния ден заболелите в областта са били 18.98 на 10 000, при 42.78 на 10 000 за страната. \r\nЕпидемичният процес е в обичайните за сезона граници, отговарящи на средно ниво на заболяемост от грип и ОРЗ. С цел предотвратяването на сериозни последствия, от РЗИ препоръчват ограничаване на контактите, посещения на масови мероприятия и пътувания в области с по-висока заболеваемост.\r\nНадежда КРЪСТЕВА", "date": "2018.02.01", "title": "Велико Търново: Леко увеличение на заболелите от грип и остри респираторни заболявания се отчита в областта"}
{"url": "http://www.focus-news.net/news/2018/02/01/2483933/prof-d-r-hristomir-branzov-zadachata-ni-e-da-integrirame-razlichnite-iztochnitsi-na-informatsiya-za-chistotata-na-vazduha-v-sofiya.html", "text": "Задачата ни е да интегрираме различните източници на информация за чистотата на въздуха в София. Това каза проф. д-р Христомир Брънзов, директор на Национален институт по метеорология и хидрология – БАН и член на Съвета на учените към министъра на околната среда и водите, предаде репортер на Агенция „Фокус“. „Две седмици след създаването на Съвет на учените към министъра на околната среда и водите вече има задачи към него. Първата задача е да се опитаме да интегрираме тази мрежа, която гражданите на София доброволно създадоха и поддържат в общата информационна система, която да дава представа за площното замърсяване в града“, обясни той. „Задачата от чисто научно и техническо общество е свързана със съставянето на два типа устройства едните са тези, които са на Изпълнителната агенция по околна среда – те са 5 и тези повече от 200 станции, които гражданите на София са изградили със собствени средства. За да могат тези 200 станции да се използват пълноценно трябва да бъде оженена тяхната грешка и по съответните начини да бъде коригирана, за да може тези данни да представляват не само индикация – къде  е по-мръсно и къде по-чисто, но и да имат някаква количествената стойност“, допълни проф. д-р Христомир Брънзов. По думите му това ще бъде добро първо начало към изясняване на причините, които водят до замърсяване на въздуха. „За да се отстрани следствието, което е самото замърсяване, трябва да се изяснят причините“, коментира той. Според проф. д-р Христомир Брънзов това е много добър подход, защото се идентифицират източните на замърсяване, но не само като видове, а къде точно се намират. \r\n„Днес е едно начало, като резултатите му ще бъдат ясни, конкретни и точни вероятно след 6 месеца“, коментира още той.", "date": "2018.02.01", "title": "Проф. д-р Христомир Брънзов: Задачата ни е да интегрираме различните източници на информация за чистотата на въздуха в София"}
{"url": "http://www.focus-news.net/news/2018/02/01/2483922/ministar-krasimir-karakachanov-konstitutsionniyat-sad-shte-spre-referenduma-na-bsp-za-istanbulskata-konventsiya.html", "text": "Конституционният съд ще спре референдума на БСП за Истанбулската конвенция. Това заяви пред журналисти вицепремиерът и министър на отбраната Красимир Каракачанов, коментирайки идеята на БСП да инициира референдум за необходимостта от ратификация на Истанбулската конвенция, предаде репортер на Агенция „Фокус”. „Страховете на обществото са от това, че с конвенцията или с последващо законодателство, ще се отворят неща, които българското общество не приема – трети пол, гей бракове и т.н. Ако ще питаме народа за нещо, по-добре да го попитаме за това”, посочи Каракачанов. „Няма нормален човек, който да е за насилието над жени. Няма нормален човек, който да е за това да бъдат ограничавани жените, защото са от този пол. Тук говорим за пол, а не за джендър”, допълни той. По думите му, ако страната ни иска да се бори срещу проблема с домашното насилие, трябва да промени законодателството си. „Има страни, които са подписали и ратифицирали Истанбулската конвенция, но правят точно обратното. Много ми е интересно сега как ще ги санкционира Съветът на Европа. За пример давам нашата южна съседка, която съвсем скоро, въпреки че е ратифицирала Конвенцията, разреши да се сключват бракове от лица, навършили 12-годишна възраст”, коментира още министър Каракачанов. \r\nНа въпрос как „Обединени патриоти” ще се противопоставят на идеята Конвенцията да бъде ратифицирана, той отговори: „Има само един начин да се противопоставиш – като натиснеш червеното копче и гласуваш „против””.\r\nИван ЛАЗАРОВ", "date": "2018.02.01", "title": "Министър Красимир Каракачанов: Конституционният съд ще спре референдума на БСП за Истанбулската конвенция"}
{"url": "http://www.focus-news.net/news/2018/02/01/2483936/premierat-boyko-borisov-nesluchayno-balgariya-e-neformalniyat-lider-na-balkanite.html", "text": "Неслучайно България е неформалният лидер на Балканите. В момента мисля, че можем да се похвалим с това. Това каза премиерът Бойко Борисов по време на конференция „Нова роля за Балканите: Решения за повече сигурност и по-добро управление на миграцията“ в Брюксел, предаде репортер на Агенция \"Фокус\". Всяка една от държавите има проблем с другите на Балканите. България е единствената, която няма нерешен проблем и с всички е в изключително близки, добросъседски отношения, заяви Борисов. \"Казвам \"неформален\", защото на Балканите лидер не може да има\",  уточни Борисов. \r\n\"Терминът \"Западни Балкани\" не го харесвам много, защото Балканите сме едни и коя от държавите ще се размести, счупи или генерира несигурност - абсолютно е еднакво за всички\", каза още българският премиер. \r\n\"Колкото и да говорим, че Балканите са малък фактор, нека не забравяме, че 2 войни тръгват оттам. Затова ние предложихме два варианта. Комисията за техническото присъединяване на страните от Западните Балкани да ускорят процеса - не е в нашата компетенция да им даваме срокове. Но трябва ясно да кажем - трябва да се даде перспектива на всички\", каза Борисов.", "date": "2018.02.01", "title": "Премиерът Бойко Борисов: Неслучайно България е неформалният лидер на Балканите"}
{"url": "http://www.focus-news.net/news/2018/02/01/2483938/vratsa-trima-dushi-sa-postradali-pri-verizhna-katastrofa-mezhdu-kamion-s-remarke-i-tri-tezhkotovarni-avtomobila-na-pat-e-79-mezhdu-mezdra-i-rebarkovo.html", "text": "Трима души са пострадали при катастрофа на международен път Е-79 между Мездра и Ребърково, съобщиха от \"Пътна полиция\" – Враца. Верижната катастрофа е станала между камион с ремарке и три тежкотоварни автомобила преди контролния пункт на \"Пътна полиция\" при отбивката за село Ребърково в посока Враца. Тежкотоварен автомобил с испанска регистрация е намалил скоростта си заради лека катастрофа. Зад него са се движели камион с ремарке и други два тежкотоварни автомобила. Последният от тях не успял да редуцира скоростта и се е врязал в тежкотоварния камион преди него, който ударил камиона с ремаркето. Пострадал е пътник, който се е возил в камиона с ремаркето, още двама турски граждани от тежкотоварните камиони са ранени. Всички са на преглед във врачанската болница, няма опасност за живота на нито един от тях. Движението по пътя е блокирано. \r\nАнна ЛОЗАНОВА", "date": "2018.02.01", "title": "Враца: Трима души са пострадали при верижна катастрофа между камион с ремарке и три тежкотоварни автомобила на път Е-79 между Мездра и Ребърково"}
{"url": "http://www.focus-news.net/news/2018/02/01/2483940/kyustendil-patishtata-v-regiona-sa-prohodimi-pri-zimni-usloviya.html", "text": "Пътищата в област Кюстендил са проходими при зимни условия. Това съобщи за Радио „Фокус” – Кюстендил дежурният в Областно пътно управление – Кюстендил. Няма допълнително въведени ограничения за движението на моторни превозни средства. Пътните настилки навсякъде са сухи, а видимостта е добра. С нормална интензивност е движението по автомагистрала „Струма” и път Е-79. Слаб е трафикът в посока ГКПП „Гюешево”. За целия зимен период е затворен участък от пътя Кочериново – Рила – Рилски манастир – Кирилова поляна. Заради тежки метеорологични и планински условия е въведена забрана за движение на моторни превозни средства от пещерата на Свети Иван Рилски до Кирилова поляна.\r\nВенцеслав ИЛЧЕВ", "date": "2018.02.01", "title": "Кюстендил: Пътищата в региона са проходими при зимни условия"}
{"url": "http://www.focus-news.net/news/2018/02/01/2483941/evrodeputatat-eva-maydel-gerbenp-balgariya-mozhe-da-doprinese-za-reshavane-na-migrantskiya-problem-v-es-po-vreme-na-predsedatelstvoto.html", "text": "България има капацитета да допринесе за решаване на мигрантския проблем в Европа по време на председателството на Съвета на ЕС. Освен придвижването на ключови законодателни актове в Съвета, правителството ще изиграе важна роля в подобряване на отношенията на ЕС със страните от Западните Балкани, откъдето минаваше основните мигрантски поток през 2015 и 2016 г. България има силната амбиция да движи ЕС към практически действия за подобряване на свързаността със Западните Балкани в сферите на образованието, инфраструктурата, дигитализацията и енергетиката. Това заяви българския евродепутат от ГЕРБ/ЕНП и председател на Европейското движение Ева Майдел по време на дискусия с министър-председателя на България Бойко Борисов, министъра за българското председателство на Съвета на ЕС Лиляна Павлова и председателя на групата на Европейската народна партия в Европарламента Манфред Вебер в Брюксел, съобщиха от пресцентъра на ПП ГЕРБ. Над 200 високопоставени политици, посланици, експерти и представители на бизнеса и гражданския сектор участваха в дебата за новата роля на Балканите и проблема с миграцията, организиран от фондация „Ханс Зайдел\". Един от ключовите въпроси в дискусията бе изграждането на функциониращ Съюз на Сигурност в Европа за осигуряване на адекватна защита на всички външни граници.\r\nРаботата с региона на Западните Балкани беше разгледана като ключова за овладяването на мигрантските потоци в бъдеще и запазването на сигурността на Европейските граждани. Бе изтъкната ролята на Българското председателство на ЕС за сближаването със страните от региона и постигането на икономическа и инфраструктурна свързаност.", "date": "2018.02.01", "title": "Евродепутатът Ева Майдел (ГЕРБ/ЕНП): България може да допринесе за решаване на мигрантския проблем в ЕС по време на председателството"}
{"url": "http://www.focus-news.net/news/2018/02/01/2483934/alsat-m-makedoniya-spored-zoran-zaev-sega-e-momentat-za-namirane-na-vzaimnoizgodno-resheni-po-spora-za-imeto.html", "text": "Македонският премиер Зоран Заев заяви, че моментът е подходящ за намиране на взаимноизгодно решение по спора за името, което да уважава националната идентичност и достойнство на Македония и Гърция, предава телевизия Алсат-М.  \r\nСъгласно разпространено от правителствения пресцентър в Скопие съобщение, медиаторът на ООН по спора за името Матю Нимиц и Заев са разменили своите идея и размисли във връзка с продължаващия вече 25 години проблем. Заев също така е представил погледа на Скопие по въпроса, както и резултатите от срещата му с държавния връх, проведени в събота. По време на разговорите между двамата, премиерът и американският дипломат са се съгласили, че моментът за намиране на взаимноизгодно решение в сега, като приемлив може да бъде само прагматичния подход и установяването на дългосрочни и стабилни двустранни връзки между Скопие и Атина. : Цанко Цолов", "date": "2018.02.01", "title": "Алсат-М (Македония): Според Зоран Заев, сега е моментът за намиране на взаимноизгодно решени по спора за името"}
{"url": "http://www.focus-news.net/news/2018/02/01/2483935/desislava-atanasova-etnograf-ot-20-te-do-40-te-godini-na-xx-vek-ne-se-e-praznuval-trifon-zarezan-v-dupnishko-zaradi-bolestta-po-lozyata-filoksera.html", "text": "От 20-те до 40-те години на XX век не се е празнувал Трифон Зарезан в Дупнишко, заради болестта по лозята филоксера. Това каза за Радио „Фокус“-Пирин Десислава Атанасова, етнограф в Исторически музей-Дупница. „Трифон Зарезан се чества на 1-ви февруари по нов стил, а по стар стил - на 14 февруари. Денят се празнува весело и шумно, особено в районите където е развито лозарството“, заяви Атанасова. \r\n“На Трифон Зарезан в Дупнишко рано сутринта стопанката на дома омесва пресен хляб. Приготвя и кокошка, като я пълни с ориз и булгур. Заедно с питата и бъклицата с вино ги слага в нова вълнена торба, която дава на мъжа си да я носи с него на лозето“, разказа Атанасова. По думите й  мъжете от Дупнишко, най-често - на средна възраст, а може и по-млади, в групи от по 5 до 15 души, съседи по лозя, роднини или приятели, се организират заедно да изпълняват обичая на този ден - ритуалното зарязване на лозята.\r\nСпоред Атанасова обичаят по ритуалното зарязване на лозята подсеща за идващата пролет и началото на селскостопанската година. „На лозето на всеки поред закрояват една или няколко лози. Закроените лози поливат с вино, за да се роди догодина повече грозде. Отрязаните пръчки носят вкъщи и са ги поставяли пред домашната икона“, коментира още Атанасова. След зарязването на лозята мъжете нареждат богата трапеза, като започват шумни песни и хора. „Преди да се седне около софрата, лозарите избират Цар на лозята, когото наричат Трифон. Гледат той да бъде добър стопанин, имотен, да има много лозя и да е късметлия. Това са все предпоставки за добра бъдеща реколта“, каза също Атанасова. На главата на царя поставят корона от лозови пръчки, качват го на каруца, която е теглена от самите тях и ритуално обикалят лозята. Като посетят всички лозя с песен слизат в селото и започват да ходят от къща на къща, а стопаните ги посрещат с вино.  Празникът завършва в дома на царя, който черпи щедро с виното си, за да бъде обилна реколтата от грозде и да бъдат пълни бъчвите.\r\n\"В традиционната култура рязането на лозята е изключително мъжка дейност, жени не се допускат\", заяви Десислава Атанасова и уточни, е така се обяснява и особеното табу за жените през този ден - да не пристъпват територията на лозята „защото не е женска работа и за да ражда лозето“ (с. Рила, Дупнишко). „В Дупнишко е разпространена легендата за Трифон, който отишъл да крой на лозето си. Жена му седнала да преде. Както си прела обаче решила да излезе навън и видяла,че вали сняг. Трифоница казала: „Сняг трупа в селото, а аз натрупах три вретена“. Дошла Света Богородица и казала: „Трифон си отряза носа. Поръча превръзка да му занесеш““, разказва Атанасова.  По думите й Трифоница отишла на лозето и гледа, че нищо му няма на Трифон. „Тя му разказала, че е дошла Света Богородица и ми каза, че си си отрязал носа, да ти донеса превръзка. Той й отговорил „Аз кроя така, а не така“ , замахнал и си отрязал носа, затова и този празник се нарича Трифон Зарезан“, каза още Атанасова.\r\nЛора КАЛЧЕВА", "date": "2018.02.01", "title": "Десислава Атанасова, етнограф: От 20-те до 40-те години на XX век не се е празнувал Трифон Зарезан в Дупнишко, заради болестта по лозята филоксера"}
{"url": "http://www.focus-news.net/news/2018/02/01/2483939/stopanska-akademiya-d-a-tsenov-svishtov-sklyuchi-dogovor-za-satrudnichestvo-s-italianski-obrazovatelen-institut.html", "text": "Рамково споразумение за дългосрочно сътрудничество в областта на образованието сключи Стопанска академия „Димитър А. Ценов” с Институт „Енрико Ферми” със седалище в гр. Фоджа, Италия. Това съобщиха от пресцентъра на Стопанска академия „Димитър А. Ценов”. Договорът бе подписан в Свищов от ректора на Академията, доц. д-р Иван Марчевски и представляващия италианския институт, проф. Фабио Дакиле. Двете образователни институции ще работят съвместно за развиване на културен обмен между италиански и неиталиански студенти и докторанти, и студенти и докторанти от свищовското висше училище. С цел насърчаване и засилване на научното и образователното сътрудничество ще бъде реализиран обмен на преподаватели и студенти. \r\nСред основните дейности е привличане и обучение на италиански студенти от учебната 2018/2019 година по бакалавърски специалности и магистърски програми на английски език. Предвижда се обучението да се провежда в Свищов и в италианския град Фоджа. При подписване на договора в Стопанска академия двете страни се договориха, че учебните планове на свищовското висше училище ще бъдат хармонизирани със съществуващите учебни планове в италианските публични и частни университети. Институт „Енрико Ферми” пое ангажимента да популяризира дейността на Стопанска академия и предлаганите от нея образователни продукти.\r\nВ работната среща при подписване на договора за сътрудничество, от страна на Стопанска академия, участва и зам.-ректорът по учебна дейност, проф. д-р Марияна Божинова. В състава на гостуващата делегация бяха Винченцо Кироли – управител на консултантско дружество „Голден Консултинг” ООД и други представители на италианския бизнес. Гостите и домакините проведоха разговори за съвместна подготовка на проекти по най-голямата програма за научни изследвания и иновации на ЕС – „Хоризонт 2020”. Коментирани бяха и възможности за използване на експертния потенциал на преподаватели от Стопанска академия за консултиране на италиански фирми с бизнес интереси в България.", "date": "2018.02.01", "title": "Стопанска академия „Д. А. Ценов” - Свищов сключи договор за сътрудничество с италиански образователен институт"}
{"url": "http://www.focus-news.net/news/2018/02/01/2483945/razgrad-otkrit-e-iztochnik-na-zamarsyavane-na-reka-beli-lom.html", "text": "Община Разград с представител гл. експ. Иван Дучев от отдел „Околна среда“ съдейства на представители на Регионална инспекция по околната среда и водите (РИОСВ) – Русе, които направиха оглед, по сигнал на граждани за замърсяване на водите на река Бели Лом с бяло вещество. Това съобщиха от пресцентъра на Общината. Замърсяването е констатирано от Община Разград на 31 януари, в 15.30 часа. То е в централната градска част. Над 10 отходни шахти са отворени, за да се проследи пътят, откъде е преминало под земята замърсяването. Открит е изходът, през който се изтича веществото в реката. От нея са взета проба в 4 бутилки от представители на Пречиствателната станция в Разград. Очаква се резултатите да излязат до няколко дни.", "date": "2018.02.01", "title": "Разград: Открит е източник на замърсяване на река Бели Лом"}
{"url": "http://www.focus-news.net/news/2018/02/01/2483942/prof-d-r-hristomir-branzov-integratsiyata-na-sistemite-za-informatsiya-na-kachestvoto-na-vazduha-nyama-da-struva-nishto.html", "text": "Интеграцията на системите за информация на качеството на въздуха няма да струва нищо. Това каза проф. д-р Христомир Брънзов, директор на Национален институт по метеорология и хидрология – БАН и член на Съвета на учените към министъра на околната среда и водите, предаде репортер на Агенция „Фокус“. „Интеграцията на системите няма да струва нищо. Това, което имаме като уговорка, макар и устна, че МОСВ ще разреши гражданските станции ще бъдат монтирани до 5-те станции на Изпълнителната агенция по околна среда“, поясни проф. Брънзов. Той уточни, че гражданското общество ще предостави станциите. „Паралелно ще се съберат данните и след това е въпрос на сметка, ще се създадат връзки, които да коригират показанията на любителските уреди – като функция на температурата, влажността. След това създадените връзки, които приравняват измерванията да бъдат заложени в сайта на тази гражданска мрежа“, добави той.", "date": "2018.02.01", "title": "Проф. д-р Христомир Брънзов: Интеграцията на системите за информация на качеството на въздуха няма да струва нищо"}
{"url": "http://www.focus-news.net/news/2018/02/01/2483943/prezidentat-rumen-radev-i-kralyat-na-belgiytsite-filip-obsadiha-dvustrannite-ikonomicheski-otnosheniya.html", "text": "Президентът Румен Радев беше приет от Негово Величество краля на белгийците Филип в рамките на своето посещение в Брюксел. Това съобщиха от пресекретариата на държавния глава. Двамата обсъдиха двустранните икономически отношения, възможностите за увеличаване на инвестициите и потенциала на туристическите контакти между двете страни.", "date": "2018.02.01", "title": "Президентът Румен Радев и кралят на белгийците Филип обсъдиха двустранните икономически отношения"}
{"url": "http://www.focus-news.net/news/2018/02/01/2483947/veliko-tarnovo-kmetat-daniel-panov-se-sreshtna-s-golemiya-sportist-mnogokraten-natsionalen-i-svetoven-shampion-olimpiyski-medalist-yordan-yovchev.html", "text": "Кметът на Велико Търново Даниел Панов се срещна с големия спортист, многократен национален и световен шампион, олимпийски медалист Йордан Йовчев. Прочутият гимнастик гостува в града, посети стадион „Ивайло“ и в залата за спортна гимнастика проведе открит урок и тренировка с децата от Спортен клуб „Етър – Стил“. Тоеа съобщиха от пресцентъра на Община Велико Търново.\r\nШампионът  оцени високо инвестициите в спортната инфраструктура във Велико Търново, реализирани през последните няколко години по инициатива на Даниел Панов, екипа му в общинската администрация и в ОП „Спортни имоти и прояви“. Панов и Йовчев разговаряха за възможността Българската федерация по гимнастика да подпомогне осигуряването на нови уреди в залата по спортна гимнастика. Тя бе обновена заедно по време на мащабните ремонтни дейности на „Ивайло“. \r\nЙордан Йовчев посети и едно от новите великотърновски заведения, където се срещна с десетки жители на Старата столица и със спортни деятели. Той говори за своя житейски път, за спортните си постижения. Особено впечатлени бяха младите хора, които получиха ценни съвети от шампиона.", "date": "2018.02.01", "title": "Велико Търново: Кметът Даниел Панов се срещна с големия спортист, многократен национален и световен шампион, олимпийски медалист Йордан Йовчев"}
{"url": "http://www.focus-news.net/news/2018/02/01/2483948/tazi-godina-azerbaydzhan-be-predstaven-na-menar-film-festival-s-filma-gradinata-s-narovete.html", "text": "Тази година Азербайджан бе представен на MENAR Film Festival с филма „Градината с наровете”. Това съобщиха от пресцентъра на Посолството на Азербайджан в България. Азербайджанският народ се гордее със своята история, материалните и културни паметници, богата литература, изкуство и музика. Хубавата природа, климатът, богатството на природните ресурси оказа голямо влияние върху формирането на художествено мислене и творчество на азербайджанския народ. Киното, смятано за най-интересния и популярен вид изкуство в съвремието, прониква в живота на азербайджанския народ и става неразделната му част. Азербайджанското кино се опира на своята 120-годишна история. Историята на азербайджанското филмово изкуство започва от 2 август 1898 г. Началото на филмовата индустрия в Азербайджан е положено почти едновременно със създаването на кинематографията. През 1895 г. във Франция братята Люмиер изобретяват нов апарат за заснемане на филми – кинематографа, а малко по-късно през 1898 г. френският предприемач, фотограф и оператор Александър Мишон снима в Баку филми с изгледи на града („Пожар в нефтения фонтан в Биби Хейбат”, „Нефтеният фонтан в Балаханъ”, “Народно празненство в градската градина”, „Кавказки танц”, „Илишдин” („Хванах те”) и др.). През 1916 г. азербайджанската кинематография почва да се развива още повече след като братя Пироне я превръщат в промишлена индустрия. Едната от най-успешните работи на създадената от братята Пироне компания е перлата на азербайджанското кино – комедията „Аршън мал алан”, заснета по едноименната оперета на гениалния азербайджански композитор Узеир Хаджибеков. Този филм постига големи успехи не само в Азербайджан, но и в чужбина. По време на съществуването си, азербайджанската кинематография снима безброй игрални, документални и анимационни филми. В развитието на съвременното азербайджанско кино голяма роля има държавата. Приемането на „Държавната програма за развитие на азербайджанското кино през 2008-2018 г.” даде тласък на развитието на кинематографията. Азербайджанската кинематография е богата не само от гледна точка на жанра, но и от тематична гледна точка. Не е случайно, че филмите, произведени през определен период, отразяват характерните събития на същия период. Заснетите в края на XIX век филми са посветени на нефтения бум в Баку и показват нефтена индустрия, работа на нефтопреработващи заводи и др., в началото на ХХ век – свободата на жените, борбата с безпросветността и др., а през 90-те години на ХХ век започват да се произвеждат повече художествени филми в жанра драма. Това е свързано с окупацията от страна на въоръжените сили на Армения на териториите на Азербайджан, със скитането на 1 милион бежанци и вътрешно разселени лица и с желанието им за завръщането в родните места. Понастоящем в азербайджанските филми повече са отразени важните за обществото въпроси.\r\nПрез 1935 г. режисьорите Борис Барнет и Самед Марданов снимат първия звуков филм в страната \"На брега на синьото море\", който беше включен в списъка на най-добрите филми на световното кино според проучване, извършено сред най-влиятелните филмови критици във връзка с празнуването на 100-годишнината на световното кино.\r\nВ последно време азербайджанското кино участва във влиятелни международни фестивали, организирани в различни държави по света, където печелят награди. Може да се отбележи една интересна статистика. Заснетите през последните пет години 13 азербайджански филма през 2017 г. са спечелили 20 награди, като са участвали 51 пъти в 38 международни филмови фестивали в 20 държави, обхващащи 5 континента.\r\nМиналата година 2 азербайджански филма – “Червената градина” и “Градски мотиви” за пръв път участват в организирания в София MENAR Film Festival, който се смята за най-голямото събитие в Балканския регион, където се представя ислямската култура, и привлече голям интерес на зрителите. И тази година Азербайджан е представен на MENAR Film Festival с поредния филм – “Градината с наровете”. Филмът, заснет по мотивите на “Вишнева градина” на руския драматург и писател Антон Чехов, разказва за една семейна драма. Филмът, който е съвместна продукция на филмовото студио “Азербайджанфилм” и филмовата компания “Бута Филм” е заснет с покрепата на Министерството на културата и туризма на Азербайджан. Премиерата на “Градината с наровете” се състоя на Международния филмов фестивал в Карлови Вари в рамките на програмата “На Изток от Запад”. Филмът също така беше прожектиран на 21-ия естонски Филмов фестивал „Черни нощи“ в Талин, 7-мия международен филмов фестивал в Малатия, където спечели награда “Най-добър филм”, в рамките на Евразийския международен филмов фестивал в Казахстан и получи награда.\r\nС решение на Комисията по Азербайджан на Съюза на кинематографистите на Република Азербайджан филмът е избран за представяне на чуждестранни филми на награда  “Оскар” на Американската киноакадемия и беше номиниран за получаване на награда “Оскар” на Американската киноакадемия в категория “Най-добър филм на чужд език”.", "date": "2018.02.01", "title": "Тази година Азербайджан бе представен на MENAR Film Festival с филма „Градината с наровете”"}
{"url": "http://www.focus-news.net/news/2018/02/01/2483949/momchil-nekov-evrodeputat-uspeshniyat-produkt-na-21-vek-e-tozi-za-koyto-se-znae-i-govori.html", "text": "Успешният продукт на 21 век е този, за който се знае и говори. Това каза в предаването „Екологичен резонанс“ на Радио „Фокус“ евродепутатът Момчил Неков. Той уточни, че знанието и говоренето създават търсене, а с търсенето идва производството, създаването и поддържането на поминъка. За кампанията „Да защитим Българския вкус“, Неков каза: „Целта на кампанията е да се дава гаранция на потребителите, че закупуват автентичен продукт. От гледна точка на финансирането, когато имаме защита на такива продукти, те могат да се възползват от европейски схеми за финансиране, за промотиране на европейски пазари и извън ЕС на тези продукти, които са строго специфични“, каза още Момчил Неков. На въпрос за двойния стандарт при храните, евродепутатът каза, че трябва да бъде създаден общ европейски орган, който да следи за това различно качество, в различни продукти в Източна и Западна Европа. И да се създаде нов вид законодателство срещу тези нелоялни търговски практики.", "date": "2018.02.01", "title": "Момчил Неков, евродепутат: Успешният продукт на 21 век е този, за който се знае и говори"}
{"url": "http://www.focus-news.net/news/2018/02/01/2483946/stefan-dimitrov-airbginfo-dnes-e-dobar-den-za-grazhdanskoto-obshtestvo-ochakvame-barzi-i-trayni-resheniya-v-borbata-s-mrasniya-vazduh.html", "text": "Днес е добър ден за гражданското общество, очакваме бързи и трайни решения в борбата с мръсния въздух. Това каза Стефан Димитров, създател на платформата AIRBG.INFO след среща за технологичните възможностите за връзка между системите за измерване качеството на въздуха, предаде репортер на Агенция „Фокус“. „Днес е добър ден за гражданското общество в България, защото данните на нашата независима мрежа от над 500 станции ще започнат да се приемат от изпълнителната и общинската власти в София. Това е победа, защото преди година беше немислимо“, заяви Димитров. „Гражданското общество очакваме бързи и трайни решения, желаем успех“, каза още Димитров. Той уточни, че след интеграцията платформата ще продължи да излъчва информация. \r\nПо думите му всички ще се случи без тежест към данъкоплатеца. „Нашата мрежа струва под 40 хил. лв. на доброволците ни и 0 лв. на бюджета“, поясни той.  Димитров поясни, че параметрите, които измерват уредите на гражданската мрежа са фини прахови частици 2,5 микрограма/куб.м. и 10 микрограма/куб.м., температура, атмосферно налягане и влажност на въздуха.", "date": "2018.02.01", "title": "Стефан Димитров, AIRBG.INFO: Днес е добър ден за гражданското общество, очакваме бързи и трайни решения в борбата с мръсния въздух"}
{"url": "http://www.focus-news.net/news/2018/02/01/2483950/sliven-okrazhniyat-sad-nalozhi-myarka-za-neotklonenie-zadarzhane-pod-strazha-na-obvinen-v-grabezh-i-protivozakonno-lishavane-ot-svoboda.html", "text": "Окръжен съд – Сливен наложи мярка за неотклонение „задържане под стража“ на Станислав С. (на 32 г., от гр. Сливен). Той е обвинен за това, че от 23:30 ч. на 8 септември 2017 г. до 07:00 ч. на 10.09.2017 г. в Сливен, в съучастие с Дияна К., като съизвършители, противозаконно лишили от свобода Д. Х. по мъчителен за пострадалия начин – престъпление по чл. 142а, ал. 4, предл. 1, вр.ал. 1, вр.чл.20, ал. 2 от НК и престъпление по чл. 198, ал. 1, вр.чл. 20, ал. 2 от НК. Това съобщиха от пресцентъра на Апелативна прокуратура-Бургас.\r\nОт прокуратурата припомнят, че спрямо Станислав С. първоначално е наложена мярка за неотклонение „задържане под стража“. На 14 декември 2017 г. тя е била изменена от Апелативен съд – Бургас в „домашен арест“. \r\nВ резултат на осъществения контрол, в Окръжна прокуратура – Сливен е постъпила информация, че на 18 декември 2017 г., на 19 януари 2018 г. и 27 януари 2018 г. обвиняемият не е бил открит от полицейските служители на адреса, на който е трябвало да търпи мярката си за неотклонение.\r\nОтделно от това разпитани свидетели са съобщили, че са видели обвиняемия извън домът му на 21.01.2018 г. и на 03.01.2018 г., като при втория случай обвиняемият се е намирал зад сградата на ОД на МВР-Сливен, където се помещава следствения арест, като е направил опит да се свърже с Дияна К. (обвинена за същите престъпления), която е задържана в ареста. \r\nВъз основа на тези доказателства прокурорът е поискал от съда Станислав С. да бъде задържан под стража отново.\r\nСъдът е приел мотивите на прокурора и е наложил мярка за неотклонение „задържане под стража“ спрямо него.\r\nОпределението на Окръжен съд – Сливен може да бъде обжалвано пред Апелативен съд – Бургас.", "date": "2018.02.01", "title": "Сливен: Окръжният съд наложи мярка за неотклонение „задържане под стража“ на обвинен в грабеж и противозаконно лишаване от свобода"}
{"url": "http://www.focus-news.net/news/2018/02/01/2483952/vratsa-vazstanoveno-e-dvizhenieto-po-pat-i-1-mezdra-rebarkovo-v-rayona-na-s-kreta.html", "text": "Възстановено е движението по път I-1 Мездра - Ребърково в района на с. Крета. Това съобщиха от пресцентъра на Агенция \"Пътна инфраструктура\".", "date": "2018.02.01", "title": "Враца: Възстановено е движението по път I-1 Мездра - Ребърково в района на с. Крета"}
{"url": "http://www.focus-news.net/news/2018/02/01/2483937/makfaks-makedoniya-britansko-izdanie-opredeli-deystviyata-na-aleksis-tsipras-po-spora-za-imeto-kato-igra-na-poker.html", "text": "Гръцкият премиер Алексис Ципрас се противопоставяше твърдо на всеки опит за решение на спора за името с Македония и в случай на постигане на какъвто и да е компромис, министър-председателят може да се превърне в Ото фон Бисмарк на Балканите, пише вестник Financial Times в статия, озаглавена „Ципрас играе покер в двустранните отношения с Македония, предава македонската агенция Макфакс. \r\nСъгласно статията на британското издание, около 60% от гърците са против съдържане на термина „македония“ в името на северния съсед на Гърция, тъй като според тях това е предявяване на териториални претенции. : Цанко Цолов", "date": "2018.02.01", "title": "„Макфакс“ (Македония): Британско издание определи действията на Алексис Ципрас по спора за името като игра на покер"}
{"url": "http://www.focus-news.net/news/2018/02/01/2483955/kyustendil-bez-problemi-i-izchakvaniya-se-osashtestvyava-preminavaneto-prez-gkpp-gyueshevo.html", "text": "Без проблеми и изчаквания се осъществява преминаването на моторни превозни средства през ГКПП „Гюешево”. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Движението от и за граничния пункт се осъществява при зимни условия.\r\nВенцеслав ИЛЧЕВ", "date": "2018.02.01", "title": "Кюстендил: Без проблеми и изчаквания се осъществява преминаването през ГКПП „Гюешево”"}
{"url": "http://www.focus-news.net/news/2018/02/01/2483893/vanshniyat-ministar-na-makedoniya-nikola-dimitrov-sporat-za-imeto-nyama-da-se-reshi-ako-tryabva-da-promenyame-natsionalnostta-i-ezika-si.html", "text": "Външният министър на Македония Никола Димитров заяви по време на общата пресконференция със специалния представител на ООН по спора за името Матю Нимиц, че спорът за името между бившата югославска република и Гърция никога няма да се реши, ако Македония трябва да променя езика и националността си, пише електронното издание МКД. Съгласно думите на Димитров, „в 21 век никой не може да посегне на правото ни да бъдем македонци и говорим македонски език, който е един от групата на славянските езици“. Първият дипломат на Скопие подчерта, че „много хора следят проблема с притеснение, други с гняв“ и „колкото повече се говори за този въпрос, толкова повече намаляват шансовете да се намери решение“. Според Димитров, „ако се подхожда с взаимно достойнство, решение може да бъде намерено“. \r\nВъншният министър подчерта, че заедно с Нимиц са обсъдили предложенията за ново името на републиката, като Димитров е отбелязал, че има някои имена, „които са добри, има и други, които не са подходящи“. : Цанко Цолов", "date": "2018.02.01", "title": "Външният министър на Македония Никола Димитров: Спорът за името няма да се реши, ако трябва да променяме националността и езика си"}
{"url": "http://www.focus-news.net/news/2018/02/01/2483956/blagoevgrad-obshtinskiyat-kuklen-teatar-predstavya-premierno-valshebnoto-ogledalo.html", "text": "Общински куклен театър-Благоевград ще представи премиерата „Вълшебното огледало“. Това съобщиха от пресцентъра на Общината. Постановката ще бъде играна от 18:00 часа в салона на Куклен театър, който се намира в сградата на бившия Младежки дом.Текстът и постановката са дело на Кирякос Аргиропулос, сценографията е на Жени Лачева, а музиката на Георги Красимиров – Герасим. В представлението участват актьорите Виктор Кападжиев, Наталия Петкова, Ирина Шумелова и Мартин Лазаревски.", "date": "2018.02.01", "title": "Благоевград: Общинският куклен театър представя премиерно „Вълшебното огледало“"}
{"url": "http://www.focus-news.net/news/2018/02/01/2483944/kmetat-na-solun-yanis-butaris-vmesto-da-pomagame-na-nashiya-sased-nie-go-obizhdame.html", "text": "„Вместо да помагаме на нашия съсед, ние го обиждаме с нападки“, заяви в четвъртък кметът на Солун Янис Бутарис, предава македонската агенция Макфакс. Според градоначалника, Гърция „ще изгуби много от спора за името“. „Ще изгубим достойнството си в ЕС и НАТО“, подчерта Бутарис, като добави, „не помагаме на нашия съсед, който се намира на кръстопът като малко дете в търсене на своята идентичност“, отбеляза още пред местни медии кметът на гръцкия град.: Цанко Цолов", "date": "2018.02.01", "title": "Кметът на Солун Янис Бутарис: Вместо да помагаме на нашия съсед, ние го обиждаме"}
{"url": "http://www.focus-news.net/news/2018/02/01/2483960/dots-d-r-petar-nenkov-voenen-istorik-v-srazhenieto-pri-bulair-turskite-divizii-gubyat-poveche-ot-polovinata-si-lichen-sastav.html", "text": "В сражението при Булаир на 26 януари 1913 година турските дивизии губят повече от половината си личен състав. Това каза в предаването „Със славната 2-ра Тракийска дивизия – За честта на България”, на Радио „Фокус”-Пловдив доц. д-р Петър Ненков, военен историк. „В превод на български език думата „Булхаир” означава „намерено щастие”, но край него не щастие, а смъртта си намират 5 хиляди турски войници, други 10 хиляди са ранени”, разказа Ненков. Българските загуби възлизат на 114 убити и 437 ранени.\r\nСлед неуспешната атака на Чаталджанската укрепена линия от обединениете 1-ва и 3-та български армии между воюващите страни започват преговори за примирие. На 20 ноември 1912 г. в село Плая, разположено на брега на езерото Буюкчекмедже е подписано примирието. Съгласно условията му армиите на воюващите страни запазват достигнатите позиции.\r\nИзползвайки затишието по фронтовете българското Главно командване на 14 декември 1912 г. създава 4-та армия, с командващ генерал-майор Стилян Ковачев, в която влизат 2-ра пехотна Тракийска, 7-а пехотна Рилска дивизия, Конната дивизия, Сборната конна бригада и Македоно-Одринското опълчение. Основната й задача е да охранява брега на Мраморно море от турски десанти и да опази тила на останалите три български армии.\r\nНа позицията при Булаир на Галиполския полуостров са разположени два от полковете на 7-ма пехотна Рилска дивизия на генерал-майор Георги Тодоров – 13-ти пехотен Рилски полк и 22-и пехотен Тракийски полк, подкрепени от 4-та дружина на 49-и пехотен полк.\r\nНа 3 ноември в Лондон започва мирна конференция на воюващите страни, която протича паралелно с конференцията на посланиците на Великите сили. В хода на преговорите османското правителство предлага създаване на автономни държави Македония и Албания, но планът му е отхвърлен от съюзниците, които искат всички територии на запад от линията Мидия – Енос.\r\nПод натиска на Великите сили правителството на Кямил паша се съгласява да отстъпи. Младотурският комитет „Единение и напредък” начело с Енвер паша обаче извършва на 10 януари в Цариград военен преврат и прекъсва мирните преговори в Лондон. Военният министър Назъм паша е застрелян, а министър председателят Кямил паша е принуден да подаде оставка. Младотурците подвеждат резерви от Анадола и подготвят контранастъпление, чрез няколко концентрични удара в Източна Тракия, целящи разгрома на българските войски при Чаталджа и Галиполи, разкъсване обсадата на Одринската крепост и внасянето на коренен прелом в хода на бойните действия.\r\n„Надъхани с верски фанатизъм, част от турските войници извезват със сребро на фесовете си надписа ”Пожертвай се в името на Аллах!” Всички дават клетва на гроба на султан Мурад в Цариград, че ще умрат до един, но ще победят неверниците!”, разказа още Петър Ненков.\r\nЦветана ТОНЧЕВА", "date": "2018.02.01", "title": "Доц. д-р Петър Ненков, военен историк: В сражението при Булаир турските дивизии губят повече от половината си личен състав"}
{"url": "http://www.focus-news.net/news/2018/02/01/2483958/the-hill-amerikanskiyat-ministar-na-otbranata-zayavi-che-tryabva-da-napravi-armiyata-na-sasht-po-smartonosna.html", "text": "Американският министър на отбраната Джеймс Матис направи в четвъртък обръщение към републиканските членове на Конгреса, по време на която изрази желанието си да направи армията на САЩ по-смъртоносна, пише The Hill. Коментарът му е направен в рамките на срещата на републиканците  в  курорта „Уайт сулфур спрингс“, Западна Вирджиния, провеждана в четвъртък и петък. Събралите се законодатели ще обсъдят някои от по-важните въпроси пред Конгреса, сред които най-вероятно ще бъде и проектът за бюджет за фискалната 2018 г., който все още не приет заради ключови различия с Демократическата партия. \r\nВ своята реч Матис заяви, че „трябва да направя армията по-смъртоносна“, малко след като поиска допълнителни 50 милиарда долара за бюджета на Пентагона, което е със седем процента повече от заложните в проекта 668 млрд. долара. Според министъра на отбраната, годишно са нужни между три и пет процента увеличение на бюджета на ведомството, които трябва да компенсират загубите, дължащи се на инфлацията. Освен това Матис иска увеличението да е съгласувано с неговата Национална стратегия за отбрана, според която САЩ ще се откажат от тероризма като главен свой противник, а вместо това страната ще се завърне в, както го определи министъра, „надпреварата с големите държави“, уточнявайки, че става въпроса за Китай и Русия, пише още изданието.  \r\nСпоред източници на вестника, главата на Пентагона е подчертал, че „не мога да поддържам американската армия по сегашните шаблони“. \r\nКлючовото събитие от първия ден на традиционната среща на републиканските народни представители ще бъде реч на президента Доналд Тръмп. : Цанко Цолов", "date": "2018.02.01", "title": "The Hill: Американският министър на отбраната заяви, че трябва да направи армията на САЩ по-смъртоносна"}
{"url": "http://www.focus-news.net/news/2018/02/01/2483959/arhimandrit-antim-vidinska-mitropoliya-vnesohme-zhalba-v-rayonna-prokuratura-vidin-za-oklevetyavane.html", "text": "Внесохме жалба в Районна прокуратура – Видин за оклеветяване, каза на пресконференция архимандрит Антим, един от 6-мата епархийски избиратели, които са внесли жалбата, предаде репортер на Радио „Фокус“ – Видин. Той посочи, че жалбата е срещу 7 души, двама от които са духовници, както и срещу информационен сайт. „Бяхме оклеветени, наричани „мафия“, срещу нас бяха разпространени обвинения, че сме манипулирали епархийските избори на 28 януари за Видински митрополит, че сме подкупни, че не сме гласували по съвест“, каза архимандрит Антим.  \r\nТой посочи, че 6 епархийски избиратели са решили да заведат дело за клевета и да потърсят по един достоен начин отговорност на тези, които са ги оклеветили. Поводът за възникналия скандал са проведените епархийски избори за митрополит на 28 януари. Тогава  бяха излъчени двама кандидати за Видински митрополит – епископ Даниил и епископ Герасим. Само два гласа получи епископ Поликарп, работил 10 години във Видинската епархия и в чиято подкрепа бяха събрани 6565 подписа на жители на областта. В деня на епархийските избори пред сградата на Видинската света митрополия, събралите се видински граждани скандираха „мафия“, чуваха се обидни определения за 29-тимата епархийски избиратели. Според присъстващите свещеници на пресконференцията към епархийските избори е имало един светски подход към чисто каноничната процедура. \r\n„Нашият висш клир трябва да се сезира и да вземе отношение по това, което се случи във Видин, защото всъщност бе проведена една светска предизборна кампания за един от кандидатите за Видински митрополит, какво щеше да стане ако за всеки епископ от листата бе организирана такава кампания?“, попита отец Нифон от Боровишкия манастир. На 3 февруари Светия синод на БПЦ трябва да реши дали епархийският избор е валиден и проведен по надлежния ред и ако това е така, то на 4 февруари Синода начело с патриарх Неофит ще изберат между  епископ Даниил и епископ Герасим новия Видински митрополит.\r\nАнна ЛОЗАНОВА", "date": "2018.02.01", "title": "Архимандрит Антим, Видинска митрополия: Внесохме жалба в Районна прокуратура – Видин за оклеветяване"}
{"url": "http://www.focus-news.net/news/2018/02/01/2483951/tass-siriya-opredeli-operatsiyata-na-turtsiya-v-afrin-kato-agresiya-i-zaplashi-s-otvetni-deystviya.html", "text": "Според външното министерство на Сирия, операцията на турската армия в провинция Африн е агресия срещу страната, предава ТАСС. В съобщение, разпространено от външното ведомство, се казва, че „военната операция на турската армия в Северна Сирия е нечувана агресия срещу Сирийската арабска република и нейната териториална цялост“. Според Дамаск, „присъствието на чужди военни на територията на републиката без съгласието на правителството е агресия и окупация. Реакцията (на сирийските управляващи) ще бъде реципрочна“. \r\nНа 20 януари Турция започна в сирийската провинция Африн военни действия срещу кюрдската групировка „Отряди за народна самоотбрана“, която Анкара определя като терористична.: Цанко Цолов", "date": "2018.02.01", "title": "TAСС: Сирия определи операцията на Турция в Африн като „агресия“ и заплаши с ответни действия"}
{"url": "http://www.focus-news.net/news/2018/02/01/2483961/ministerstvo-na-zdraveopazvaneto-zakonoproektat-za-lekarstvata-e-priet-edinodushno-v-parlamentarnata-zdravna-komisiya.html", "text": "Единодушно Комисията по здравеопазване в Народното събрание прие на първо четене законопроекта за изменение и допълнение на Закона за лекарствените продукти в хуманната медицина. С него се регламентира редът за установяване на липса на лекарства при паралелен износ. Това съобщиха от пресцентъра на Министерството на здравеопазването. Изпълнителната агенция по лекарствата вече ще може да издава забрана или ограничаване на износа на липсващи за българските пациенти медикаменти. За първи път ще бъде създадена информационна система, която ще следи движението на лекарствените продукти. Предвиждат се по-високи санкции, при извършване на нерегламентирана търговия с лекарства, включени в ограничителния списък, като за търговците на дребно глобата е в размер от 10 000 до 20 000 лв. при първо нарушение и от 25 000 до 35 000 лв. при повторно нарушение , а при търговците на едро имуществената санкция е в размер на от 10 000 до 25 000 лв., и при повторно нарушение – отнемане на разрешението за търговия на едро със заповед на ИАЛ. За всеки, който извърши износ на лекарствени продукти в нарушение на разпоредбите за износ на лекарствени продукти от закона е предвидена глоба, съответно имуществена санкция в размер от 50 000 до 100 000 лв. \r\nВ рамките на блиц-контрола министър Ананиев отговори на депутатски въпрос относно ползването на военни въздухоплавателни средства за нуждите на МЗ. „В момента Министерството на здравеопазването извършва медицински полети, ползвайки военния самолет „Спартан“, като за миналата година случаите, за които е бил ползван, са девет. Към министъра на отбраната е създадена междуведомствена комисия, която има за задача да изготвят план как част от 8-те „Кугър“, които трябва да бъдат ремонтирани, да бъдат преоборудвани за нуждите на МЗ“, коментира Ананиев.  \r\nМЗ има за задача да определи каква техника и медицинска апаратура са необходими за оборудване на хеликоптерите, които ще ни бъдат предоставени. Експерти от Министерството на отбраната, Министерството на здравеопазването и Министерството на финансите ще направят разчети на сумите, които са необходими за ремонтирането и преоборудването на машините. Докладът до премиера ще бъде публичен, което ще гарантира пълна прозрачност, стана ясно още от думите на министъра. \r\nОтносно обучението на парамедици Кирил Ананиев обясни, че то се провежда в 20 лицензирани центъра в страната, като два от тях са разкрити на територията на лечебни заведения – ЦСМП София и УМБАЛ Русе. След като през 2016 г. бяха приети държавните образователни изисквания за придобиване на квалификация по професия парамедик, обучението се провежда в три степени на квалификация, като според степента ще осъществяват дейности по оказване на първа помощ, свързани с първоначална оценка на състоянието на пациента, поддържане на жизнените функции и осигуряване на специализиран транспорт до лечебно заведение. „Парамедиците ще могат да работят и в центровете за спешна помощ“, заяви здравният министър. 46 парамедици са обучени по програма на Министерството на труда и социалната политика и от тях вече има назначени в спешните центрове в Кърджали, Пловдив, Разград, Смолян и Търговище. 37 са местата за парамедици за 2018 г., обявени от центровете за спешна медицинска помощ на територията на цялата страна. Осигуряването на необходимия човешки ресурс в системата на спешна помощ е приоритет на настоящия екип на МЗ, беше категоричен Ананиев. \r\nНа въпрос за дълговете на лечебните заведения, здравният министър коментира, че общият размер на задълженията на държавните болници към 30.11.2017 г. е 439 млн. лв. Спрямо края на 2016 г. нарастването на задълженията е с 22 млн. лв., или 5,25 %. Най-голям дял в общите задължения имат едноличните акционерни дружества - 245 млн. лв. Общият размер на просрочените задължения на всички лечебни заведения с над 50% държавно участие към 30.11.2017 г. е 157 млн. лв. Нарастването спрямо 2016 г. е със 7 млн. лв., или 4,5%. Към края на 2017 г. общите задължения на общинските болници възлизат на 98 млн. лв.  Спрямо 2016 г. увеличението е с 6 млн. лв., или 6,12%. Просрочията възлизат на 43 млн. лв., което е с 1 млн. лв. повече спрямо 2016 г., или 2,3%.", "date": "2018.02.01", "title": "Министерство на здравеопазването: Законопроектът за лекарствата е приет единодушно в парламентарната здравна комисия"}
{"url": "http://www.focus-news.net/news/2018/02/01/2483962/evrodeputatat-georgi-pirinski-sotsialnite-investitsii-na-eib-sa-pod-kritichniya-minimum.html", "text": "Комисията по бюджетен контрол на Европейския парламент проведе обсъждане на доклад за дейността на Европейската инвестиционна банка (ЕИБ) за 2016 г. Докладчикът в сянка от Групата на социалистите и демократите Георги Пирински подчерта, че инвестициите в социалната сфера, които Банката отчита, възлизат на не повече от 4% от общия обем отпуснатите заеми. Това съобщиха от пресофиса на евродепутата. През периода от 2000 г. до 2016 г.  средногодишно за здравеопазване са били отпускани по 1.5 млрд. евро (общо включващи и ново строителство, и реконструкция, и ново оборудване); за образование - по 2.4 млрд. евро; за социални жилища - по под 1 млрд. евро, а за дейности в сферата на културата и занаятите - едва 25 млн. евро за целия период.\r\nПирински също изтъкна, че придържането към така наречените най-добри банкови практики при избора на проекти всъщност води до затвърждаване на крайно небалансираното географско и секторно финансиране от страна на Банката, като две трети от заемите остават съсредоточени в петте най-големи икономики в ЕС. Съгласно доклада на Банката през 2016 г., Българя, както Хърватия и Латвия, въобще не са получили инвестиционни заеми от ЕИБ. Крайно необходимо е на практика ЕИБ да осигури изпълнението на задълженията си съгласно Договорите на ЕС за провеждане на кохезионната политика на ЕС за ускорено икономическо, социално и териториално сближаване между държавите членки и съответното преодоляване на твърде значителните неравенства и различия между тях.", "date": "2018.02.01", "title": "Евродепутатът Георги Пирински: социалните инвестиции на ЕИБ са под критичния минимум"}
{"url": "http://www.focus-news.net/news/2018/02/01/2483954/smolyan-mokri-po-usoynite-chasti-v-planinata-sa-patishtata-v-oblastta.html", "text": "Проходими при зимни условия са пътищата в област Смолян, съобщи за Радио „Фокус“ – Смолян дежурният в Областно пътно управление – Смолян. Пътните настилки по републиканските направления са мокри в усойните участъци в планината, като превантивно се опесъчават и обработват със сол срещу заледяване през нощта. Повишена е опасността от падащи камъни по всички пътища в областта, затова водачите трябва да шофират с внимателно и със съобразена скорост. През деня не са постъпвали сигнали за инциденти по пътищата в региона.\r\nПоради стеснен габарит на пътя през целия зимен сезон остава в сила ограничението за  движение за МПС над 12 тона с ремаркета и полуремаркета по пътя Лъки – Рожен. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти. Заради пропадане на каменна подпорна стена  движението между селата Кошница и Могилица се осъществява в едната лента. И двата участъка са обозначени с пътни знаци.\r\nВ Смолян автобилният трафик е с обичайната си натовареност за края на работния ден. По-интензивно е движението по централния бул. „България“ и входно-изходните артерии на града.\r\nНели ГЕРГЬОВСКА", "date": "2018.02.01", "title": "Смолян: Мокри по усойните части в планината са пътищата в областта"}
{"url": "http://www.focus-news.net/news/2018/02/01/2483964/aktualna-patna-obstanovka-kam-1730-chasa.html", "text": "Агенция \"Пътна инфраструктура\" предоставя информация за състоянието на републиканските пътища към 17:30 часа. Актуалната пътна обстановка в страната е следната:Метеорологична обстановка:\r\nТемпературите са в интервала от +2° до +17°. Времето над страната е ясно. Слаб до умерен вятър духа в областите Варна, Видин, Кърджали, Силистра, Смолян, Хасково и Шумен. Пътните настилки са предимно сухи, на места мокри, по високите и усойни участъци частично заледени и обработени.Състояние на автомагистралите:\r\nАМ „Тракия“:\r\nОбласт София: Ограничено е движението по пътната връзка София-Костенец на  пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София - Костенец през пътен възел „Ихтиман“ при км 34+000.\r\n- за направленията Ихтиман - Пловдив и Костенец - Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г.\r\nОбласт Бургас: Движението по АМ „Тракия“ от км 325+107 до км 359+475 в участъка Деветак – кв. Ветрен се осъществява с ограничена скорост до 90 км/ч поради аварийни ремонтни дейности на асфалтовата настилка. Сигнализирано е с пътни знаци. Срок до 09.02.2018 г.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.Въведени ограничения по основните пътни направления:\r\n1. Проходи:\r\n- „Върбишки” - затворен за всички МПС. Срок: целогодишно; \r\n- „Златишки” - затворен за всички МПС. Срок: целогодишно;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т. Срок: целогодишно;\r\n- „Дюлински” - забранен за МПС над 3,5 т. Срок: целогодишно;\r\n- „Пампорово” - забранен за МПС над 3,5 т. Срок: целогодишно; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т. Срок: целогодишно;\r\n- „Троянски” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок: целогодишно.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.; въведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.\r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.; въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни; Срок до 31.03.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: няма ограничения.\r\nобласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.;\r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-539: Движението по път III-539 Средец – Трояново от км 0+000 до км 17+979 се извършва с повишено внимание поради аварийно запълване на появили се деформации на пътната настилка със студена смес. Сигнализирано е с пътни знаци. Срок: до 05.02.2018 г.\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 31.12.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради довършителни дейности от ремонт. \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница – с. Ресен и обратно. Срок до 02.02.2018 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Движението път ІІ-81 Берковица – Монтана от км 86+200 до км 97+800 се осъществява в една лента поради аварийно запълване на появили се деформации на пътната настилка със студена смес. Срок до 31.01.2018 г.\r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-842: Движението по път по път III-842 Юндола – Белово е ограничено за МПС над 12 т. с ремаркета и полуремаркета. \r\nОбходен маршрут: Белово-Варвара-Велинград-Юндола.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 28.02.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.02.01", "title": "Актуална пътна обстановка към 17.30 часа"}
{"url": "http://www.focus-news.net/news/2018/02/01/2483968/dots-d-r-petar-nenkov-voenen-istorik-patriarhat-na-balgarskata-literatura-ivan-vazov-vazpyava-v-stihotvorenie-slavnata-pobeda-na-balgarskata-armiya-pri-bulair.html", "text": "Патриархът на българската литература Иван Вазов възпява в стихотворение славната победа на българската армия при Булаир. Това каза в предаването „Със славната 2-ра Тракийска дивизия – За честта на България”, на Радио „Фокус”-Пловдив\" доц. д-р Петър Ненков. „Ново име в историята световна наший меч записа най-подир, нова слава в славата гръмовна: Булаир!, пише в стихотворението си Вазов. „В тази битка съотношението на силите е стряскащо – 37355 турски войници срещу десет хиляди български”, добави Ненков.\r\n”Рано сутринта на 26 януари 1913 г. край село Булаир на Галиполския полуостров, Булаирският турски корпус под командването на Фетхи бей тръгва срещу българските позиции на 7-ма пехотна Рилска дивизия”, разказа Петър Ненков. Двете турски дивизии „Мюретаби” и 27-ма Низамска настъпват уверени в своя успех срещу два български полка – 13-ти Рилски полк и 22-и Тракийски полк от 7-ма Рилска дивизия. Двадесет и втори пехотен Тракийски полк е заел позиция на лявото крило на българската отбрана. На дясното крило е 13-ти пехотен Рилски полк. Турците напредват в състав от 6 пехотни полка, в три колони, съсредоточени в 5 километров фронтови участък. Настъплението им се поддържа от огъна на 12 полски и няколко планински батареи. Главният удар на турското настъпление е насочен срещу участъка на 22-и пехотен Тракийски полк.\r\nСрещу неговата позиция настъпва цялата 27-ма Низамска дивизия. Гъстата мъгла помага на противника да се приближи незабелязано на около стотина крачки от първите окопи на българската позиция.\r\nВ този момент се разнася викът: „Поганците са тук!”. Моментът е критичен! Командирът на полка застава в първа бойна линия. Завързва се ожесточен бой около ключовата позиция – чифлика Доган Аслан. За да повдигне духа на своите войници командирът на 7-а рота от 2-ра дружина на 22-и Тракийски полк решава да предприеме контраатака. С думите: “Войници, в днешния ден погледите на цяла България и на нашите братя при Одрин и Чаталджа са обърнати към нас. Който от вас обича България, да ме последва”!- той повежда своите храбри воини в атака.\r\nРилци стремително се спускат към чифлика Доган Аслан под град от куршуми и шрапнели. Те достигат до покрайнините на чифлика, превзет от турците и завързват жестока ръкопашна борба с тях.\r\nСлед като ги унищожават българите се връщат обратно в окопите си. Другите дружини от 22-и Тракийски полк последват примера им и също контраатакуват успешно противника, като разколебават и разстройват неговото настъпление.\r\nДивизионната артилерия на 7-ма Рилска дивизия подавя вражеските батареи и засипва с шрапнели и картеч настъпващите турски вериги.\r\nКъм 12,30 ч. на позицията на 2-а дружина от 22-и Тракийски полк пристига в подкрепа 4-а дружина от 49-и пехотен полк. Двете дружини преминават в решително контранастъпление.\r\nС мощно „Ура” в 16,30 ч. те се понасят в неудържима атака на нож, като увличат останалите три дружини от 22-и Тракийски полк и една дружина от 49-и пехотен полк. Противникът в чифлика Доган Аслан открива огън, но нищо не може да спре устрема на храбрите рилци. В жесток ръкопашен бой турците са разбити и принудени панически да отстъпят. Трите части на чифлика падат една след друга.\r\nВоините от 2-ра дружина на 22-и Тракийски полк унищожават десетки вражески войници и пленяват знамето на един турски полк от 27-а Низамска дивизия. Към 17 часа турската дивизия е поголовно разбита и отстъпва по цялата бойна линия . Чифликът Доган Аслан отново е в български ръце. На другия участък на Булаирската позиция настъпва турската дивизия Мюретаби срещу 13-ти пехотен Рилски. Рилци не дочакват вражеската атака, а контраатакуват смело противника в предпозиционното пространство. В страховит срещен бой турските полкове са разбити.\r\nЗа този паметен бой военният кореспондент на руския вестник ”Известия” пише:”Контраударът на българската армия е светкавичен и безмилостен”. В следобедните часове 13-и пехотен Рилски полк атакува дивизията „Мюретаби“.\r\nЕдин български пехотен полк атакува на нож цяла турска дивизия и то без артилерийска подкрепа, защото всичките батареи на 7-ма Рилска дивизия по това време са при чифлика Доган Аслан, където е главният удар на противника.\r\nПри Разрязаната Могила се завързва безмилостна, кръвопролитна и героична битка! Българите се бият като истински дяволи! В ръкопашните боеве те проявяват такава ярост, сякаш искат да отмъстят с едни замах с петвековните мъки и зверствата на поробителите.\r\nДори и ранени, те отказват да напуснат бойния строй и заклеват своите другари да бият врага без пощада! Оцелелите турски войници от дивизията „Мюретаби“ бягат ужасени в укрепленията си на Галиполи. Като мощен тътен на буря, над полето се носи победоносният вик на български юнаци: „България, България!”.\r\nЦветана ТОНЧЕВА", "date": "2018.02.01", "title": "Доц. д-р Петър Ненков, военен историк: Патриархът на българската литература Иван Вазов възпява в стихотворение славната победа на българската армия при Булаир"}
{"url": "http://www.focus-news.net/news/2018/02/01/2483967/pregled-na-mezhdunarodnite-novini-do-18-chasa-agentsiya-fokus.html", "text": "Лидерът на македонската партия ВМРО-ДПМНЕ Християн Мицковски заяви, че решението по спора за името, по което работи правителството, трябва да запазва държавните и национални интересни. Коментарът е направен по време на срещата с медиатора на ООН по спора за името Матю Нимиц, на която са присъствали също така вицепредседателя на партията Александър Никополски и генералният секретар Игор Янушев. \r\nМицковски е информирал Нимиц относно позицията на водената от него опозиционна партия по въпроса за продължаващия вече 25 години спор с Гърция. \r\nФормацията е изразила също така и притесненията си относно някои определени действия на гръцкото общество, които подтикват към негативни чувства срещу Македония. \r\n*** Американският министър на отбраната Джеймс Матис направи в четвъртък обръщение към републиканските членове на Конгреса, по време на която изрази желанието си да направи армията на САЩ по-смъртоносна. Коментарът му е направен в рамките на срещата на републиканците  в  курорта „Уайт сулфур спрингс“, Западна Вирджиния, провеждана в четвъртък и петък. Събралите се законодатели ще обсъдят някои от по-важните въпроси пред Конгреса, сред които най-вероятно ще бъде и проектът за бюджет за фискалната 2018 г., който все още не приет заради ключови различия с Демократическата партия. \r\nВ своята реч Матис заяви, че „трябва да направя армията по-смъртоносна“, малко след като поиска допълнителни 50 милиарда долара за бюджета на Пентагона, което е със седем процента повече от заложните в проекта 668 млрд. долара. Според министъра на отбраната, годишно са нужни между три и пет процента увеличение на бюджета на ведомството, които трябва да компенсират загубите, дължащи се на инфлацията. Освен това Матис иска увеличението да е съгласувано с неговата Национална стратегия за отбрана, според която САЩ ще се откажат от тероризма като главен свой противник, а вместо това страната ще се завърне в, както го определи министъра, „надпреварата с големите държави“, уточнявайки, че става въпроса за Китай и Русия, пише още изданието.  \r\nСпоред източници на вестника, главата на Пентагона е подчертал, че „не мога да поддържам американската армия по сегашните шаблони“. \r\nКлючовото събитие от първия ден на традиционната среща на републиканските народни представители ще бъде реч на президента Доналд Тръмп. \r\n*** Според външното министерство на Сирия, операцията на турската армия в провинция Африн е агресия срещу страната. В съобщение, разпространено от външното ведомство, се казва, че „военната операция на турската армия в Северна Сирия е нечувана агресия срещу Сирийската арабска република и нейната териториална цялост“. Според Дамаск, „присъствието на чужди военни на територията на републиката без съгласието на правителството е агресия и окупация. Реакцията (на сирийските управляващи) ще бъде реципрочна“. \r\nНа 20 януари Турция започна в сирийската провинция Африн военни действия срещу кюрдската групировка „Отряди за народна самоотбрана“, която Анкара определя като терористична.\r\n*** Македонският премиер Зоран Заев заяви, че моментът е подходящ за намиране на взаимноизгодно решение по спора за името, което да уважава националната идентичност и достойнство на Македония и Гърция.  \r\nСъгласно разпространено от правителствения пресцентър в Скопие съобщение, медиаторът на ООН по спора за името Матю Нимиц и Заев са разменили своите идея и размисли във връзка с продължаващия вече 25 години проблем. Заев също така е представил погледа на Скопие по въпроса, както и резултатите от срещата му с държавния връх, проведени в събота. По време на разговорите между двамата, премиерът и американският дипломат са се съгласили, че моментът за намиране на взаимноизгодно решение в сега, като приемлив може да бъде само прагматичния подход и установяването на дългосрочни и стабилни двустранни връзки между Скопие и Атина. \r\n*** Френското външно министерство призова в четвъртък Иран и Русия да използват влиянието си спрямо Башар Асад и убедят сирийското правителство да прекрати бомбардировките срещу цивилни обекти в провинциите Идлиб и Източна Гута. \r\n„Франция строго осъжда атаките, извършени на 29 януари срещу болница на „Лекари без граници“, както и срещу пазара Сарахиб, както и тези от 30 януари срещу Ериха“, се казва в разпространеното от външното ведомство съобщение. „Тези нападение отнеха живота на много мирни граждани и унищожиха болницата на „Лекари без граници“, подчертаха още от външното министерство. \r\n„Необходимо е в най-кратки срокове Русия и Иран, като гаранти на астанския мирен процес и съюзници на Дамаск, да предприемат мерки за прекратяване на тези бомбардировки и разрешение за пропускане на хуманитарна помощ до всички нуждаещи се от нея.“ \r\n*** „Категорично отказвам да се наема с посочване на времева рамка за приключване на спора за името, но мисля, че до няколко седмици или месеци ще се намери решение“, заяви медиаторът на ООН по спора за името Матю Нимиц по време на общата прескоференция с външния министър на Македония Никола Димитров в четвъртък. \r\n„Въпросите са поставени на дневен ред, но те няма да станат по-леки в бъдеще“, отбеляза Нимиц. Според американския дипломат, „има две правителства със способни дипломати и решителни лидери и ние трябва бързо да се придвижим напред“. Външният министър на Македония Никола Димитров заяви по време на общата пресконференция със специалния представител на ООН по спора за името Матю Нимиц, че спорът за името между бившата югославска република и Гърция никога няма да се реши, ако Македония трябва да променя езика и националността си. Съгласно думите на Димитров, „в 21 век никой не може да посегне на правото ни да бъдем македонци и говорим македонски език, който е един от групата на славянските езици“. Първият дипломат на Скопие подчерта, че „много хора следят проблема с притеснение, други с гняв“ и „колкото повече се говори за този въпрос, толкова повече намаляват шансовете да се намери решение“. Според Димитров, „ако се подхожда с взаимно достойнство, решение може да бъде намерено“. \r\nВъншният министър подчерта, че заедно с Нимиц са обсъдили предложенията за ново името на републиката, като Димитров е отбелязал, че има някои имена, „които са добри, има и други, които не са подходящи“.  Външният министър на Македония Никола Димитров заяви по време на общата пресконференция със специалния представител на ООН по спора за името Матю Нимиц, че спорът за името между бившата югославска република и Гърция никога няма да се реши, ако Македония трябва да променя езика и националността си. Съгласно думите на Димитров, „в 21 век никой не може да посегне на правото ни да бъдем македонци и говорим македонски език, който е един от групата на славянските езици“. Първият дипломат на Скопие подчерта, че „много хора следят проблема с притеснение, други с гняв“ и „колкото повече се говори за този въпрос, толкова повече намаляват шансовете да се намери решение“. Според Димитров, „ако се подхожда с взаимно достойнство, решение може да бъде намерено“. \r\nВъншният министър подчерта, че заедно с Нимиц са обсъдили предложенията за ново името на републиката, като Димитров е отбелязал, че има някои имена, „които са добри, има и други, които не са подходящи“. \r\n*** „Заминавам за Хърватия, не очаквам чудеса, но съм сигурен, че разговорите ще бъдат оздравяващи“, заяви президентът на Сърбия Александър Вучич в четвъртък.\r\nСръбският държавен глава е убеден, че ще проведе стойностни разговори с хърватския си колега и когато бе помолен да даде мнението си за различните позиции на хърватското правителство и местния президент, той заяви, че „не разбира позицията, че сега не е правилният момент за визитата, но, че тя ще бъде приета“.\r\n„Ако Хърватия – въпреки поканата от президента – иска да каже, че не съм добре дошъл – благодаря, ако те не искат да говорят – благодаря. Нямам никакво намерение да пълзя пред който и да е, аз защитавам интересите на Сърбия“, заяви Вучич.\r\nСръбският президент е „убеден“, че отношенията между Белград и Загреб „са се подобрили“.\r\n„Имаме по-добри отношения и можем да разрешим проблемите по разумен начин. Мисля, че това трябва да е отговорът и за двете страни. Мисля, че разговорите са нужни, когато имаме проблеми, когато те се проявяват и затова искам да отида в Хърватия и да се боря за мир и стабилност“, подчерта Вучич.\r\nОсвен това, той „иска да се бори за по-доброто бъдеще на сръбските граждани и на сърбите в Хърватия“ и е „готов да помогне на живеещите в Сърбия хървати да се ползват от всички права“.\r\nПосещението на Александър Вучич е планирано за средата на февруари и хърватските медии му отделят голямо внимание. Базираният в Риека вестник Нови Лист пише, че премиерът на Хърватия не е бил информиран, че президентът на страната е поканила сръбския си колега.\r\nБившият хърватски премиер Иво Йосипович коментира по случая, че „не очаква голямо покаяние в стил Вили Брандт“, но очаква президента на Сърбия „да покаже, че това, което е направено спрямо Хърватия от Сърбия е грешно“.\r\n*** Гръцката полиция планира широкомащабна операция в неделя, за когато е насрочена демонстрацията „Македония е Гърция“, на която ще се съберат противниците на употребата на термина „Македония“ в бъдещото име на бившата югорепулбика. Очаква се на протеста да се съберат стотици хиляди, като същевременно са организирани и контрапротести на анархистите, което може да доведе до безредици.\r\nОсновното притеснение на полицията са потенциални сблъсъци между членове на крайно-десни групи, които най-вероятно ще се присъединят към общия митинг и участниците в контрапротестите на анархистите.\r\nДемонстрацията трябва да започне в 14:00 в неделя на площад Синтагма в Атина, докато левичарите са си организирали среща по обяд на няколко преки разстояние – на входа на Атинския университет.\r\nПолицията обеща, че ще направи всичко по силите си, за да държи протестиращите от различните групи разделени. Кордони от служители на силовите органи ще бъдат разположени из целия център на гръцката столица, за да се предотвратят инциденти, подобни на тези от Солун миналия месец.\r\nОрганите на реда са получили задача да ескортират десетките автобуси, с които ще пристигнат демонстрантите от другите части на страната. Полицията очаква на основната демонстрация на Синтагма да се съберат близо 1 милион души.\r\nДопълнително главоболие за силовите органи са запалянковците на атинските футболни клубове Олимпиакос и АЕК, които ще играят помежду си същия следобед.\r\n*** Министърът на външните работи на Турция Мевлют Чавушоглу реагира изключително остро по повод сериозната загриженост на Франция по повод операцията на турската армия „Маслинова клонка” в района на сирийския град Африн. „Във връзка с операцията в Африн нито Франция, нито която и да е друга държава, не може да ни дава урок. Много добре знаят каква е нейната цел. На тях също им дадохме сведения; много ясно им обяснихме нещата. За съжаление, тези европейци имат подобна двойственост – казвам го в общ план. От една страна признават –  да, прави сте. От друга страна обаче, казват по един различен начин – ако може да не страдат цивилните, операцията да не се превръща в окупация. Нека да не отправят предупреждения срещу Турция; нека да не проявяват двуличие.”, обяснява още Мевлют Чавушоглу.\r\n***", "date": "2018.02.01", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2018/02/01/2483966/gd-granichna-politsiya-normalen-e-trafikat-na-punktovete-na-granitsata-s-gartsiya-zlatograd-kapitan-petko-voyvoda-i-makaza.html", "text": "Нормален е трафикът на пунктовете на границата с Гърция „Златоград – Термес“, „Капитан Петко войвода – Орменион“ и „Маказа – Нимфея“. Това съобщиха за Радио „Фокус“ – Смолян от пресцентъра на ГД „Гранична полиция“.\r\nНели ГЕРГЬОВСКА", "date": "2018.02.01", "title": "ГД „Гранична полиция“: Нормален е трафикът на пунктовете на границата с Гърция „Златоград“, Капитан Петко войвода“ и „Маказа“"}
{"url": "http://www.focus-news.net/news/2018/02/01/2483969/veliko-tarnovo-prohodimi-pri-zimni-usloviya-sa-patnite-nastilki-na-teritoriyata-na-oblastta.html", "text": "Проходими при зимни условия са пътните настилки на територията на област Велико Търново,  предаде репортер на Радио „Фокус” – Велико Търново. Времето е ясно. Температурата на въздуха е 11°. Проходът на Републиката е отворен за движение на всички МПС. Не се допуска преминаване на товарни автомобили над 10 тона през прохода Твърдица – Елена. Остава затворен поради свлачище участък от път Царски извор – Драганово, обходният маршрут е през село Сушица. Ограничено е движението на МПС над 3,5 тона на път Чешма-Кесарево, поради намален габарит на пътното платно. Срокът на организацията на движение е до 5 юли. Обходният маршрут е Чешма-Сливовица-Горско Ново село-Джулюница-Кесарево. Затворен за движение е пътят  Велико Търново – с. Шемшево, през Западна промишлена зона, поради влошено състояние на мостово съоръжение. Обходният маршрут за селата: с. Шемшево, с. Буковец, с. Керека се извършва по Гл. път I-4  – през с. Леденик.\r\nДвижението в участък от път  Самоводене – Ресен е ограничено поради довършителни дейности от ремонт. Обходеният маршрут е през село Хотница. Пътят ще е затворен до 2 февруари.\r\nДвижението по път  Лозен – Полски Тръмбеш е ограничено за движението на МПС с обща маса над 12 тона поради намален габарит на пътното тяло. Пътят ще е затворен до 5 юли.\r\nНадежда КРЪСТЕВА", "date": "2018.02.01", "title": "Велико Търново: Проходими при зимни условия са пътните настилки на територията на областта"}
{"url": "http://www.focus-news.net/news/2018/02/01/2483971/sliven-patnite-nastilki-v-oblastta-sa-suhi-i-normalno-prohodimi.html", "text": "Пътните настилки в Сливенска област са сухи и нормално проходими, съобщиха от Областното пътно управление. Затворени за тежки автомобили над 10 т са проходите Твърдишки и Вратник. Отворен е пътят Котел – Омуртаг.", "date": "2018.02.01", "title": "Сливен: Пътните настилки в областта са сухи и нормално проходими"}
{"url": "http://www.focus-news.net/news/2018/02/01/2483963/ministar-neno-dimov-rabotim-varhu-kontrolna-myarka-sreshtu-mrasniya-vazduh-na-pazara-da-se-puskat-samo-tvardi-goriva-s-opredeleni-iziskvaniya.html", "text": "Работим върху контролна мярка, която искам да влезе от следващия отоплителен сезон, а именно – на пазара да се пускат само твърди горива с определени изисквания и критерии за съдържанието на пепел и сяра. Това заяви в предаването  по бТВ министърът на околната среда и водите Ненов Димов, коментирайки високите стойности на замърсяването на въздуха в столицата. \r\nМинистър Димов припомни, че съвместно със Столична община са започнали проверки на обекти, които биха могли да имат отношение по проблема. „От 21 декември на практика сме проверили 45 обекта, от които 27 автосервиза, 17 пункта за вторични суровини и един цех за продажба на стара дограма. В този цех намерихме множество нарушения, там е съставен акт за 15 хил. лева“, обясни министър Димов. „В автосервизите, в общо 20 обекта, те са купили печки, в които горят масло от старите автомобили, но то е забранено като гориво“, допълни още той и подчерта, че наложените глоби на тези 20 обекта са с общ размер 142 хил. лева. \r\nТой отбеляза, че системите на Изпълнителната агенция по околна среда (ИАОС) към МОСВ и гражданските мрежи за измерване на качеството на атмосферния въздух в София ще бъдат свързани, за да дават максимално ясна картина за качеството на въздуха в София.", "date": "2018.02.01", "title": "Министър Нено Димов: Работим върху контролна мярка срещу мръсния въздух – на пазара да се пускат само твърди горива с определени изисквания"}
{"url": "http://www.focus-news.net/news/2018/02/01/2483972/mvr-na-balgaro-gratskata-granitsa-trafikat-e-normalen-na-vsichki-granichni-kontrolno-propuskatelni-punktove.html", "text": "На българо-гръцката граница трафикът е нормален на всички гранични контролно-пропускателни пунктове. Това съобщи за Радио „Фокус“ – Пирин дежурният служител на ГКПП „Кулата“.\r\nЛора КАЛЧЕВА", "date": "2018.02.01", "title": "МВР: На българо-гръцката граница трафикът е нормален на всички гранични контролно-пропускателни пунктове"}
{"url": "http://www.focus-news.net/news/2018/02/01/2483906/pazardzhik-ventsislav-zonev-e-noviyat-tsar-na-vinoto-v-peshtera.html", "text": "Венцислав Зонев е новият Цар на виното в Пещера, съобщи за Радио „Фокус“ – Пазарджик Стоян Йовчев от общинската администрация. той уточни, че неговото вино е получило най-висока оценка от професионалната комисия, съставена от сомелиери. „Те трябваше да изберат най-качествената напитка сред рекордните 29 проби. Подгласници на Зонев станаха Венелин Христев и Здравко Моллов. Поощрителна награда получи Георги Щерев. Отличените винопроизводители бяха наградени от зам.-кмета Зехра Алиш, Секретарят на Община Пещера Борис Фолев и председателят на читалище „Развитие“ Верка Климентова. От 4 години двете институции – община и читалище, организират празника на виното съвместно. Цар на виното в Пещера се избира вече повече от 10 години, като инициативата е на читалището“, допълни Йовчев. Цялото събитие се проведе на крепостта „Перистера“, където представители на местната власт, заедно с отец Иван, ритуално зарязаха лозето, спазвайки традицията на Трифоновден. За гостите на празника бе осигурено безплатно вино, а за настроението на всички се погрижиха самодейци от читалището, както и народния певец Николай Учкунов.\r\nВаня НИКОЛОВА", "date": "2018.02.01", "title": "Пазарджик: Венцислав Зонев е новият Цар на виното в Пещера"}
{"url": "http://www.focus-news.net/news/2018/02/01/2483957/plovdiv-izlozhbata-ot-dionis-do-trifon-zarezan-be-otkrita-v-regionalniya-etnografski-muzey.html", "text": "Изложбата „От Дионис до Трифон Зарезан“, посветена на лозята, виното и веселието бе открита в Регионалния етнографски музей в Пловдив, предаде репортер на Радио „Фокус“-Пловдив. Дванадесет богато илюстрирани табла описват легенди за произхода и култа към най-почитания в Тракия бог – покровител на възраждащата се за нов живот природа. Разказана е историята как езическият бог е наследен от християнски светец и какво е мястото му в църковния ритуал и народните обичаи. Таблата съдържат информация и за Тракия – родината на лозата и „превъзходното вино“, както и данни за виното като храна и лек за хората, но и дар от боговете, средство за общуване с тях.\r\nОткриването на изложбата бе придружено с ритуалите на Трифоновден и традиционното зарязване на лозата в двора на Етнографския музей. Беше осветен и раздаден курбан за здраве, а всички присъстващи на празника се почерпиха с вино за бъдещ берекет.\r\nЗа изложбата „От Дионис до Трифон Зарезан“и традициите на празника разказаха доц. Ангел Янков – директор на Етнографския музей и Грозделина Георгиева – уредник в музея.\r\nВ нашия народен календар празникът на Св. Трифон Зарезан наследява древните Дионисиеви тържества. Още траките, населявали земите ни, са били прочути лозари и винопроизводители. В своята поема „Дела и дни“ Хезиод (VІІІ-VІІ в. пр.Хр.) дава съвети за брането на грозде и приготвянето на вино.\r\n„Когато Орион и Сириус достигнат до средата на небето, сваляй гроздовете и ги носи у дома. Постави ги на слънце десет дни и нощи, а след това нека пет денонощия да лежат на сянка. На шестия ден напълни съдовете с даровете на Дионис” (Из „Дела и дни“)\r\nЦветана ТОНЧЕВА\r\nFacebook\r\nT", "date": "2018.02.01", "title": "Пловдив: Изложбата „От Дионис до Трифон Зарезан“ бе открита в Регионалния етнографски музей"}
{"url": "http://www.focus-news.net/news/2018/02/01/2483973/mrrb-povishava-se-efektivnostta-na-administrativnoto-obsluzhvane-na-grazhdanite-i-biznesa-v-agentsiyata-po-geodeziya-kartografiya-i-kadastar.html", "text": "Повишава се ефективността на административното обслужване на гражданите и бизнеса с промени в Устройствения правилник на Агенцията по геодезия, картография и кадастър (АГКК). Министерството на регионалното развитие и благоустройството (МРРБ) публикува за обществено обсъждане проекта за неговото изменение, с което се целят реформи във връзка с оптимизиране на структурата и увеличаване на числеността на агенцията. Това съобщиха от пресцентъра на МРРБ. Залага се увеличение с 26 щатни бройки, като 20 от тях са за сметка на намаляване на числеността на Дирекцията за национален и строителен контрол, поради преструктуриране на регионалните ѝ структури. 6 бройки се прехвърлят от Държавната агенция „Електронно управление“. \r\nРесурсното обезпечаване и преструктуриране на дирекциите в Агенцията по геодезия, картография и кадастър е с цел повишаване на ефективността при административното обслужване на физическите и юридически лица, подобряване на управлението и оптимизиране на структурата, изпълняваща кадастралните дейности по Закона за кадастъра и имотния регистър, Закона за устройството на Черноморското крайбрежие и дейностите в областта на геодезията и картографията съгласно Закона за геодезията и картографията. \r\nС увеличаване на числеността на служителите ще се извърши кадрово обезпечаване на службите по геодезия, картография и кадастър (СГКК), което ще подобри качеството и бързината на предоставяните административни услуги и ще повиши удовлетвореността на потребителите на тези услуги. В резултат на непрекъснатия процес по създаване на кадастрална карта и кадастрални регистри за неурбанизираната територия, чрез преобразуване на картата на възстановената собственост на земеделски земи и създаването на кадастрална карта и кадастрални регистри за урбанизираната територия, бързо нараства и покритието на страната с кадастрална карта и кадастрални регистри. Вследствие на това се увеличават териториите, за които обслужването с кадастрални данни се извършва от АГКК и СГКК, което води и до съответно нарастване на потребителите на услуги. Наличието на повече служители в СГКК ще създаде възможност увеличения обем от услуги да се изпълнява от служителите, без това да повлияе върху качеството и бързината на административното обслужване на физическите и юридически лица.\r\nПроектът на постановление може да бъде намерен в Портала за обществени консултации, на интернет страницата на МРРБ, както и на страницата на Агенцията по геодезия, картография и кадастър.", "date": "2018.02.01", "title": "МРРБ: Повишава се ефективността на административното обслужване на гражданите и бизнеса в Агенцията по геодезия, картография и кадастър"}
{"url": "http://www.focus-news.net/news/2018/02/01/2483974/gabrovo-dobri-sa-usloviyata-za-patuvane-na-teritoriyata-na-oblastta.html", "text": "Сухи и нормално проходими са пътните настилки на територията на област Габрово. Това казаха за Радио „Фокус“ – Велико Търново от Областно пътно управление-Габрово. Времето е ясно. Температурата на въздуха е 12°. На прохода Шипка е в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. До 31 март 2018 година движението по път Габрово-връх Шипка трябва да се осъществява с повишено внимание, поради пропаднал участък. Поставена е необходимата сигнализация.\r\nНа пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец.\r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018г.\r\nНа път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал \"Чехлевци\" е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 31 август 2018 година.\r\nНадежда КРЪСТЕВА", "date": "2018.02.01", "title": "Габрово: Добри са условията за пътуване на територията на областта"}
{"url": "http://www.focus-news.net/news/2018/02/01/2483976/afp-sadat-vav-velikobritaniya-opredeli-za-vinoven-mazha-napadnal-dzhamiya.html", "text": "Съдът призна британеца Дарън Озбърн за виновен по обвинение в убийство и опит за убийство, след като 48-годишния мъж се вряза с автомобил в група мюсюлмани, излизащи от джамия през юни 2017 г., предава AFP. \r\nИнцидентът бе определен от прокурорите като терористичен акт. Вследствие на него загина 51-годишен  мъж, а няколко души бяха ранени. : Цанко Цолов", "date": "2018.02.01", "title": "AFP: Съдът във Великобритания определи за виновен мъжа, нападнал джамия"}
{"url": "http://www.focus-news.net/news/2018/02/01/2483953/bsp-partiyata-poluchi-porednata-podkrepa-za-pozitsiyata-si-po-istanbulskata-konventsiya.html", "text": "БСП получи поредната подкрепа за позицията си по Истанбулската конвенция. Това съобщиха от пресцентъра на партията. Атанас Зафиров, член на ИБ на БСП, се срещна с ръководството и членовете на  Клуб „Тил – ген. Герман Германов” към СОСЗР. На срещата той запозна присъстващите с позицията на БСП по казуса с ратификацията на Истанбулската конвенция и внесеното предложение от страна на ПГ на „БСП аз България” за провеждане на референдум.  В хода на разговора беше установено пълно единомислие между двете страни по поставените въпроси. Запасните офицери и сержанти изразиха подкрепа си за позицията на БСП и предложението й за обществено допитване. \r\nСрещата е част от поредицата разговори между левицата и патриотични организации и сдружения от неправителствения сектор.", "date": "2018.02.01", "title": "БСП: Партията получи поредната подкрепа за позицията си по Истанбулската конвенция"}
{"url": "http://www.focus-news.net/news/2018/02/01/2483975/ministar-valentin-radev-optimist-sam-che-shte-stane-yasno-koy-stoi-zad-poslednite-ubiystva.html", "text": "Оптимист съм, че ще стане ясно кой стои зад последните убийства. Това каза министърът на вътрешните работи Валентин Радев в предаването „Лице в лице” по бТВ. Минаха пет месеца от отвличането на Адриан Златков, но важното е, че стигаме до някои от лицата, които са замесени в това. Чрез тях се надяваме да стигнем до всички останали. Подозираме много, отговори имаме, но въпросът е за кои има доказателства. Т\r\nНа въпрос дали са свързани със старите групи за отвличания, министър Радев каза, че според информацията, която имат, по-скоро няма такава връзка.\r\nОсвен Златко Баретата, разпитвани са и други хора, които не са осветени до момента. Продължава досъдебното производство. Този случай е такъв, че трябва да покажем, че така не може да продължава, допълни Радев.\r\nТой припомни, че от 2013 г. насам не е имало отвличания, а преди това е имало над 30 похищения.\r\nВалентин Радев заяви, че се работи по случаите с убийството на бизнесмена Петър Христов на Иво Стаменов, който умря от раните си. По думите му са отделени най-добрите професионалисти и хората са много мотивирани.\r\nВътрешният министър каза, че е оптимист, че ще стане ясно кой стои зад убийствата на тези хора.\r\nТой даде като пример добрата разкриваемост на убийства – през 2016 г. те са 76, като само 10 от тях не са разкрити, а през 2017 г. са 95, като 94 са разкрити.\r\nИма подготвени хора, много е важно да има капацитет, каза Валентин Радев.", "date": "2018.02.01", "title": "Министър Валентин Радев: Оптимист съм, че ще стане ясно кой стои зад последните убийства"}
{"url": "http://www.focus-news.net/news/2018/02/01/2483979/blagoevgrad-normalno-natovaren-e-trafikat-po-avtomagistrala-struma-i-glaven-pat-e-79.html", "text": "Нормално натоварен е трафикът по автомагистрала „Струма“ и главен път Е-79, по-натоварено е движението в посока Банско. Това съобщи за Радио „Фокус“ – Пирин дежурният служител в Областно пътно управление – Благоевград. Пътищата в областта са проходими при зимни условия. Пътните настилки са предимно сухи, само по планинските и усойните места са мокри и частично заледени, но сa почистени и опесъчени. В региона няма затворени пътища. Проходът Предел е отворен за преминаването на всички видове моторни превозни средства. През деня няма регистрирани тежки пътни инциденти. Към момента никъде не се извършват ремонти дейности. Повишена опасност от падащи камъни има в района на Кресненското дефиле и по второкласен път – 19 Симитли – Гоце Делчев.\r\nЛора КАЛЧЕВА", "date": "2018.02.01", "title": "Благоевград: Нормално натоварен е трафикът по автомагистрала „Струма“ и главен път Е-79"}
{"url": "http://www.focus-news.net/news/2018/02/01/2483970/ministar-neno-dimov-ima-hora-na-koito-im-puka-za-pirin-no-protestite-sa-politicheski.html", "text": "Има хора, на които им пука за Пирин, но протестите са политически. Това каза министърът на околната среда и водите Нено Димов в предаването „Лице в лице“ по бТВ. Относно притесненията на протестиращите в защита на НП „Пирин“ в т. 5 на Министерски съвет, в което в таблица 35 се казва, че за разрешени дейности на територията на парка – строителство, ремонт и реконструкция в зона 2А и зона 3, като зона 2А е представлява 45% от територията на НП „Пирин“, министър Димов коментира: „Когато говорим за плана на управление таблицата е индикативна, за да покаже определени неща по-нагледна. Текстът ясно казва, преди таблицата, че в тази зона става дума само за водохващяния за питейна вода, това, което разрешава и закона и нищо друго“. „Ако имаше притеснения - това, че в продължение на 10 години благодарение на досега действащия план не се е случило нищо означава, че българското законодателство и контрол действат. Ако не действаха отдаван щеше да се е случил някакъв вид строителство“, поясни Димов. По думите му това, което е направил Министерски съвет с решението си от 28 декември е да разреши в 2% да се прави спортна инфраструктура, извън това водохващания за питейни нужди и нищо друго. „Протестът, за който ме питате и цялата акция е чисто политическа, няма нищо екологично. Вижте кой стои отпред, това са партии, които спечелиха под 2% на последните избори, това хора, които правят чисто политически протест, исканията са политически. Естествено, че има хора, на които им пука за Пирин, които се притесняват да не се случи нещо. Искам да разделя тези, които стоят отпред от тези, които много чистосърдечно вероятно попадат в тази манипулация“, обясни Димов и заяви, че това е политически протест. „В зоната, която представлява 2%  от целия парк е разрешена спортна инфраструктура“, поясни той. \r\n„Ако човек прочете текста на плана ще види, че това, което е разрешено в тези 48% е единствено водохващания за питейни нужди. Това не може да бъде основание“, допълни Димов и заяви, че тази площ е 200 кв км. Министърът попита кой може да застрои площ с размерите на Пловдив, Бургас и Варна взети заедно. Димов добави, че целта е мобилизиране - европредседателството фокусира България и на сцената излизат актьори да играят.", "date": "2018.02.01", "title": "Министър Нено Димов: Има хора, на които им пука за Пирин, но протестите са политически"}
{"url": "http://www.focus-news.net/news/2018/02/01/2483980/predstoyashti-sabitiya-v-stranata-za-2-fevruari-agentsiya-fokus.html", "text": "***\r\nОт 09.00 часа ще започне заседанието на Народното събрание.\r\n***\r\nОт 09.30 часа  министърът на образованието и науката Красимир Вълчев ще председателства Неформалният съвет по конкурентоспособност в частта „Научни изследвания“, който ще се проведе в НДК. В края на сесията, от 15.00 часа е пресконференция. \r\n***\r\nОт 09.30 часа 14-и състав на Специализирания наказателен съд ще заседава по делото срещу Борислав В., Петър А. и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 4-и състав на Софийски градски съд ще заседава по делото срещу Валентин Димитров. (чл. 253 от НК ).\r\n***\r\nОт 10.30 часа във Витоша Парк хотел РИОСВ – София и факултета по „Екология и ландшафтна архитектура“ към Лесотехнически университет организират Кръгла маса на тема „Влажните зони  - биоразнообразие и устойчивост“.\r\n***\r\nОт 10.30 часа 10-и състав на Специализирания наказателен съд ще заседава по делото срещу Цветелин Ц., Тихомир В. и др. на които са повдигнати обвинения за организиране и ръководене на организирана престъпна група с цел отнемане на чужди движими вещи.\r\n***\r\nОт 11.00 часа 18-и състав на Специализирания наказателен съд ще заседава по делото срещу Александър А., Александър Д. и др., на които са повдигнати обвинения за организиране и ръководене на организирана престъпна група.\r\n***\r\nОт 11.30 часа 5-и състав на Софийски градски съд ще заседава по делото срещу Пламен Христов (охранителят, обвинен, че е намушкал 19-годишен младеж в мол, чл.115 НК).\r\n***\r\nОт 13.00 часа 5-и състав на Специализирания наказателен съд ще заседава по делото срещу Христо Г., на когото е повдигнато обвинение за изнудване.\r\n***\r\nОт 14.00 часа в Руския културно-информационен център  ще се проведе кръгла маса с участието на над 20 изтъкнати историци, дипломати и журналисти във връзка с навършването на  75 години от Сталинградската битка.\r\n***\r\nОт 16.00 часа европейският комисар Мария Габриел, отговаряща за цифровата икономика и общество и министърът за информационното общество и администрацията на бившата югославска република Македония Дамян Манчевски ще дадат пресконференция в конферентната зала на Дома на Европа.\r\n***\r\nОт 17.30 часа в Сердика Център, Български център за нестопанско право ще обяви победителите в Конкурса за най-добър бизнес план на неправителствена организация 2018.\r\n***\r\nОт 18.00 часа в конферентен център Рейнбоу Плаза официално ще бъде открита първата българска програма на Европейския съюз A.L.E.C.O.\r\n***\r\nОт 19.00 часа на Терминал 2  на Летище София първата група български олимпийци ще отпътува за ПьнгЧанг с полет през Истанбул.\r\n***\r\nОт 18.00 часа в салона на Общинския кукления театър ще бъде представена премиерно постановката „Вълшебното огледало“.\r\n***\r\nОт 11.00 часа лектори от благотворителна инициатива „Бъдители“ ще гостуват на ОУ „Елин Пелин“.\r\n***\r\nОт 14.00 часа в аулата на Бургаския свободен университет ще се проведе събитие за отбелязване на международен ден на влажните зони под надслов „Влажни зони за устойчиво градско развитие“.\r\n***\r\nОт 10.00 часа в църквата „Св. Атанасий“ по повод 140-ата годишнина от  Освобождението на село Уруменикьой - днешния град Българово ще бъде отслужена заупокойна молитва в памет на убитите православни християни през февруари 1878 г. От 10.30 часа децата от Основно училище „Васил Левски“, детска градина „Светулка“ и група „Канатица“ при Народно читалище „Съгласие 1905“ ще изнесат концерт с възрожденски песни и стихове. От 11.00 часа Иванка Делева ще изнесе беседа за Освобождението на България, а от 11.30 часа жителите на Българово и техните гости ще положат цветя и венци при Костницата в църковния двор и ще се поклонят пред тленните останки на убитите преди 140 години православни християни - българи и гърци. \r\n***\r\nОт 14.00 часа общинският съветник от ГЕРБ Марица Гърдева ще се срещне с граждани в офиса на партията на ул. „Георги Бенковски” №1.\r\n*** \r\nОт  12.00 часа в пресклуба на БТА ще се състои пресконференция на DJ Емо и фотографката Марина Чамуркова. Ще бъде представена дейността на пространството за култура, музика и спорт \"Клуб 7\", както  и новият фотографски проект на Марина Чамуркова. \r\n***\r\nОт 20.00 часа в Клуб 7 ще се състои среща с фото-графините Марина Чамуркова и Десислава.\r\n***\r\nВъв фоайето на Младежки център ще бъде открита Изложба дигитална живопис на Клуб „Компютър арт“ при Младежки център – Добрич с ръководител Деян Костадинов.\r\n***\r\nОт 14.00 часа ще започне заседанието на Общинския съвет в Каварна.\r\n*** \r\nВ 11.00 часа омбудсманът на община Пазарджик Георги Шопов ще даде пресконференция. \r\n***\r\nОт 10.00 часа в зала 10 на Районен съд-Пловдив ще се проведе заседание по делото срещу Огнемира К., обвинена в причиняване на имотна вреда в големи размери.\r\n***\r\nОт 18.00 часа във фоайето на Доходно здание официално ще бъде открит Арт салон „Любов и вино“ 2018.\r\n***\r\nОт 18.30 часа в салона на Държавен Куклен Театър – Сливен ще се състои премиерата на спектакъла „ПУК“, по Валери Петров.  \r\n***\r\nОт 11.30 часа в Регионалния пресклуб на БТА  ще се проведе пресконференция на Фондация „Земя завинаги“.", "date": "2018.02.01", "title": "Предстоящи събития в страната за 2 февруари (Агенция „Фокус“)"}
{"url": "http://www.focus-news.net/news/2018/02/01/2483981/aktsenti-v-sutreshniya-blok-dobro-utro-balgariya-na-2-fevruari.html", "text": "На среща Министерството на околната среда и водите, Столична община и учени обединиха усилия за решаване проблемите със замърсяването на въздуха. Кои са мерките, с които ще се противодейства на силното замърсяване в столицата и как технологичните възможности за измерване на замърсяването ще спомогнат за това? Темата ще коментираме в минутите на предаването. Пореден скандал между ГЕРБ и БСП се заформи около оставката на депутата от ГЕРБ Делян Добрев. Припомняме, че Конституционният съд реши, че отказът на Народното събрание да прекрати мандата на Делян Добрев, след като той е подал оставката си като депутат, е противоконституционен. Трябва или не Добрев да остане депутат, колко категорични са решенията на КС и взети ли са под внимание всички аспекти на казуса? Тези и още въпроси ще коментираме с политолога проф. Антоний Гълъбов. Анализ по темата ще чуем и от политолога проф. Александър Маринов, обсъждайки има ли различен прочит на едни текстове от депутати и юристи. От 26-та Национална антарктическа експедиция се завърна нейният ръководител и директор на Българския антарктически институт проф. Христо Пимпирев. Има ли вече конкретни резултати и докъде стигна изпълнението на Националната полярна програма? Отговорите на тези и още въпроси ще потърсим от проф. Пимпирев. В минутите след 9.00 часа ще ви разкрием как тече подготовката на 23-ти пореден празник за Тодоровден в село Момчиловци с помощта на колегата Нели Гергьовска от Радио „Фокус“-Смолян. \r\nТези и още теми в „Добро утро, България“ от 6.00 до 10.00 с водещ Виктория Месробович.", "date": "2018.02.01", "title": "Акценти в сутрешния блок „Добро утро, България“ на 2 февруари"}
{"url": "http://www.focus-news.net/news/2018/02/01/2483983/plovdiv-regionalnata-inspektsiya-po-okolnata-sreda-i-vodite-provede-lektsiya-i-nablyudenie-na-vodoplavashti-ptitsi-po-povod-svetovniya-den-na-vlazhnite-zoni.html", "text": "Регионалната инспекция по околната среда и водите в Пловдив проведе лекция пред ученици от 6-ти клас и наблюдение на водоплаващи птици по повод Световния ден на влажните зони. Това съобщиха за Радио „Фокус“ – Пловдив от пресцентъра на институцията. Деца от училището в село Граф Игнатиево са се запознали с богатото разнообразие на видове водоплаващи птици в градски условия и тяхното значение. „Все повече се осъзнават ползите за човечеството от влажните зони, които способстват за намаляване на наводненията, за осигуряване на питейна вода, за филтриране на  замърсители. Повече от половината от населението на света живее в градовете, като прогнозите са, че до 2050 година ще достигне 66 на сто от жителите на Земята“, информират от Регионалната инспекция по околната среда и водите в Пловдив.\r\nСлед лекцията, децата са имали възможност да наблюдават водоплаващите птици в река Марица, сред тях екземпляри от видовете малък и голям корморан, зеленоглава патица, малък гмурец и зеленонога водна кокошка, обитаващи този регион.\r\nИнициативата е част от кампанията по повод Световния ден на влажните зони – 2 февруари, който тази година се провежда под мотото „Влажните зони за устойчиво градско развитие“. \r\nТони МИХАЙЛОВ", "date": "2018.02.01", "title": "Пловдив: Регионалната инспекция по околната среда и водите проведе лекция и наблюдение на водоплаващи птици по повод Световния ден на влажните зони"}
{"url": "http://www.focus-news.net/news/2018/02/01/2483977/prezidentat-radev-i-kralyat-na-belgiya-filip-obsadiha-perspektivite-pred-mladite-hora-i-ikonomicheskite-otnosheniya-mezhdu-dvete-strani.html", "text": "Президентът Радев и Негово Величество кралят на Белгия Филип обсъдиха перспективите пред младите хора и икономическите отношения между двете страни, както и предизвикателствата пред Европа. Това съобщиха от прессекретариата на държавния глава. Президентът беше приет на аудиенция в рамките на работното си посещение в Брюксел.  \r\n„Белгия се нарежда на едно от челните места по инвестиции в България“, отбеляза държавният глава Румен Радев и добави, че с крал Филип са обсъдили възможностите да се увеличи присъствието на белгийския бизнес в България и да се реализират повече съвместни проекти. „Немалко млади българи учат тук, много сънародници живеят и работят в Белгия - те са мост между двете държави“, посочи президентът. Белгийският крал Филип и българският държавен глава са обсъдили възможностите за образование и професионалните перспективи пред младите хора. \r\n„Кралство Белгия и Република България са свързани с дълбоки исторически връзки. Конституцията на Третата българска държава и дори мотото на Народното събрание – „Съединението прави силата“ са заимствани от белгийската конституция“, заяви президентът. По думите му фундаментът на българската демокрация почива на белгийски образец. \r\nРумен Радев отбеляза, че сред темите на срещата са били също и приоритетите на Българското председателство на Съвета на ЕС. Президентът и белгийският крал са обсъдили и общия интерес към авиацията.", "date": "2018.02.01", "title": "Президентът Радев и кралят на Белгия Филип обсъдиха перспективите пред младите хора и икономическите отношения между двете страни"}
{"url": "http://www.focus-news.net/news/2018/02/01/2483978/gd-granichna-politsiya-intenziven-e-trafikat-za-tovarni-avtomobili-na-vsichki-punktove-po-granitsata-s-rumaniya.html", "text": "На българо-румънската граница трафикът е интензивен за товарни автомобили на изход, съобщиха от пресцентъра на ГД \"Гранична полиция\". На българо-турската граница на ГКПП \"Капитан Андреево\" трафикът също е интензивен за товарни автомобили на изход. \r\nНа българо-сръбската, на българо-македонската и на българо-гръцката граница трафикът е нормален на всички гранични контролно-пропускателни пунктове.", "date": "2018.02.01", "title": "ГД \"Гранична полиция\": Интензивен е трафикът за товарни автомобили на всички пунктове по границата с Румъния"}
{"url": "http://www.focus-news.net/news/2018/02/01/2483989/afp-pone-sedem-palestintsi-sa-zaginali-sled-eksploziya-v-gaza.html", "text": "Поне седем жители на Палестинската автономия са загинали в четвъртък след взрив в град Газа, други 30 са ранени, съобщиха местните власти, предава AFP. \r\n„Седем души, сред които деца, както и още около 30 други са ранени след експлозия в жилищна сграда“, заявиха официални лица. Според полицията, вследствие на семейна свада, някой е запалил газовa туба, която е причинила експлозията. \r\nВ ход е изясняване на подробностите около инцидента. \r\nГрад Газа, в който живеят около два милиона души, е едно от най-гъсто населените места в света.  : Цанко Цолов", "date": "2018.02.01", "title": "AFP: Поне седем палестинци са загинали след експлозия в Газа"}
{"url": "http://www.focus-news.net/news/2018/02/01/2483988/kyustendil-vremenno-dvizhenieto-po-pat-iii-107-pastra-rilski-manastir-se-osashtestvyava-v-edna-lenta-poradi-srutvane-na-skalna-masa.html", "text": "Временно движението по път III-107 Пастра - Рилски манастир се осъществява в една лента поради срутване на скална маса. Това съобщиха от пресцентъра на Агенция \"Пътна инфраструктура\".", "date": "2018.02.01", "title": "Кюстендил: Временно движението по път III-107 Пастра - Рилски манастир се осъществява в една лента поради срутване на скална маса"}
{"url": "http://www.focus-news.net/news/2018/02/01/2483986/prezidentat-rumen-radev-balgariya-ne-tryabva-da-ratifitsira-istanbulskata-konventsiya.html", "text": "Истанбулската конвенция в настоящия си вид е зле написан документ, който допуска неясноти и най-различно тълкуване. Моето мнение е, че тя не трябва да се ратифицира. Това заяви президентът Румен Радев в отговор на журналистически въпрос при посещението си в Брюксел, съобщиха от прессекретариата на държавния глава.   \r\nДържавният глава определи отлагането на ратификацията като „победа за българското общество, което е показало обединение и здрав разум“ и отбеляза, че застъпниците й са се „скрили“ зад Конституционния съд, като са поискали тълкувание от него. По думите на президента има няколко причини против приемането на документа в България и първата е, че конвенцията сама по себе си не предотвратява автоматично насилието. Пример за това са държавите, които са я ратифицирали, заяви Румен Радев и реторично попита дали в тези страни е преодоляно насилието над жени и деца. „Можем да предотвратим това насилие само с читави български закони, с адекватни действия на полицията и на съда и най-вече добро възпитание“, допълни държавният глава.   \r\nПрезидентът посочи, че не са основателни твърденията за ратификацията на конвенцията с резерви. „Точно тези текстове, които бунят нашата общественост, които са в разрез с нашите ценности, морал, традиции и вяра – за тях в самата конвенция изрично е написано, че не подлежат на никакви резерви и на никакви съпътстващи декларации“, обясни Румен Радев. Той посочи, че ако международният документ бъде приет, това отнема от правомощията на държавата и вменява такива правомощия на неправителствени организации. „Те ще станат основен източник на информация и се превръщат в контролни органи. Това няма да допринесе за намаляване на насилието над жени и деца. По-скоро ще стимулира съдене на държавата“, обясни президентът, като допълни, че винаги е опасно държавата да абдикира от задължения.   \r\nКато аргумент против ратификацията Румен Радев посочи и възможността конвенцията да легитимира намесата в образователния процес с непредвидими последствия върху съзнанието на децата. Според президента провеждане на референдум по темата ще отнеме време, енергия и средства.   \r\nПопитан за назначаването на нов началник на Националната служба за охрана, Румен Радев заяви, че ще спази законовия едномесечен срок за издаване на указ. Държавният глава призова да не се правят „произволни и самодейни предложения“ за работата на службата. „Към Националната служба за охрана трябва да има отговорно отношение. Най-малкото, защото там има отговорни и достойни хора и трябва да се отнасяме подобаващо към тях“, посочи Радев и допълни, че фриволното тълкуване на законите не е в интерес на държавността.   \r\nДълги години Западните Балкани бяха пренебрегвани откъм перспектива за членство, заяви президентът, помолен да коментира един от важните приоритети на Българското председателство на Съвета на ЕС. По думите на президента всяка държава кандидат за членство в съюза трябва да бъде приета на базата на своите индивидуални заслуги и ако е изпълнила съответните реформи. „Този процес трябва да бъде много внимателно планиран. Не трябва да има празни надежди и празни обещания“, отбеляза Румен Радев.   \r\nПрезидентът се съгласи с тезата на министър-председателя, че трябва да се осигури „продължителност“ на приоритета за европейска перспектива на Западните Балкани и след като изтече българското председателство. Във връзка с това държавният глава Румен Радев планира среща с колегите си от Естония, Австрия и Румъния. „Надявам се на тази среща ние да дадем един по-голям времеви период, в който нашите приоритети да могат да се реализират. Те да могат да бъдат поети и от Австрия, а след това и от Румъния. Да дадем шанс за повече време за стабилизация и трайна европейска перспектива на Западните Балкани“, обясни Румен Радев.", "date": "2018.02.01", "title": "Президентът Румен Радев: България не трябва да ратифицира Истанбулската конвенция"}
{"url": "http://www.focus-news.net/news/2018/02/01/2483982/deutsche-welle-germanskiyat-bundestag-odobri-udalzhavaneto-na-perioda-za-sabirane-na-semeystvata-na-bezhantsite.html", "text": "Германският Бундестаг гласува в четвъртък да поднови частично закона, непозволяващ на мигранти с второстепенен статут да вкарат техни близки роднини заедно със себе си, след като са получили бежански статут в Германия, съобщава Deutsche Welle. Oт първи август 2018 г., не повече от хиляда мигранти месечно ще получат правото да се заселят на територията на страната, ако обаче са близки роднини на бежанци, които вече живеят във ФРГ. \r\nУдължението, предложено от Съюза (ХДС/ХСС) и ГСДП, бе одобрено с 376 на 248 гласа. \r\nПрез март 2016 г. Германия наложи двегодишно замразяване на плана за събиране на семействата на бежанците, които не разполагат с пълни права на търсещи убежище. Вместо да бъде премахнат през март 2018 г., замразяването ще бъде удължено с четири месеца, преди да бъде окончателно вдигнато през август. \r\nПреговорите по въпроса представляваха ключов въпрос в разговорите за нова голяма коалиция между Съюза (ХДС/ХСС) и ГСДП. : Цанко Цолов", "date": "2018.02.01", "title": "Deutsche Welle: Германският Бундестаг одобри удължаването на периода за събиране на семействата на бежанците"}
{"url": "http://www.focus-news.net/news/2018/02/01/2483991/varna-obshtina-devnya-zakupuva-ured-za-izmervane-kachestvoto-na-vazduha.html", "text": "Закупуване на портативен уред за експресно определяне на замърсители в атмосферния въздух, озеленителни дейности, подпомагане на екологичното образование на деца и ученици – това са само част от приоритетите на Община Девня за екодейности, финансирани от приходи и санкции през 2018 година. Това съобщиха от пресцентъра на Община Девня.\r\nГодини наред експертите от екологичния отдел в общинската администрация следят показателите на въздуха в Девня със закъснение – посредством данните от сайта на Изпълнителната агенция по околна среда, а отскоро и в реално време –  чрез специалното приложение на сайта на Община Девня, който бе свързан със сървъра на автоматичната измервателна станция „Изворите“ в кв. „Река Девня“. Проблемът е, че тя се намира на над 10 километра разстояние от Индустриалната зона край кв. „Повеляново“, а обхватът ѝ е едва 2 километра. Това означава, че в нейния периметър на действие попада само един от големите промишлени замърсители на територията на общината – циментовият завод.\r\nДопреди десетина години в землището на кв. „Повеляново“ е имало още една автоматична измервателна станция, от която днес са останали само руини. Не е ясно по каква причина държавните ековласти са допуснали тя да бъде унищожена, както и защо не е възстановена, но е факт, че  АИС „Изворите“ не засича замърсявания на въздуха от Индустриална зона – юг, въпреки че такива многократно са били констатирани постфактум – при анализ на собствените непрекъснати измервания на вредни емисии от производствения процес в химическите заводи и в ТЕЦ „Девен“.\r\nПоради липса на специализирана апаратура екоекспертите на Община Девня са с „вързани ръце“ и на практика не могат да отработват сигнали за замърсяване на въздуха. За целта те ги препредават на Регионалната инспекция по околната среда и водите във Варна. Оттам изпращат на място своята мобилна лаборатория, която нито веднъж досега не е измерила наднормени стойности. Дори на 27 април м.г., когато село Падина бе обгазено с амоняк, държавните екоинспектори реагираха цели два часа след подаването на сигнала, а измервателните им уреди регистрираха само повишени стойности по този показател, но е и наднормено замърсяване.\r\nДокладната за закупуване на уред за мониторинг на въздуха бе внесена в Общинския съвет  от главния еколог на Община Девня инж. Нели Атанасова и одобрена с пълно мнозинство на последната сесия на местния парламент. В документа не е посочена конкретна сума за закупуване на новата придобивка, но по думите на инж. Атанасова цената на един портативен уред за експресно определяне на въздушни замърсители не надхвърля 10 хил. лева.\r\n„Данните от измерванията с нашия апарат едва ли ще бъдат признати от РИОСВ-Варна, следователно на тяхна база няма да могат да се налагат имуществени санкции на замърсители, поне докато уредът не получи лиценз от Изпълнителната агенция по околна среда“, обясни инж. Нели Атанасова.\r\n„Целта е да започнем да правим собствен екологичен мониторинг, за да очертаем в относителна пълнота проблема със замърсяването на въздуха. Тази стъпка ще определи и посоката на следващите ни действия – не само на национално, но и на европейско ниво“, заяви кметът на Община Девня Свилен Шитов.", "date": "2018.02.01", "title": "Варна: Община Девня закупува уред за измерване качеството на въздуха"}
{"url": "http://www.focus-news.net/news/2018/02/01/2483965/liderat-na-vmro-dpmne-hristiyan-mitskovski-reshenieto-za-koeto-pregovarya-pravitelstvoto-tryabva-da-zapazva-darzhavnite-i-natsionalnite-interesni.html", "text": "Лидерът на македонската партия ВМРО-ДПМНЕ Християн Мицковски заяви, че решението по спора за името, по което работи правителството, трябва да запазва държавните и национални интересни, съобщава телевизия A1 on. Коментарът е направен по време на срещата с медиатора на ООН по спора за името Матю Нимиц, на която са присъствали също така вицепредседателя на партията Александър Никополски и генералният секретар Игор Янушев. \r\nМицковски е информирал Нимиц относно позицията на водената от него опозиционна партия по въпроса за продължаващия вече 25 години спор с Гърция. \r\nФормацията е изразила също така и притесненията си относно някои определени действия на гръцкото общество, които подтикват към негативни чувства срещу Македония. : Цанко Цолов", "date": "2018.02.01", "title": "Лидерът на ВМРО-ДПМНЕ Християн Мицковски: Решението, за което преговаря правителството, трябва да запазва държавните и националните интересни"}
{"url": "http://www.focus-news.net/news/2018/02/01/2483984/parlamentat-pochete-s-minuta-malchanie-pametta-na-zhertvite-na-komunisticheskiya-rezhim-obzor.html", "text": "Народните представители почетоха с минута мълчание паметта на жертвите на комунистическия режим. С декларации по повод Деня за почит към жертвите на комунизма излязоха парламентарните групи на ГЕРБ, БСП и ДПС.\r\nДепутатът от ГЕРБ Спас Гърневски заяви: „В многострадалната си история България е запаметила много трагични дати, но най-престъпната е 1 февруари 1945 година“. Според него провелият се 1 февруари преди 73 години Народен съд е абсолютно незаконен и в пълен разрез с действащата тогава Търновска конституция. По думите му някои от убийствата преди 1 февруари са узаконени по формулировката „неприсъствено съдени“. „Целта на „неприсъствените присъди“ е цялото движимо и недвижимо имущество на осъдените да бъде конфискувано. В много от домовете на жертвите безцеремонно се настаняват новите управници. Избитите преди 1 февруари, веднага след 9 септември без съд и присъда хиляди българи са обявени за безследно изчезнали”, изтъкна депутатът. Той се обърна към народните представители от БСП с думите: „Господа другари, не е грях, че някой се е заблуждавал и вярвал в абстракцията на комунизма или са го принуждавали да бъде партиен член. Грях е, когато си разбрал истината за престъпленията на комунизма и въпреки всичко си му останал верен заради парите и властта“.\r\nВ отговор зам.-председателят на парламента и депутат от БСП Валери Жаблянов заяви: „Домашните интерпретации на бивши кметове на борбата срещу фашизма трудно ще бъдат разбрани извън границите на местата, които са управлявали“. По повод декларацията на ГЕРБ той изрази съжаление, за начина, по който се развива българският парламентаризъм след почти 30 години демократичен политически опит.\r\nСпоред зам.-председателя на ПГ на ДПС Йордан Цонев, когато говорим за жертвите на комунистическия режим, не можем да не почетем и паметта на далите живота си, борейки се за религията, вярата и имената си. „Паметта на един народ е важна и за бъдещето му. Когато си спомняме тежки и трагични мигове от историята ни, за да не бъдат повтаряни, трябва да си спомняме всичко в пълнота“, изтъкна той. Йордан Цонев посочи, че не е искрено да се казва за жертвите на комунистическия режим, а да се пропуска един от най-репресивните епизоди от българската история- опитът за етническо и религиозно прочистване на българските мюсюлмани.\r\nБиляна ИВАНОВА", "date": "2018.02.01", "title": "Парламентът почете с минута мълчание паметта на жертвите на комунистическия режим (ОБЗОР)"}
{"url": "http://www.focus-news.net/news/2018/02/01/2483992/prezidentat-rumen-radev-blagodari-na-sanarodnitsite-ni-v-bryuksel-che-prenasyat-v-sartseto-na-evropa-balgarskata-identichnost-kultura-i-duhovnost.html", "text": "Българската общност в Белгия присъства не само символично в обществения живот на страната. Вие пренасяте в сърцето на Европа нашата идентичност, вековна култура, традиции и  духовност. Това заяви президентът Румен Радев на среща в Брюксел с представителите на българската общност в Белгия, съобщиха от прессекретариата на държавния глава. В срещата участва и вицепрезидентът Илияна Йотова. „Срещаме се с нашите сънародници, където и да отидем по света. Това е не само наше задължение, но и огромно удоволствие, защото вие сте най-добрите ни посланици по света“, подчерта държавният глава. \r\nПо думите на президента тази година е белязана от Българското  председателство на Съвета на ЕС, а това означава неминуемо и фокусиране на вниманието върху България – освен върху политическите процеси, дебати и административните формалности, но и върху нашите традиции и  история. „Заедно с вас носим призванието да покажем най-доброто като българи и европейци“, посочи президентът. \r\nДържавният глава благодари на сънародниците ни и на културните организации в Белгия, на Българската православна църква, на най-старото българско училище „Пейо Яворов“, на училищата в Гент и Антверпен, както и на фолклорните танцови състави, за последователните им усилия за съхраняване на българщината. \r\nВ отговор на въпрос за предстоящите събития в страната ни, свързани с отбелязването на 140-годишнината от Освобождението на България, държавният глава посочи, че по повод националните чествания на Трети март предстои посещение в България на руския патриарх Кирил. \r\nЗапитан за геополитическите измерения на Европейската сигурност, президентът Радев подчерта, че освен мерките за сдържане и изграждане на отбранителни способности, Европа трябва да води диалог с големите си съседи - и с Русия, и с Турция. Държавният глава подчерта, че приветства този диалог, както и редица европейски лидери. „Не трябва да търсим конфронтацията, трябва да търсим къде са конфликтните отношения и проблемите, да ги решаваме чрез диалог, да намаляваме риска, за да гарантираме мирна и стабилна Европа“, заяви Румен Радев. \r\nВ отговор на въпрос за създаването на мащабна интернет-платформа, която да свързва България и сънародниците ни зад граница, вицепрезидентът Илияна Йотова подчерта, че за нейното изграждане разчита на подкрепата на създадения Обществен съвет при президентската институция, на университетски преподаватели, членове на БАН, журналисти и общественици. „Разбира се, стъпваме на стратегията, която вече е била приета от българската държава преди повече от две години и половина, защото смятаме, че добрите неща, които са направени не бива да бъдат забравени, а да бъдат надграждани“, добави вицепрезидентът.", "date": "2018.02.01", "title": "Президентът Румен Радев благодари на сънародниците ни в Брюксел, че пренасят в сърцето на Европа българската идентичност, култура и духовност"}
{"url": "http://www.focus-news.net/news/2018/02/01/2483994/tass-vanshnite-ministri-na-italiya-i-rusiya-provedoha-sreshta-v-moskva.html", "text": "Въшният министър на Русия Сергей Лавров и неговият италиански колега Анджелино Алфано, проведоха в четвъртък преговори, главните въпроси на които са били ситуацията в Сирия, Украйна и Либия, предава ТАСС. На фона на предстоящото поемане от Италия на председателството на Организацията за сигурност и сътрудничество в Европа (ОССЕ), двете страни са се съгласили, че общата им позиция по обсъдените въпроси е от важно значение. В началото на срещата, Лавров подчерта, че страната му има готов план за работа с Рим по време на италианското председателство, който включва решаване на проблемите не чрез конфронтация, че посредством баланс на интереси. Първият дипломат на Русия също така призова Италия да обърне повече внимание на проблема около Косово.\r\nОт своя страна Алфонско обеща да направи всички възможно за създаването на добри условия за диалога между Русия и  ОССЕ. : Цанко Цолов", "date": "2018.02.01", "title": "ТАСС: Външните министри на Италия и Русия проведоха среща в Москва"}
{"url": "http://www.focus-news.net/news/2018/02/01/2483995/vekovnite-sekvoi-v-mestnostta-yuchbunar-sa-balgarskiyat-predstavitel-v-konkursa-evropeysko-darvo-na-godinata.html", "text": "Вековните секвои в местността Ючбунар са българският представител в конкурса „Европейско дърво на годината”. Това съобщи за Радио „Фокус“ – Кюстендил Силвия Михова, секретар на Туристическо дружество „Осогово“. По думите ѝ секвоите се конкурират с дървета от 13 държави от Европа. „Българските участници тази година са трите величествени секвои в местността Ючбунар, Кюстендилско, засадени в края на 19-ти век от известния български лесовъд Йордан Митрев. Те ще се конкурират да спечелят симпатията на любителите на конкурса заедно с други интересни дървета от Европа“, каза Силвия Михова. Тя призова всички българи да се включат в конкурса и да дадат своя глас за вековните секвои в Осоговска планина.\r\nВенцеслав ИЛЧЕВ", "date": "2018.02.01", "title": "Вековните секвои в местността Ючбунар са българският представител в конкурса „Европейско дърво на годината”"}
{"url": "http://www.focus-news.net/news/2018/02/01/2483999/ria-novosti-silen-vzriv-e-izbuhnal-v-ankara-prichinata-e-neizvestna.html", "text": "Силен взрив е избухнал в турската столица Анкара в четвъртък, съобщава кореспондент на РИА Новости. Според информация от социалните мрежи, взривът се е чул в няколко от кварталите на града, докато местни медии съобщават, че инцидентът е станал близост до един от известните хотели в Анкара. Очаква се повече информация.: Цанко Цолов", "date": "2018.02.01", "title": "РИА Новости: Силен взрив е избухнал в Анкара, причината е неизвестна"}
{"url": "http://www.focus-news.net/news/2018/02/01/2483987/inzh-krasimir-koev-ialv-prez-2018-g-shte-berem-ploda-ot-provedeniya-v-balgariya-svetoven-vinarski-kongres.html", "text": "На база договарянията през миналата година, през 2018 г. ще берем плода на провеждането на Световния винарски конгрес в България. Това каза инж. Красимир Коев, изпълнителен директор на Изпълнителната агенция по лозята и виното (ИАЛВ), в интервю за Агенция „Фокус“ по повод Трифон Зарезан. Според него изминалата 2017 г. е била добра и спокойна година за лозаро-винарския сектор. „Акцентът можем да сложим върху Световния конгрес по лозата и виното, който се проведе от 29 май до 2 юни в София. Това бе едно изключително високо събитие и признание за нашата страна. Постигнахме изключително високи резултати с анализите, които направиха всички присъстващи и адмирациите, които получихме. Имаше делегации от цял свят: административни структури, търговци, журналисти, които видяха България отблизо. Те бяха в лозята на България, видяха производствените процеси, видяха как се създава виното и че всичко това е с изключително високи технологии и високодобивни, модерни сортове грозде, което се произвежда впоследствие като вино“, коментира инж. Коев. По думите му този конгрес е бил една невероятна своеобразна реклама за България, за нашето винопроизводство и за нашите природни дадености. „Има голямо търсене вино, големи количества вино са договорени“, допълни директорът на Изпълнителната агенция по лозята и виното.\r\nДеница КИТАНОВА", "date": "2018.02.01", "title": "Инж. Красимир Коев, ИАЛВ:  През 2018 г. ще берем плода от проведения в България Световен винарски конгрес"}
{"url": "http://www.focus-news.net/news/2018/02/01/2483993/sistemite-za-izmervane-chistotata-na-vazduha-v-sofiya-shte-badat-svarzani-obzor.html", "text": "Системите на Изпълнителната агенция по околна среда (ИАОС) към МОСВ и гражданските мрежи за измерване на качеството на атмосферния въздух в София ще бъдат свързани. Това стана ясно днес след срещата на министъра на околната среда и водите Нено Димов, кмета на София Йорданка Фандъкова и членовете на съвета на учените към МОСВ - проф. д-р Христомир Брънзов, директор на НИМХ – БАН, проф. дфн Александър Драйшу, декан на Физическия факултет към СУ „Св. Кл. Охридски“, както и Стефан Димитров, създател на гражданската платформа AIRBG.INFO.\r\nМинистър Димов заяви, че целта е различните системи да бъдат интегрирани, така че да имаме максимално ясна картина за състоянието на въздуха в София.\r\nКметът на София Йорданка Фандъкова каза още, че от изключителна важност информираността на гражданите от една страна, а от друга – причините за замърсяването. „Защото информацията за източниците на замърсяване е нужна при разработването на мерките за подобряване качеството на въздуха“, допълни тя и припомни, че предстои Столичната община да пусне и своя измервателна система с 20 станции. Така в бъдеще ще бъдат интегрирани системата на ИАОС, гражданската платформа и общинската измервателна система.\r\nОт своя страна проф. Брънзов заяви, че на първо време предстои съвместяване на двата типа устройства – 5-те на ИАОС, и повече от 200 станции, които гражданите на София са изградили със собствени сили и средства. В рамките на следващите 6 месеца учени и експерти ще направят калибриране на измервателната техника на AIRBG.INFO и изпълнителната агенция.  Към всяко устройство на ИАОС ще бъде монтиран уред от платформата AIRBG.INFO. Според проф. Брънзов инициативата е добро начало към изясняване на източниците на замърсяване.\r\nСтефан Димитров от гражданската платформа коментира: „Данните от нашата независима мрежа започват да се приемат от общинската и изпълнителната власт. Преди година това беше немислимо, затова е добре, че приеха да работим заедно“. Димитров допълни, че се следва добър модел за синхронизиране между институционалните и гражданските системи за измерване на замърсяването на въздуха, който успешно е бил приложен преди година в Германия. \r\nМинистър Димов припомни, че в момента се работи по изготвянето на стандарти за качество на горивата за битово отопление, така че още от следващия отоплителен сезон те да бъдат прилагани и да се намали замърсяването на въздуха от бита.", "date": "2018.02.01", "title": "Системите за измерване чистотата на въздуха в София ще бъдат свързани (ОБЗОР)"}
{"url": "http://www.focus-news.net/news/2018/02/01/2484001/nimh-prez-sledvashtoto-denonoshtie-na-mesta-shte-prevali-slab-dazhd-maksimalnite-temperaturi-shte-sa-mezhdu-12-i-17.html", "text": "През следващото денонощие облачността ще е значителна и на отделни места в Западна и Централна България ще превали слаб дъжд. Ще духа до умерен, на север от планините временно силен вятър от юг-югозапад.  Минималните температури ще са от минус 2° до 3°, а максималните ще са между 12° и 17°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Боряна Маркова.\r\nАтмосферното налягане е по-ниско от средното за февруари и ще продължи да се понижава.\r\nПо Черноморието облачността ще е значителна. Ще духа умерен юг-югозападен вятър. Максималните температури ще са между 14° и 18°. Температурата на морската вода е 6-7°. Вълнението на морето ще бъде 2-3 бала.\r\nВ планините ще е облачно. В масивите от Западна България ще има слаби превалявания от сняг. Ще духа умерен и силен запад-югозападен вятър. Максималната температура на височина 1200 метра ще бъде около 8°, на 2000 метра – около 1°.\r\nВ събота ще бъде предимно облачно, ще има и валежи от дъжд, на повече места в Южна България и западните райони. Вятърът от югозапад ще се усили и температурите ще се повишат още, максималните на места северно от планините ще достигат 18°-20°. През нощта срещу неделя от северозапад ще нахлува студен въздух, в Северна България и високите полета в Западна дъждът ще премине в сняг, но бързо ще спре и няма да се образува съществена снежна покривка. В източните райони преди обяд все още ще има превалявания от дъжд, но по-късно и там валежите ще спрат, облачността ще се разкъсва. В понеделник ще е по-студено, но вятърът ще стихне и ще има повече слънце.", "date": "2018.02.01", "title": "НИМХ: През следващото денонощие на места ще превали слаб дъжд, максималните температури ще са между 12° и 17°"}
{"url": "http://www.focus-news.net/news/2018/02/01/2483998/bsp-nastoyava-smetnata-palata-da-proveri-dali-pravitelstvoto-narushava-zakona-za-byudzheta-obzor.html", "text": "Имаме сериозно основание да смятаме, че правителството на Бойко Борисов е нарушило Закона за бюджета с разпределението на средствата в края на миналата година и в началото на 2018 г. Това заяви по време на брифинг в парламента народният представител от ПГ на „БСП за България” проф. Румен Гечев, който съобщи намерението на групата да иска решение на парламента за възлагане на Сметната палата да извърши одит на допълнителните разходи и трансфери по бюджетите на първостепенните разпоредители с бюджет, одобрени с постановление на Министерския съвет за периода 10 май 2017 г. – 31 януари 2018 г. Искането на групата проф. Гечев аргументира с факта, че именно Народното събрание е институцията, която приемайки закон, утвърждава бюджета, а всеки нормативен акт следва да се спазва стриктно. „Никакви премиери и отделни министри не могат да преформатират бюджета и да преразпределят средства, в нарушение с принципите и духа на Закона за бюджета”, заяви проф. Гечев. По думите му управляващите трябва да престанат да правят „комбинации в бюджета”, така че да задържат разходите до края на годината и тогава да разпределят големи суми. \r\n„С изключително странни решения, при двустранни срещи между премиера и представители на МВР и други - те отпускат стотици милиони, без санкцията на парламента, в нарушение на Конституцията“, каза още народният представител. \r\nНа брифинга зам.-председателят на ПГ на „БСП за България” Жельо Бойчев обясни, че именно постановленията на Министерски съвет, които утвърждават разходи, извън определените в държавния бюджет, трябва да бъдат обект на одита. Според него още в първите дни на месец януари правителството е нарушило приетия в края на декември миналата година Закон за бюджета, защото премиерът еднолично е решил да дофинансира определени сектори, а това обезсмисля ролята на парламента като орган. \r\nИван ЛАЗАРОВ", "date": "2018.02.01", "title": "БСП настоява Сметната палата да провери дали правителството нарушава Закона за бюджета (ОБЗОР)"}
{"url": "http://www.focus-news.net/news/2018/02/01/2483996/daily-sabah-otryadite-za-narodna-samootbrana-sa-izpolzvali-ruska-protivotankova-raketa-pri-napadenie-v-grad-v-turtsiya.html", "text": "Определяната от Анкара като терористична групировка кюрдски „Отряди за народна самоотбрана“ е използвала руска противотанкова ракета по време на нападение срещу град, намиращ се на турско-сирийската граница, пише вестник Daily Sabah. Според данните на известния като близък до правителството вестник, нападението е извършено в сряда, като в четвъртък експерти са заявили, че откритите останки от ракета принадлежат на руски противотанков снаряд тип 9М113 „Конкурс“. \r\nРакетата е изстреляна като част от бомбардировките с ракети и минохвъргачки в сряда. Снарядът е паднал в един от кварталите на град Кирихан, но не е успял да убие или рани никого. \r\nПо време на първоначалния оглед на мястото са били намерени и части от ракета AT-5, използвана от НАТО, които са били изпратени за допълнителен оглед. : Цанко Цолов", "date": "2018.02.01", "title": "Daily Sabah: „Отрядите за народна самоотбрана“ са използвали руска противотанкова ракета при нападение в град в Турция"}
{"url": "http://www.focus-news.net/news/2018/02/01/2484003/vidin-15-kilometrova-kolona-ot-tezhkotovarni-avtomobili-se-e-obrazuvala-na-granichen-punkt-dunav-most-2-na-izhod-ot-stranata.html", "text": "1,5 км е опашката от тежкотоварни автомобили на граничен пункт „Дунав мост 2“ на изход от страната. Това каза за Радио „Фокус“ – Видин дежурният служител на моста. Той посочи, че няма проблеми при обработването на документите на тежкотоварните камиони, работят всички трасета на пункта. На влизане в страната няма образувана опашка от чакащи автомобили. На двата гранични пункта със Сърбия в областта – „Връшка чука“ и „Брегово“  трафикът е спокоен, няма струпване на автомобили, спокойно се преминава и от двете страни на границата. \r\nАнна ЛОЗАНОВА", "date": "2018.02.01", "title": "Видин: 1,5-километрова колона от тежкотоварни автомобили се е образувала на граничен пункт „Дунав мост 2“ на изход от страната"}
{"url": "http://www.focus-news.net/news/2018/02/01/2483990/zadarzhaha-kmeta-na-obshtina-septemvri-marin-rachev-povdigat-mu-dve-obvineniya-obzor.html", "text": "Рано сутринта в четвъртък над 50 маскирани полицаи влязоха в сградата на Община Септември. Служителите бяха изведени, а в последствие стана ясно, че се провежда акция под ръководството на Специализираната прокуратура във връзка с данни за извършени корупционни престъпления от страна на кмета на общината Марин Рачев. По-късно той бе изведен от сградата от полицаи и представители на Комисията за противодействие на корупцията. Пред журналисти Марин Рачев обясни, че не е бил арестуван, а е съдействал на органите на разследването при извършването на процесуално-следствените действия в Общината и предстои да бъде разпитан. Той заяви, че вярва в правосъдието и в това, че ще бъде установена истината по случая, по който е разследван. По-късно на брифинг в Общината говорителят на главния прокурор Румяна Арнаудова съобщи, че срещу Марин Рачев ще бъдат повдигнати 2 обвинения - за умишлена безстопанственост и за сключване на неизгодна сделка. \"В разследването на Специализираната прокуратура има още направления, още сделки, за които се събират доказателства така, че вероятно обвинението срещу кмета на Община Септември ще се увеличи и като брой на изпълнителни деяния, и като брой на престъпления\", коментира тя. Ръководителят на Специализираната прокуратура Иван Гешев уточни от своя страна, че предмет на разследване ще бъде цялото родословно дърво на кмета, защото свързани с него фирми са управлявани, представлявани и собственост на втори братовчедки, съпруги и други негови роднини. \"През последните години фирми, свързани с кмета на община Септември, са получили обществени поръчки за над 13 млн. лева\", обяви Гешев. \r\nОт думите на прокурор Арнаудова стана ясно, че е изготвен списък с общини, за които е имало сигнали за злоупотреби, така че се очакват подобни акции и в други населени места. \"Уверявам ви, че съвсем скоро ще се видим в друг град“, допълни Арнаудова. „Фокус\" припомня, че през септември 2017г. срещу Марин Рачев бе повдигнато обвинение за това, че като едноличен търговец е избегнал установяването и плащането на данъчни задължения в големи размери – 115 106 лева. По време на заседание по делото му през ноември жители на община Септември излязоха на протест пред сградата на Окръжния съд в Пазарджик срещу управлението на кмета. Част от исканията им бяха свързани с прозрачност и яснота как се харчат парите в Общината.", "date": "2018.02.01", "title": "Задържаха кмета на община Септември Марин Рачев, повдигат му две обвинения (ОБЗОР)"}
{"url": "http://www.focus-news.net/news/2018/02/01/2484005/plovdiv-gradskite-avtobusi-po-liniya-93-veche-se-dvizhat-s-udalzhen-marshrut-do-selo-radinovo.html", "text": "Автобусите по линия №93 от вътрешноградския транспорт в Пловдив, които тръгват от кв. „Тракия“, вече се  движат с удължен маршрут до село Радиново. Това съобщиха за Радио „Фокус“ – Пловдив от ръководството на ОП „Организация и контрол на транспорта“. Промяната в общинската транспортна схема е приета от Общинския съвет в края на миналата година по настояване на работещи в индустриалната зона. Досега те нямаха друга алтернатива за придвижване до работните си места освен с личен или ведомствен транспорт. От общинското предприятие уточниха, че автобусите ще се движат до село Радиново в делничните дни през интервал от 60 минути, а в пиковите часове – през 30 минути. Във всеки от рейсовете, пътуващи по удължената линия, има табела с точния маршрут.\r\nТони МИХАЙЛОВ", "date": "2018.02.01", "title": "Пловдив: Градските автобуси по линия №93 вече се движат с удължен маршрут до село Радиново"}
{"url": "http://www.focus-news.net/news/2018/02/01/2483997/varna-obshtina-beloslav-shte-prodalzhi-izpalnenieto-na-sotsialnata-usluga-domashen-sanitar.html", "text": "Община Белослав ще продължи изпълнението на социалната услуга „Домашен санитар“. Това съобщиха за Радио „Фокус“ – Варна от Община Белослав. Подписано е споразумение между Община Белослав и Агенция за социално подпомагане във връзка с изпълнение на Постановление на Министерски съвет за предоставяне на социалните услуги „Личен асистент”, „Социален асистент” и „Домашен помощник”. Агенцията за социално подпомагане ще обезпечи предоставянето на социалната услуга на потребителите, за които е извършена оценка по правилата на процедура „Независим живот“, финансирана от Оперативна програма „Развитие на човешките ресурси“ 2014-2020 г. С подписаното споразумение се осигурява устойчивост на социалната услуга в домашна среда и гарантиране на грижа за лицата от целевите групи. Целевите групи по проекта са лица с трайни увреждания, в това число и деца и възрастни хора над 65-годишна възраст, които са в пълна или частична невъзможност да се самообслужват. Община Белослав е бенефициент по проект „Звено за услуги – иновативни услуги в домашна среда“, който се изпълнява от 1 юни 2016 г. по процедура на директно предоставяне „Независим живот” от Оперативна програма „Развитие на човешките ресурси” 2014-2020 г. Определените лица за домашни санитари и потребителите към момента няма да кандидатстват отново.\r\nЗаявления за включване на нови потребители и лица, които да предоставят социалната услуга, ще се приемат в деловодството на Община Белослав и кметствата в селата от днес  до 7 февруари.\r\nМарияна ВАЛЕНТИНОВА", "date": "2018.02.01", "title": "Варна: Община Белослав ще продължи изпълнението на социалната услуга „Домашен санитар“"}
{"url": "http://www.focus-news.net/news/2018/02/01/2484007/bsp-prizova-delyan-dobrev-da-napusne-plenarna-zala-spored-gerb-nyama-osnovanie-obzor.html", "text": "От БСП призоваха председателя на парламента Цвета Караянчева да изпълни решението на Конституционния съд и да отстрани Делян Добрев от зала. Депутатът от левицата Георги Гьоков заяви, че според решението на Конституционния съд Добрев вече не е депутат, и то трябва да се изпълни. В отговор председателят на парламента Цвета Караянчева се аргументира: „Делян Добрев е с действащ мандат, няма основание за извеждането му от зала“. \r\nПредседателят на правна комисия и депутат от ГЕРБ Данаил Кирилов попита БСП на какво основание е бил възстановен мандатът на Иван Иванов. Той припомни, че Иванов е бил зам.-министър на МВР за ден, а след скандал се е върнал в парламента. „Колеги, че нямате морал- нямате, но поне малко памет да имате“, се обърна Данаил Кирилов към левицата. Депутатът коментира, че ако трябва всеки път, когато решението на КС се интерпретира погрешно, ще чете абзаци от трибуната.\r\nВ отговор на искането на БСП да напусне зала, депутатът Делян Добрев заяви: „Ако Георги Гьоков беше прочел внимателно решението на Конституционния съд, щеше да разбере, че говори пълни глупости“. Депутатът Тома Биков предложи: „За да бъде по-ефективна нашата работа, предлагам сутрин, в сряда, четвъртък и петък, колегите от БСП да получават определени медикаменти, понеже се правят неадекватни изказвания. Наблюдава се разконцентрираност“. \r\nБиляна ИВАНОВА", "date": "2018.02.01", "title": "БСП призова Делян Добрев да напусне пленарна зала- според ГЕРБ няма основание (ОБЗОР)"}
{"url": "http://www.focus-news.net/news/2018/02/01/2484024/d-r-vasil-durev-odbh-smolyan-205-proverki-sa-izvarsheni-v-targovskite-obekti-vav-vrazka-sas-zimniya-turisticheski-sezon-v-oblastta.html", "text": "205 проверки са извършени в търговските обекти във връзка със зимния туристически сезон в област Смолян от служителите на Областната дирекция по безопасност на храните – Смолян. Това каза за Радио „Фокус“ – Смолян д-р Васил Дурев – главен инспектор и временно изпълняващ длъжността началник на отдел „Контрол на храните“ в ОДБХ – Смолян. „Данните са от началото на заповедта за извършване на тези проверки – 20 ноември до 30 януари“, поясни той. Констатирани са несъответствия и са издадени 24 предписания и 3 акта за установяване на административни нарушения. Насочени за унищожаване са около 5 кг пилешки бутчета без идентификационна маркировка за произход и безопасност и 2,5 кг бракувани храни с изтекъл срок на годност. По думите на д-р Дурев, най-честите нарушения са относно поддържане на системите за самоконтрол и актуализацията им, сградовия фонд и технологично оборудване. Установени са също и неспазване на условията за съхранение на храните, неправилно обозначаване на хранителните продукти, съдържащи в състава си мляко, както и извършване на търговска дейност на лица, без да са преминали необходимите медицински прегледи. Инспекторите са констатирали и продажба на храни от животински произход с изтекъл срок на годност и неетикетирани храни, които затрудняват извършването на  проследимост. Д-р Дурев уточни, че проверките се извършват основно в Пампорово и Чепеларе, както и в по-големи обекти в Смолян, където са настанени туристи за зимния сезон, но се проверяват и обекти в цялата област.  \"Проверките във връзка със зимния туристически сезон в търговските обекти в област Смолян ще продължат до 16 март\", каза още д-р Дурев.\r\nНели ГЕРГЬОВСКА", "date": "2018.02.01", "title": "Д-р Васил Дурев, ОДБХ – Смолян: 205 проверки са извършени в търговските обекти във връзка със зимния туристически сезон в областта"}
{"url": "http://www.focus-news.net/news/2018/02/01/2484000/haskovo-topolovgradski-lozari-i-vinari-premeriha-maystorlaka-si-na-trifon-zarezan.html", "text": "Лозари и винари от Тополовград и Орешник се събраха днес в лозовите масиви в околностите на града, за да отбележат християнския празник Трифон Зарезан. На празника присъстваха заместник-кметът на община Тополовград Наско Стоянов и гости от Турция. Водосвет за берекет отслужи отец Петко Петков. По традиция лозите зарязаха всички гости. Буренце с червено вино за почерпка и тази година предостави известният лозар и винар Николай Узунов. Танцьори от читалищния състав “Луди-млади” извиха хоро. Това съобщиха от пресцентъра на Общината.\r\nПразникът продължи в местно заведение, където си дадоха среща членовете на читалищния клуб “Дар от лозата – Тодор Узунов”. Поздрав с пожелание за здраве и берекет отправиха заместник-кметът Наско Стоянов и  председателят на лозарския клуб  инж. Тодор Колев. Няколко нови члена постъпиха в редиците на клуба. Те произнесоха клетвата на Дионисий и получиха членските си карти. За доброто настроение се погрижиха танцьори от читалищните състави “Луди млади” и Мъжки камерен хор. По традиция се изтегли и томбола. Голямата награда – печена свинска глава спечели Тодор Атъпов. Всички винари носеха вино и ракия, за да се похвалят с майсторлъка си. За него думата си каза компетентно жури от  специалисти, представители на винарски изби от Харманли и Скалица, производители на бутикови вина. Те дегустираха 37 домашно произведени вина – 10 бяло, 12 – розе и 15 червени. Общата оценка, която сподели инж. Пепа Колева е, че най-добри тази година са белите вина. Отличават се с отличен вкус, бистрота и аромат. Експертите направиха следното класиране за най-добро домашно произведено вино:\r\n- Вино розе: І място – Атанас Тодоров, ІІ  място – Михаил Тодоров, ІІІ място – Наско Стоянов;\r\n- Бяло вино: І място – Наско Стоянов, ІІ място – Тодор Коджаманов, ІІІ място – Стоян Стоянов;\r\n- Червено вино: І място – Николай Чатов, ІІ място – Стоян Стоянов, ІІІ място – Димитър Коджаманов.\r\nС титлата Лозар на годината се окичи Тодор Коджаманов.", "date": "2018.02.01", "title": "Хасково: Тополовградски лозари и винари премериха майсторлъка си на Трифон Зарезан"}
{"url": "http://www.focus-news.net/news/2018/02/01/2484025/predstoyashti-mezhdunarodni-sabitiya-za-2-fevruari-agentsiya-fokus.html", "text": "Руският президент Владимир Путин ще посети Волгоград, където ще бъде отбелязана 75-тата годишнина от края на битката за Сталинград.  Трети и последен ден от визитата на британския премиер Тереза Мей в Китай, насрочени са разговори между представители на китайския и британски бизнес.  Продължават преговорите за формиране на нова голяма коалиция в Германия Турската армия продължава настъплението си в сирийската провинция Африн срещу кюрдските „Отряди за народна самоотбрана“.", "date": "2018.02.01", "title": "Предстоящи международни събития за 2 февруари (Агенция „Фокус“)"}
{"url": "http://www.focus-news.net/news/2018/02/01/2484004/interfaks-sasht-zayaviha-che-shte-prodalzhat-da-provezhdat-voenni-poleti-nad-cherno-more.html", "text": "САЩ заявиха, че техните военновъздушни сили ще продължат да провеждат полети над Черно море, съобщава Интерфакс, като се позовава на данни от Пентагона. Според представителя на Комитета на началник-щабовете на Военновъздушните сили на САЩ генерал-лейтенант Кенет Маккензи, „ние извършваме полети в международни въздушно пространство, а небето над Черно море е именно международно въздушно пространство“. Маккензи подчерта, че „ние имаме пълно право да бъдем там и полетите ще продължат“. \r\nЗаявлението става на фона на по-ранния призив от страна на Москва, според който САЩ трябва да преустановят полетите на свои военни самолети в близост до въздушните граници на Руската федерация в черноморския басейн. Призивът бе отправен на фона на информацията от министерството на отбраната на САЩ, според която руски изтребител е извършил опасни маневри по-рано тази седмица, прелетявайки твърде близко до американски разузнавателен самолет над Черно море. От Москва отрекоха техен пилот да е извършвал животозастрашаващи маневри. : Цанко Цолов", "date": "2018.02.01", "title": "Интерфакс: САЩ заявиха, че ще продължат да провеждат военни полети над Черно море"}
{"url": "http://www.focus-news.net/news/2018/02/01/2484006/aleksi-indzhov-lrs-sokol-smolyan-pod-50-ot-zalozheniya-plan-e-otstrelat-na-divech-prez-izminaliya-loven-sezon-na-teritoriite-na-sdruzhenieto.html", "text": "Под 50 % от заложения план е отстрелът на дивеч през изминалия ловен сезон от ловджиите, в Ловно-рибарско сдружение „Сокол“ – Смолян. Това каза за Радио „Фокус“ – Смолян секретарят на сдружението Алекси Инджов. За дивата свиня са били заложени около 260 броя, а са отстреляни 120, което е под 50 % отстрел. „Преди откриване на сезона, особено покрай границата с Гърция се виждаше, че има дивеч и най-вече прасета. На юг, в Гърция, през октомври беше много топло и бяха мигрирали в България покрай границата. В началото на сезона имаше и до края на октомври почти изчезнаха, като затова и отстрелът е доста под очакваното“, поясни Инджов. Той допълни, че в сдружението членуват 16 дружинки, повечето от които са от община Смолян, като има две от община Рудозем и една от община Златоград. „В Рудоземската дружинка няма никакъв отстрел. В Елховец има 4 диви прасета, в Смилян – 13, Арда имат 7-8 прасета, в Могилица има 5, като в предишни сезони те са имали над 30 отстреляни. В Турян има 5 прасета. В Широка лъка – 12, Стойките – 4. Единствено в квартал „Райково“ и Момчиловци са изпълнили плана и имат съответно 32 и 29 броя отстреляни прасета. Дружинката от златоградското село Фабрика също е изпълнила плана – имат 15 отстреляни глигана“, посочи Инджов. Той уточни, че ловците във всички дружинки изпълняват всички показатели, касаещи ловно-стопанските мероприятия – имат ниви с картофи, слагат и фуражи в хранилките, но дивечът поради различни фактори мигрира.\r\nНели ГЕРГЬОВСКА", "date": "2018.02.01", "title": "Алекси Инджов, ЛРС „Сокол“ – Смолян: Под 50 % от заложения план е отстрелът на дивеч през изминалия ловен сезон на териториите на сдружението"}
{"url": "http://www.focus-news.net/news/2018/02/01/2484026/kmetat-na-devnya-svilen-shitov-predstavi-obrazovatelen-opit-v-doma-na-evropa.html", "text": "Домът на Европа в София бе домакин на конференция на Българската мрежа към Глобалния договор на ООН, в рамките на която бе представен националният план по Европейския пакт за младежта. Той е насочен към сътрудничество между бизнеса, образователните институции и местните власти с цел успешна реализация на младежите. Това съобщиха от пресцентъра на Община Девня. В събитието взеха участие много компании от България, университети, училища, неправителствени организации, ангажирани с идеята за по-добро бъдеще на младите хора в България. Специален гост на конференцията беше Жан Спелкенс от Европейската организация за корпоративно социална отговорност, който потвърди, че предизвикателствата, свързани с образованието и реализацията на младите хора в България, са много близки до тези в Европейския съюз, като в много отношения България дава добър пример за успешни проекти в тази насока.\r\nПроектът за професионалните паралелки в СУ „Васил Левски“ – град Девня бе представен в специален панел като добър пример за екипна работа между бизнеса, образованието и местната власт.\r\nЕкипът, представил професионалните класове пред аудиторията, се състоя от представители на трите спонсора – „Агрополихим“, „Девня Цимент“ и „Солвей Соди“, зам.-директорът на СУ „Васил Левски“ г-жа Радкова и кмета на Община Девня Свилен Шитов, който беше приветстван много позитивно като единствения представител на местна власт на форума, ангажиран към младите хора.\r\nПред избрани гости от цялата страна девненските компании разказаха за идеята и началото на проекта. Представени бяха и бъдещите планове за продължаваща подкрепа към двете паралелки, както и разкриването на нова паралелка за учебната 2018/2019 година – специалност „Ел.техник“.\r\nОт своя страна Свилен Шитов разясни важността от устойчиво партньорство между бизнеса и местната власт, както и участието на младите жители на град Девня и техните учители в атрактивни обучителни програми и практики.\r\nКметът на Община Девня сподели още, че е щастлив, че бизнесът сам е предложил създаването на професионалните паралелки – нещо, което е било традиция в Девня в миналото, както и че с радост ще подкрепя инициативата и вбъдеще.\r\n„Агрополихим“, „Девня Цимент“ и „Солвей Соди“ потвърдиха ангажимента си да дадат възможност на учениците от двете професионални паралелки да посетят предприятията и да се запознаят със специалистите в професионалната сфера, в която се обучават.", "date": "2018.02.01", "title": "Кметът на Девня Свилен Шитов представи образователен опит в Дома на Европа"}
{"url": "http://www.focus-news.net/news/2018/02/01/2484027/rumen-gechev-bsp-ako-initsiativata-ni-da-sezirame-smetnata-palata-za-analiz-na-izvanbyudzhetnite-harchove-ne-sreshtne-podkrepa-shte-se-obarnem-kam-evropeyskata-smetna-palata.html", "text": "Ако инициативата на „БСП за България“ да бъде сезирана Сметната палата за анализ на извънбюджетните харчове не срещне подкрепата на мнозинството, то от левицата ще се обърнат към Европейската сметна палата и към прокуратурата. Това каза в интервю за Радио „Фокус“ Румен Гечев, народен представител от ПГ на „БСП за България“ и член на парламентарната комисия по бюджет и финанси, по отношение на това нарушило ли е правителството Закона за бюджета с разпределението на извънбюджетните средства в края на миналата и началото на тази година. \"Изключването на 2 милиарда лева от икономическия оборот води до големи загуби за страната\", посочи Гечев. По думите му правителството на ГЕРБ и Министерството на финансите за трета поредна година разиграват финансови театри. Според Гечев в бюджета са били заложени капиталови разходи в размер на 2,5 милиарда лева, от които до месец юли 2017 година са били инвестирани едва около 700 милиона лева. „Няма такива политики в Европа - да държиш парите до последния момент, и то става дума за огромна сума. Второ, още по-лошото е, че те използват това задържане на бюджетните разходи изкуствено и преднамерено с цената на икономическа загуба с PR цели. Тоест, през цялата година рапортуват през 2-3 месеца, заливат медиите с това, че те били на бюджетен излишък. И каква е причината? След като те не си изпълняват Закона за бюджета в разходната част за сметка на българските фирми и на българските граждани“, коментира Румен Гечев. Той допълни, че в същото време отпуснатите 1,5 милиарда лева за превъоръжаване на армията и закупуването на нови бойни кораби аналогично са останали неоползотворени. Според него в края на годината неслучайно са постъпили стотици милиони левове към определени общини, оказали се дефицитни.", "date": "2018.02.01", "title": "Румен Гечев, БСП: Ако инициативата ни да сезираме Сметната палата за анализ на извънбюджетните харчове не срещне подкрепа, ще се обърнем към Европейската сметна палата"}
{"url": "http://www.focus-news.net/news/2018/02/01/2484029/plovdiv-okolo-250-shahmatisti-ot-vsichki-vazrasti-shte-uchastvat-v-yubileynoto-40-o-izdanie-na-mezhdunarodniya-memorial-georgi-tringov-v-grada.html", "text": "Около 250 шахматисти от всички възрасти ще участват в юбилейното 40-о издание на международния мемориал „Георги Трингов“ за наградите на Община Пловдив. Това съобщиха за Радио „Фокус“- Пловдив организаторите от Общината. Състезанието стартира в неделя в Гранд хотел Пловдив. Участниците ще бъдат разделени на две групи – в Турнир А ще играят състезатели с коефициент ЕЛО над 2000. За него до момента заявка са подали 89 участника. В турнир Б – с коефициент ЕЛО под 2000, желаещите до момента са 138, но до края на седмицата заявките за двете надпревари се очаква да се увеличат. Доста деца от страната ще бъдат възпрепятствани да играят заради грипната епидемия.\r\nЧужденците са общо 70 от 13 европейски държави. От тях 35 ще играят в Турнир А, останалите 35 са в Турнир Б. Ще участват много подрастващи от пловдивските клубове, както и най-ярките ни надежди – пловдивчанката Виктория Радева и Нургюл Салимова. На мемориала се очаква почти целия ни шахматен елит при жените, водени от Маргарита Войка, Ива Виденова, Габриела Антова и др. При мъжете ще видим утвърдени имена като Васил Спасов, Ивайло Енчев, Веселин Пантев, Радослав Димитров и др.\r\nГеорги Титюков, заместник-кмет „Спорт, младежки дейности и социална политика“ ще открие турнира в зала Москва в неделя от 14.30 часа, когато ще бъде представена и специална книжка за досегашните 39 издания на дългогодишния турнир, която ще бъде раздадена на участниците. Награден фонд от 20 000 лева очаква състезателите. Ще бъдат раздадени 9 купи, 33 медала, много предметни награди.", "date": "2018.02.01", "title": "Пловдив: Около 250 шахматисти от всички възрасти ще участват в юбилейното 40-о издание на международния мемориал „Георги Трингов“ в града"}
{"url": "http://www.focus-news.net/news/2018/02/01/2484023/washington-post-donald-tramp-poiska-ot-republikantsite-da-priemat-negoviya-plan-za-imigratsiyata.html", "text": "Американският президент Доналд Тръмп поиска от членовете на Републиканската партия, формиращи мнозинството на формацията  в Камарата на представители и Сената, да приемат неговия противоречив план, коментира The Washington Post. \r\nИскането е направено по време на неговото обръщение към събралите се в курорта „Уайт сулфур спрингс“ законодатели, по време на който ще организират дебат с относно имиграцията, която се оказа разделящ въпрос в редиците на Републиканската партия. \r\n„Или ще имаме нещо, което е честно и приемливо, добро и сигурно или няма да имаме нищо“, заяви Тръмп пред своите съпартийци. По думите на президента, предложението му да се даде на милиони нелегални мигринти път към добиване на гражданство, нещо неприемливо за много консерватори, в замяна на 25 милиарда долара за гранична защита и по-строги мерки за новите имигранти, трябва да принуди демократите да влязат в политически дебат, докато показва, че Републиканската партия търси сериозно решение на проблемите, стоящи пред САЩ. „Трябва да сме готови да се откажем от нещо малко за да получим нещо по-голямо в замяна“. Различията по въпроса между републиканците станах ясни по-рано, след като водещи сенатори от партия заявиха готовността си да приемат нещо подобно, докато от републиканското мнозинство в Камарата на представителите категорично застанаха против такъв план. \r\nВъпросът бе повдигнат след като Тръмп обяви, че смята да прекрати програмата на бившия президент Барак Обама, защитаваща от депортация почти 700 хил. мигранти, дошли в САЩ като деца, но все още неразполагащи с документи. „Някои хора ги наричат „мечтатели. Не са такива“, отбеляза Тръмп, цитиран от изданието. „Не падайте в този капан“, предупреди държавният глава по врем на своето първо обръщение „Състоянието на съюза“, което се дава ежегодно от американските президенти.  \r\nИ въпреки важността на въпроса за имиграцията, тя официално не е включена в дневния ред на срещата в разположения в Западна Вирджиния курорт. \r\nПо-рано, в рамките на разгорещените дебати за приемане на годишен бюджет (който още не е одобрен), членовете на Републиканската и Демократическата партия имаха някои различия, най-голямото от което се оказаха точно нелегалните мигранти, защитени от програмата на Обама, които Тръмп иска да репатрира. Демократите искаха програмата за тяхната защита да бъде продължена, докато републиканците и президента заложиха на разходите за отбрана и гранична охрана. Като компромис, Доналд Тръмп предложи път за добиване на гражданство за 1,8 милиона мигранти, като в замяна поиска 25 милиарда долара за строеж на неговата известна стена по границата с Мексико, по-строги мерки за влизането на чужденци в САЩ и прекратяване на лотарията за зелена карта. Очаква се републиканците да проведат ожесточени дебати в четвъртък и петък по въпроса, макар, както вече отбеляза вестникът, това да не е сред официални теми в дневния ред. : Цанко Цолов", "date": "2018.02.01", "title": "Washington Post: Доналд Тръмп поиска от републиканците да приемат неговия план за имиграцията"}
{"url": "http://www.focus-news.net/news/2018/02/01/2484030/digital-journal-kanada-prezidentstvoto-na-saveta-na-es-osadi-pozitsiyata-na-tereza-mey-otnosno-pravata-na-evropeyskite-grazhdani-vav-velikobritaniya-po-vreme-na-prehodniya-period.html", "text": "България, която в момента председателства Съвета на ЕС, предупреди британския премиер Тереза Мей заради плановете ѝ да отнеме някои от правата на европейските граждани, пристигнали в страната по време на транзитния период след Брекзит, коментира канадското издание Digital Journal. Лиляна Павлова, българският министър по въпросите свързани с европредседателството, заяви пред агенция „Франс прес“, че е „загрижена“ от позицията на Мей, както и от мнението на останалите 27 държави членки, според които предстоят „трудни“ преговори за излизането на Лондон от Съюза, насрочено за месец март 2019 г. \r\nПавлова, която е близък съюзник на премиера Бойко Борисов заяви, изрази надеждата си че „в крайна сметка подкрепата за гражданите ще бъде поставена по-високо отколкото политическите интереси“. \r\nВ понеделник ЕС заяви, че Великобритания трябва да следва всички правила на Съюза, включително и тези относно правото на граждани от държавите членки да живеят и работят в Лондон, по време на транзитния период, като в замяна Лондон ще има достъп до единния пазар на организацията. \r\nНо Тереза Мей постави основните на сблъсък, след като заяви, че европейците, пристигащи по време на 21-месечния преходен период, не  бива да получават същите права като тези, дошли преди Брекзит. : Цанко Цолов", "date": "2018.02.01", "title": "Digital Journal (Канада): Президентството на Съвета на ЕС осъди позицията на Тереза Мей относно правата на европейските граждани във Великобритания по време на преходния период"}
{"url": "http://www.focus-news.net/news/2018/02/01/2483985/reuters-gartsiya-tarsi-skoroshno-reshavane-na-spora-za-imeto-s-makedoniya.html", "text": "Гърция скоро ще излезе с проект, предлагащ решение на десетилетния спор за името с Македония, заяви в четвъртък външният министър Никос Кодзиас, предава Reuters. \r\nПървият дипломат на Атина е заявил в интервю за агенцията, че „Александър Велики ни е показал нуждата гордиевите възли да се разсичат. В определен момент, ние трябва да приключим с този въпрос“, добави Кодзиас. На въпрос какъв е планът на Гърция, ако проблемът не се реши до месец юни 2018 г., външният министър заяви, че до тогава спорът \"ще бъде приключен“. \r\n„Искаме да решим проблема. В наш национален интерес и в интересите на региона е, тъй като ще осигури стабилност, сигурност и икономически ръст“, каза още първият дипломат. \r\nЩо се отнася до планирания проект, Кодзиас заяви, че той няма да съдържа само гръцкото виждане, нито пък ще бъде компромис, но по-скоро ще поставя основa, на която двете държави да си сътрудничат. : Цанко Цолов", "date": "2018.02.01", "title": "Reuters: Гърция търси скорошно решаване на спора за името с Македония"}
{"url": "http://www.focus-news.net/news/2018/02/01/2484033/daily-sabah-trima-dushi-sa-postradali-pri-eksploziya-v-danachna-sluzhba-v-ankara-vlastite-dopuskat-vazmozhnostta-za-sabotazh.html", "text": "Трима души са пострадали при експлозия, разтърсила сградата на данъчната служба в Анкара в късните часове на четвъртък, съобщава турският вестник Daily Sabah. Коментирайки причините за инцидента, губернаторът Еркан Топака заяви, че разследването е в ход, като същевременно подчерта, че властите допускат „възможност за саботаж“. \r\nЕксплозията е избухнала в котелното помещение на данъчната служба. Сградата е била затворена за граждани към момента на произшествието. Единствените хора, които са били вътре, са били служители по сигурността, съобщиха местните медии.\r\nМощният взрив е чут в редица квартали на турската столица и е предизвикал паника сред жителите на града. Съобщава се, че фасадата на сградата има сериозни щети. Прозорците на разположените в близост сгради са избити, има щети и по паркирани в района автомобили.Тереза Герова", "date": "2018.02.01", "title": "Daily Sabah: Трима души са пострадали при експлозия в данъчна служба в Анкара, властите допускат „възможността за саботаж“"}
{"url": "http://www.focus-news.net/news/2018/02/01/2484034/usa-today-petima-dushi-sred-koito-uchenitsi-sa-raneni-pri-strelba-v-uchilishte-v-los-andzhelis.html", "text": "Петима души, двама от които ученици, са ранени при стрелба в класна стая в американския щат Лос Анджелис, съобщава вестник USA Today.\r\nСъгласно приведената информация, 15-годишно момче е в критично състояние, след като е получило огнестрелна рана в главата. Негова връстница е ранена в китката и състоянието й е стабилно, увери говорител на противопожарната служба в Лос Анджелис. Нараняванията на останалите трима не са от огнестрелно оръжие, поясниха още властите. \r\nВъв връзка с инцидента е задържано 12-годишно момиче. Причините за стрелбата се разследват. Тереза Герова", "date": "2018.02.01", "title": "USA Today: Петима души, сред които ученици, са ранени при стрелба в училище в Лос Анджелис"}
{"url": "http://www.focus-news.net/news/2018/02/01/2484035/al-arabiya-yordaniya-prekasna-diplomaticheskite-si-otnosheniya-sas-severna-koreya.html", "text": "Кралство Йордания, близък партньор на САЩ, прекрати дипломатическите си отношения със Северна Корея „в съответствие с политиката на съюзниците\", предава телевизионният канал Al Arabiya, като се позовава на правителствен източник от Аман.\r\nВ предходните месеци подобна стъпка предприеха Кувейт и Обединените арабски емирства, които също са ключови съюзници на Вашингтон в региона. \r\nПрез ноември САЩ призоваха всички страни да прекратят търговските и дипломатически връзки със Северна Корея, след като Пхенян проведе серия изпитания, включително и на междуконтинентални балистични ракети. Източникът от йорданското правителство призна, че отношенията между Пхенян и Аман „никога не са били много силни\", но двустранните отношения са прекратени „в съответствие с политиката на съюзниците\".Тереза Герова", "date": "2018.02.01", "title": "Al Arabiya: Йордания прекъсна дипломатическите си отношения със Северна Корея"}
{"url": "http://www.focus-news.net/news/2018/02/01/2484028/premierat-boyko-borisov-mislya-che-vseki-balgarin-dnes-e-shtastliv-che-ne-samo-sme-v-evropeyskiya-sayuz-no-i-predsedatelstvame-saveta-na-es.html", "text": "България извървя труден, много тежък път до Брюксел, но мисля, че всеки българин днес е щастлив, че не само сме в Европейския съюз, но и председателстваме Съвета на ЕС. С тези думи министър-председателят Бойко Борисов се обърна при официалното откриване в Брюксел на Българското председателство на Съвета на ЕС, съобщиха от правителствената информационна служба. Пред аудиторията в Центъра за изящни изкуства „БОЗАР“ той каза, че Българското председателство е важно не само за българския народ и за хората от Балканите, а за цяла Европа. Борисов посочи, че сме готови да се обърнем към предизвикателствата пред Съюза, а обединени, това ще ни даде сила – каквото е и мотото на страната ни и на Председателството.", "date": "2018.02.01", "title": "Премиерът Бойко Борисов: Мисля, че всеки българин днес е щастлив, че не само сме в Европейския съюз, но и председателстваме Съвета на ЕС"}
{"url": "http://www.focus-news.net/news/2018/02/01/2484002/prof-albena-georgieva-v-drevnostta-vinoto-i-spirtnite-napitki-sa-bili-nachin-za-neposredstven-kontakt-s-boga-i-prebivavane-v-edin-magichen-svyat.html", "text": "В древността виното и спиртните напитки са били начин за непосредствен контакт с бога и пребиваване в един магичен свят. Това каза проф. д-р Албена Георгиева от Института за етнология и фолклористика с етнографски музей към Българската академия на науките, в интервю за Агенция „Фокус“ за традициите на Трифон Зарезан и корените на празника „Лозята са много важна част от културите, които се отглеждат по нашите земи. Очевидно е, че има специална почит, която се оказва на гроздето. В древността опияняващите напитки са използвани с мистериите. Това са обредите, съпътстващи почитането на боговете. Те са били обредни напитки и е трябвало да доведат  хората до определени еуфорични състояния. Имало е хора, които в такова състояние са можели да предричат бъдещето, други са изпадали в транс и са танцували. Танците също са имали и лечебен и екстатичен ефект“, каза проф. Георгиева. По думите й виното и спиртните напитки са били начин за непосредствен контакт с бога и за преживяване на  общуването с божеството с отвъдното и напускането на пределите на всекидневието. Тя посочи, че в същото време алкохолът е бил начин за пребиваване в един магически свят, където човек разширява своите възприятия на света и научава знания. \r\nДеница КИТАНОВА", "date": "2018.02.01", "title": "Проф. Албена Георгиева: В древността виното и спиртните напитки са били начин за непосредствен контакт с бога и пребиваване в един магичен свят"}
{"url": "http://www.focus-news.net/news/2018/02/01/2484031/darzhavniyat-glava-rumen-radev-evropa-tryabva-da-bade-razbiraema-ako-iska-da-y-vyarvat-i-da-ya-podkrepyat.html", "text": "Нашият общ дом Европа не е само пясък, камък, бетон и стъкло, тя е дух и тъкмо той е най-солидната основа на дома ни. Това заяви президентът Румен Радев в началото на тържествения концерт, с който в Брюксел се отбелязва официално откриването на Българското председателство на Съвета на ЕС. Спектакълът се състоя в Центъра за изящни изкуства BOZAR. Това съобщиха от прессекретариата на държавния глава. \r\nВ изказването си държавният глава припомни как е създадена уникалната сграда на BOZAR, като отбеляза, че историята й е “урок по Европа“: След Първата световна война архитектурната забележителност е изградена със спомоществования от ценители на изкуството след отказа на правителството да финансира проекта на белгийския архитект Виктор Орта. „Може би тогава, повече от всякога, европейците са съзнавали, че изкуството е лек за раните от войните. Днес, когато бизнес-сградите в Брюксел се множат, това пространство се превръща в оазис. Защото тъкмо BOZAR ни напомня, че Европа трябва да е не само рационална, но и духовна“, заяви президентът Румен Радев. Държавният глава изтъкна, че обединена Европа е гарант за мира и прогреса, а културното наследство прави континента уникален.  \r\n„Европа трябва да бъде разбираема, ако иска да й вярват и да я подкрепят“, призова президентът Радев, като даде пример с друг момент от историята на BOZAR, когато е решено името на комплекса да се изписва с пет букви вместо първоначалното наименование на френски език с девет букви и един знак. Приветствия в началото на концерта отправиха също министър-председателят Бойко Борисов и генералният директор на BOZAR Пол Дюжарден. \r\nСред гостите на спектакъла са вицепрезидентът Илияна Йотова, министрите за българското председателство и на културата - Лиляна Павлова и Боил Банов, представители на дипломатическия корпус и на водещите институции в Брюксел, чуждестранни и български културни дейци. Програмата на концерта включва емблематични произведения от българската класика и фолклор и от европейската музика, представени от Софийската филхармония с диригент Найден Тодоров, хор \"Ваня Монева\" с диригент Ваня Монева и със специалното участие на сопраното Соня Йончева и пианиста Людмил Ангелов.", "date": "2018.02.01", "title": "Държавният глава Румен Радев: Европа трябва да бъде разбираема, ако иска да й вярват и да я подкрепят"}
{"url": "http://www.focus-news.net/news/2018/02/01/2484032/ria-novosti-sarbiya-ochakva-do-kraya-na-godinata-da-bade-podpisan-dogovor-za-pridobivaneto-na-shest-helikoptera-mi-17.html", "text": "Сърбия очаква сключването на договора с Руската федерация за придобиване на шест хеликоптера Ми-17 да бъде финализирано в рамките на текущата година, съобщи за РИА Новости държавният глава на страната Александър Вучич.\r\n„В процес (на преговори – бел.р.) сме и мисля, че ще направим и приключим това през текущата година. През тази година, със сигурност“, увери сръбският президент.\r\nВ началото на декември 2017 г. Вучич разкри, че Белград води преговори с „Рособоронэкспортом\" за придобиването на шест многофункционални хеликоптери Ми-17 в допълнение към двата, доставени през юни 2016 г. \r\nВ Сърбия също се планира изграждането на център за ремонт на хеликоптери руско и съветско производство. През януари министърът на отбраната Александър Вулин отбеляза значимостта на проекта. Съгласно думите му, редица страни от региона разполагат с хеликоптери Ми-8 и Ми-17, които може да бъдат ремонтирани в Сърбия. .Тереза Герова", "date": "2018.02.01", "title": "РИА Новости: Сърбия очаква до края на годината да бъде подписан договор за придобиването на шест хеликоптера Ми-17"}
