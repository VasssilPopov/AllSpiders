{"url": "http://www.focus-news.net/news/2017/08/23/2428546/afp-ruskiyat-poslanik-v-sudan-e-pochinal-po-estestveni-prichini-spored-predvaritelnoto-razsledvane.html", "text": "Руският посланик в Судан е починал по естествени причини, предава AFP . \r\n„Той бе открит мъртъв в плувния басейн на резиденцията си в 19:05 часа“, заяви говорителят на полицията Омар ал Мохтар.\r\n„Предварителното разследване показва, че причините за смъртта му са естествени“, добави суданският полицай.\r\nДруг полицай заяви, че първоначалното разследване отхвърля възможността за „лоша игра“, т.е. убийство, като причина за смъртта на посланик Ширински.\r\n„С голямо съжаление обявяваме, че на 23 август в Хартум почина руският посланик в Судан Миргаяс Ширински“, заявиха от Министерство на външните работи на Русия.\r\nТе добавиха, че ще дадат повече информация по случая, когато получат детайли по инцидента от дипломатическите служители на Русия в Хартум. Симеон Миланов", "date": "2017.08.23", "title": "AFP: Руският посланик в Судан е починал по естествени причини според предварителното разследване"}
{"url": "http://www.focus-news.net/news/2017/08/23/2428513/georgi-myashkov-v-i-k-velingrad-novata-avtomatichna-polivna-sistema-vav-velingrad-shte-namali-avariite-prichineni-ot-visokoto-nalyagane-na-vodata.html", "text": "Новата автоматична поливна система на част от бул. „Съединение” във Велинград ще намали авариите, причинени от високото налягане на водата”, каза за Радио „Фокус” – Пазарджик управителят на общинското ВиК дружество Георги Мяшков. „Проектът за монтирането на системата, предназначена за поливните площи на централния булевард, е на стойност 36 хиляди лева, осигурени от капиталовата програма на Община Велинград. Системата е включена към водохващане на „Сухата лъка”. Към този водопровод няма монтирани регулатори за налягане на водата. Той е доста стар и обикновено през нощните часове, когато спада консумацията, се явяват аварии и има нужда от намаляване на налягането във водопровода. Новата напоителна система ще работи точно през тези часове, когато спира консумацията на вода. Тя ще се включва и ще облекчи налягането. Освен че ще допринесе за намаляване на налягането във водопреносната система, ще допринесе и за по-красив булевард и повече зеленина. С това и туристите и гостите на града ще виждат булеварда в съвсем друга светлина, а не както преди година, когато беше мръсно, прашно и с изсъхнали треви“, уточни Мяшков. Той поясни също, че поливането ще се извършва в часовете с намалена консумация на вода – от полунощ до 5 часа сутринта. По това време налягането на водата в тръбопроводите се повишава и освен че ще се напояват зелените площи, се очаква да бъдат намалени и авариите, които се причиняват от високото налягане.\r\nАлбена ЖИЛЕКОВА", "date": "2017.08.23", "title": "Георги Мяшков, „В и К“ – Велинград: Новата автоматична поливна система във Велинград ще намали авариите, причинени от високото налягане на водата"}
{"url": "http://www.focus-news.net/news/2017/08/23/2428514/afp-islyamska-darzhava-poe-otgovornost-za-napadenieto-v-libiya-pri-koeto-11-dushi-byaha-ubiti.html", "text": "Терористичната групировка „Ислямска държава“ пое отговорност за  нападението при контролно-пропускателен пункт в Либия, при което 11 души бяха убити, предава AFP. \r\n„Най-малко девет военнослужещи са били обезглавени… заедно с двама цивилни“, когато джихадистите са атакували на разсъмване в региона Ал Джуфра, разположен на около 500 км южно от Триполи, съобщи полковник Ахмед Ал-Масмари. \r\n„Ислямска държава“ пое отговорност за нападението чрез своята информационна агенция „Амак“.  Мария Динкова", "date": "2017.08.23", "title": "AFP: „Ислямска държава“ пое отговорност за нападението в Либия, при което 11 души бяха убити"}
{"url": "http://www.focus-news.net/news/2017/08/23/2428515/plovdiv-zavarshi-remontat-na-trotoara-na-ul-vasil-levski-v-rayon-severen.html", "text": "Завърши ремонтът на тротоара на ул. „Васил Левски“ в район „Северен“. Това съобщи за Радио „Фокус“ – Пловдив районният кмет инж. Ральо Ралев. По думите му изцяло обновена е тротоарната настилка в участъка от ул. „Оборище” до ул. „Брезовска”, като са поставени нови вибропресовани тротоарни плочи с обща площ 532 кв.м. и 166 л.м. нови градински бордюри. Монтирани са ограничителни колчета, които да препятстват паркирането на автомобили на новоположената тротоарна настилка. Разширен е джобът на контейнерите за изхвърляне на отпадъци и са оформени вази около съществуващите дървета. От началото на годината в район „Северен“ са подновени над 2900 кв.м. тротоарни настилки с нови вибропресовани плочи и бордюри, съобщи още Ральо Ралев.\r\nКристиян ГАРОВ", "date": "2017.08.23", "title": "Пловдив: Завърши ремонтът на тротоара на ул. „Васил Левски“ в район „Северен“"}
{"url": "http://www.focus-news.net/news/2017/08/23/2428516/malgozhata-kulova-arheolog-teritoriyata-na-obshtina-blagoevgrad-e-izklyuchitelno-interesna-za-arheolozite.html", "text": "Територията на община Благоевград е изключително интересна за археолозите, защото тук има естествен път, който свързва долината на Вардар чрез Делчевски проход в долината на река Струма. Това каза за Радио „Фокус“- Пирин Малгожата Кулова, археолог в Регионален исторически музей - Благоевград. Тя добави, че има много интересни постройки от късната бронзова епоха. „Това са каменни постройки, като една от тях беше проучена в близост до Благоевград в квартал „Струмско“ . Те са 13 на брой и се локализират в западните покрайнини на община Благоевград“, каза Кулова. Тя уточни, че има много крепости от късната античност, като една от тях е проучвана - в Зелен дол. „Има много обекти и благодарение на тяхната локализация можем да определим пътищата, които са свързвали микрорегиони в тази част на Балканския полуостров“, каза Кулова.\r\nЛора КАЛЧЕВА", "date": "2017.08.23", "title": "Малгожата Кулова, археолог: Територията на община Благоевград е изключително интересна за археолозите"}
{"url": "http://www.focus-news.net/news/2017/08/23/2428517/angela-merkel-izolatsionizmat-na-donald-tramp-shte-prevarne-sasht-v-neznachitelna-darzhava.html", "text": "В сряда германският канцлер Ангела Меркел заяви, че изолационизмът на американския президент Доналд Тръмп заплашва да намали ролята на САЩ на световната сцена, предава Deutsche Welle.\r\n„Ако САЩ започнат да не се интересуват от останалата част от света и мислят само за себе си, то това няма да ги превърне в голяма и велика страна“, отбеляза Меркел по време на събитие, организирано от германския вестник Handelsblatt. Този коментар контрастира на изявлението на Тръмп, че изолационистките политики ще помогнат на Вашингтон да „спечели“ срещу своите опоненти. \r\nОсвен това Меркел направи категорично изявление по въпроса за Северна Корея: Германия няма намерение да бъде въвлечена във война на другия край на света.  Мария Динкова", "date": "2017.08.23", "title": "Ангела Меркел: Изолационизмът на Доналд Тръмп ще превърне САЩ в незначителна държава"}
{"url": "http://www.focus-news.net/news/2017/08/23/2428518/v-nedelya-priklyuchva-remontat-na-pl-orlov-most-obzor.html", "text": "Скоро ще завършат ремонтите на ключови пътни участъци в София. Това стана ясно от думите на кмета Йорданка Фандъкова, която направи проверка на работата на бул. „Овча купел“ в отсечката от ул.“Коломан“ до бул. „Цар Борис III“. „Около 2 млн. лева е стойността на реконструкцията на участъка, който беше в изключително лошо състояние, включително и релсовият път. Започнахме в края на месец юли, а сега вече почти завършваме. Очаквам до неделя да пуснем още едно платно и движението отново да стане двупосочно. Най-късно до 10 септември трябва да приключи цялостно ремонтът и движението да бъде освободено. Подменени са трамвайните линии, подменят се и настилката и тротоарите, оформят се плацовете на дърветата и се модернизира осветлението. Така че цялостно се ремонтира този участък – той е около 400 метра, но е изключително ключов за този район на София“, каза Фандъкова.\r\nЕвгени Крусев, заместник-кмет по направление “Транспорт и транспортни комуникации“, обясни, че за ремонта се използва нова технология, при която на релсовия път се слага подложен бетон, изпълняващ функцията на основа. „Всяка релса е захваната сама за себе си и благодарение на по-голямата гума, която е около самата релса, при една евентуална смяна след 15-20 години няма да е необходимо да се разкъртва цялото платно, а само гумата се изрязва, вади се старата релса и се слага нова. Така пътното платно не се пипа, а релсата се сменя в рамките на часове“, каза той.\r\nКметът на София Йорданка Фандъкова съобщи също, че в неделя ще приключи друг важен за столичани ремонт – този на пл. „Орлов мост“. „Вече е положена стоманената мрежа във всички участъци и предстои асфалтиране. Най-късно в неделя сутринта движението трябва да бъде изцяло освободено. Към задълженията на изпълнителите добавихме и частичен ремонт на бул. „Евлоги и Христо Георгиеви“ – става въпрос за големите коловози, които се бяха образували от автобусите“, каза тя.\r\nФандъкова обясни, че е спряна работата на изпълнителя на участъка около Тех Парка. „Той трябваше да си отстрани дефектите цялостно в едното платно, за да може да напредне с пл. „Орлов мост“. От петък след 20.00 часа ще започне ремонтът на крайните две леви ленти в този участък, който до неделя вечерта трябва да приключи. А от понеделник ще се започне работа и по двете десни ленти“, обясни Фандъкова.\r\nЦветилена СИМЕОНОВА", "date": "2017.08.23", "title": "В неделя приключва ремонтът на пл. „Орлов мост“ (ОБЗОР)"}
{"url": "http://www.focus-news.net/news/2017/08/23/2428519/sport-aleksandar-lazarov-se-klasira-za-chetvartfinalite-na-kupa-deyvis-v-shveytsariya.html", "text": "Българинът Александър Лазаров се класира за четвъртфиналите на тенис турнира за купа „Дейвис“ в Нюшател, Швейцария. Той надделя над французина Тома Сетоджи с 4:6, 6:4, 6:1. \r\nСледващият съперник на Лазаров ще бъде германецът Тобиас Зимон.", "date": "2017.08.23", "title": "Спорт: Александър Лазаров се класира за четвъртфиналите на купа „Дейвис“ в Швейцария"}
{"url": "http://www.focus-news.net/news/2017/08/23/2428520/plovdiv-vazstanoveno-e-dvizhenieto-po-pat-ii-64-plovdiv-karlovo.html", "text": "Възстановено е движението по път II-64 Пловдив - Карлово. Това съобщиха от пресцентъра на Агенция \"Пътна инфраструктура\".", "date": "2017.08.23", "title": "Пловдив: Възстановено е движението по път II-64 Пловдив - Карлово"}
{"url": "http://www.focus-news.net/news/2017/08/23/2428521/ria-novosti-rusiya-i-turtsiya-saobshtiha-che-nivoto-na-nasilieto-v-siriya-se-e-ponizhilo.html", "text": "Руският заместник-министър на външните работи Михаил Богданов и неговият турски колега Седат Онал отбелязаха, че нивото на насилието в Сирия се е понижило след установяването на три зони за дееескалация в рамките на преговорите в Астана, предава РИА Новости. \r\n„С удоволствие констатираме значителното намаляване на насилието в Сирия вследствие на установяването на три зони на деескалация в рамките на преговорния процес в Астана“, съобщиха от руското Министерство на външните работи. \r\nПрез юли в Казахстан се проведе петият кръг от преговорите за Сирия, на който бяха обсъдени условията за бъдещите зони на деескалация.  Мария Динкова", "date": "2017.08.23", "title": "РИА Новости: Русия и Турция съобщиха, че нивото на насилието в Сирия се е понижило"}
{"url": "http://www.focus-news.net/news/2017/08/23/2428522/api-tazi-vecher-vremenno-dvizhenieto-po-am-hemus-pri-tunel-vitinya-v-posoka-varna-shte-bade-ogranicheno-poradi-kratkotrayni-remontni-deynosti.html", "text": "Тази вечер, в интервала между 23:00 и 04:00 часа, движението по АМ \"Хемус\", при тунел \"Витиня\", в посока Варна, ще бъде ограничено за период от 1 час поради краткотрайни ремонтни дейности. Това съобщиха от пресцентъра на Агенция \"Пътна инфраструктура\". Обходният маршрут е п.в. Витинска река - път I-1 - път II-17 - п.в. Ботевград.", "date": "2017.08.23", "title": "АПИ: Тази вечер временно движението по АМ \"Хемус\", при тунел \"Витиня\", в посока Варна, ще бъде ограничено поради краткотрайни ремонтни дейности"}
{"url": "http://www.focus-news.net/news/2017/08/23/2428523/sasho-ordanovski-politolog-za-izostryaneto-na-srabsko-makedonskite-vzaimootnosheniya-mozhe-bi-dyal-ima-i-dogovorat-za-dobrosasedstvo-mezhdu-balgariya-i-makedoniya.html", "text": "За изострянето на взаимоотношенията между Сърбия и Македония може би дял има и неотдавна подписаният договор за добросъседство между България и Македония. Това каза в обзорното предаване „Това е България“ на Радио „Фокус“ македонският политолог и журналист Сашо Ордановски. Според него за определени сръбски кръгове това не е добра новина, защото означава един проблем по-малко на Балканите, а Сърбия би искала да решава проблема с Косово в една по-неясна и комплицирана ситуация. \"На Сърбия й се усложнява положението с евентуалното влизане на Македония в НАТО. Това ще доведе до намаляване способността на Сърбия да маневрира в региона. Черна гора вече е член на НАТО. Всичките останали съседи са членове на НАТО. Така че Сърбия не гледа на това развитие на нещата като на своя положителна перспектива. Второ, Сърбия е най-силният фактор на проруското влияние на Балканите. Русия е против приемането на Македония в НАТО. И вероятно тук трябва да се търсят причините, реалните, истинските причини за тези реакции. Освен това в Македония, не забравяйте, се разследва дейността на предишното правителство. А то е имало контакти със сръбското ръководство. Ние виждаме, че това правителство в голяма степен е било криминализирано. Не знаем какво е съдържанието на всичките тези контакти. Така че на мен ми се струва, че с този ход сърбите искат да предупредят и вероятно да кажат на Македония, че ако тя мисли нещо да подкрепя и обявява, да не го прави\", коментира той. Сашо Ордановски допълни, че въпреки официалното съобщение за това, че македонският министър-председател Зоран Заев и сръбският президент Александър Вучич са постигнали споразумение след днешните разговори, от него не става ясно какви са истинските мотиви за радикалната и драстична реакция на Белград, изтеглил преди дни дипломатите си от Скопие. По думите на Ордановски никой, нито в Сърбия, нито в Македония е сигурен какви са били причините за тази драстична акция. Според него това е една афера, която за два дни ще бъде забравена.", "date": "2017.08.23", "title": "Сашо Ордановски, политолог: За изострянето на сръбско-македонските взаимоотношения може би дял има и договорът за добросъседство между България и Македония"}
{"url": "http://www.focus-news.net/news/2017/08/23/2428524/predstoyashti-mezhdunarodni-sabitiya-za-24-avgust-agentsiya-fokus.html", "text": "Продължава разследването на нападенията в Испания, след като властите откриха, че терористичната клетка е планирала по-мащабна атака. \r\n*** Министърът на отбраната на САЩ Джим Матис ще посети Украйна. \r\n***  Френският президент Еманюел Макрон ще се срещне с румънските лидери по време на обиколката си в няколко държави от Източна и Централна Европа. \r\n***  Оцелелите след земетресението в италианския региона Аматриче ще проведат церемония в памет на загиналите 299 души, една година след бедствието. \r\n***  Генералният секретар на НАТО Йенс Столтенберг ще разговаря с полския президент Анджей Дуда. \r\n*** Президентът на Германия Франк-Валтер Щайнмайер и държавният глава на Литва Далия Грибаускайте ще посетят воден от Германия батальон на НАТО, като част от усилията на Алианса заради увеличеното напрежение с Русия.", "date": "2017.08.23", "title": "Предстоящи международни събития за 24 август /Агенция „Фокус“/:"}
{"url": "http://www.focus-news.net/news/2017/08/23/2428525/46-kubicheski-metra-darva-sa-zadarzhani-za-sedmitsa-v-yuzdp.html", "text": "46 пространствени куб. метра дърва за огрев задържаха служители на ЮЗДП през изминалата седмица при проверките за нарушения в горите. Това съобщиха от пресцентъра на Югозападното държавно предприятие. Съставени са общо 18 акта за транспортиране на дървесина без контролна горска марка и превозен билет, като 12 от тях са в района на „ДГС Благоевград”, 4 – в „ДГС Радомир” и два – в „ДГС Гърмен”. Общо 626 проверки са извършени в периода 14-20 август на територията на Югозападното държавно предприятие, което стопанисва държавните гори в областите Благоевград, Кюстендил, Перник, София град, Софийска, Ловеч и Пазарджик. От тях 343 са в обекти за дърводобив, 130 – на превозни средства, транспортиращи дървесина. Инспектирани са също 87 ловци, 25 – риболовци, както и 41 – физически лица.", "date": "2017.08.23", "title": "46 кубически метра дърва са задържани за седмица в ЮЗДП"}
{"url": "http://www.focus-news.net/news/2017/08/23/2428526/greek-reporter-ot-nachaloto-na-sedmitsata-nad-600-mingranti-sa-dostignali-gratskite-ostrovite.html", "text": "От началото на седмицата повече от 600 мигранти са достигнали островите в източната част на Егейско море,  съобщиха в сряда от крайбрежната охрана, предава Greek Reporter.  \r\nМестните власти изчакват да разберат дали подобрените метеорологични условия са причината за това. Но съществуват притеснения, че случващото се може да е част от обща тенденция, която ще окаже още по-голям натиск върху вече претъпканите бежански лагери. \r\nПрез август общо 2, 400 мигранти са достигнали до гръцките острови. Мария Динкова", "date": "2017.08.23", "title": "Greek Reporter: От началото на седмицата над 600 мингранти са достигнали гръцките островите"}
{"url": "http://www.focus-news.net/news/2017/08/23/2428527/pazardzhik-127-sa-obyavenite-svobodni-rabotni-mesta-za-uchiteli-v-oblastta.html", "text": "127 са обявените свободни работни места за учители в област Пазарджик, съобщиха за Радио „Фокус” – Пазарджик от Регионалното управление на образованието. Най-много незаети места за педагози има в община Пазарджик – 61, следвана от община Септември с 22 свободни места и община Панагюрище с 11 места. Търсят се учители в начален етап, учители в основните и средните училища. Срокът на повечето от обявените свободни позиции е до края на месец август.\r\nВаня НИКОЛОВА", "date": "2017.08.23", "title": "Пазарджик: 127 са обявените свободни работни места за учители в областта"}
{"url": "http://www.focus-news.net/news/2017/08/23/2428245/predstoyashti-sabitiya-v-stranata-za-23-avgust-agentsiya-fokus.html", "text": "От 10.00 часа ще започне седмичното заседание на Министерския съвет.\r\n***\r\nОт 10.00 часа 3-ти състав на Специализирания наказателен съд ще заседава по делото срещу Румен С., Младен П. и др., на които са повдигнати обвинения за образуване и ръководене на организирана престъпна група.\r\n***\r\nОт 10.00 часа в зала „Сердика” на София Хотел Балкан българските първокурсници във Великобритания  се събират на първа среща и ориентация преди да отпътуват за Острова. Ориентация се организира от международния проект „Световно образование“.\r\n***\r\nОт 11.00 часа в Националния пресклуб на БТА, Виктор Серов, председател на Съвета на директорите на „Ви - Веста холдинг” АД, ще даде пресконференция на тема „Защо бе отнет лицензът на ЗК „Надежда” – една просперираща застрахователна компания?“.\r\n***\r\nОт 19.00 часа на Лятната естрада в Борисовата градина ще се състои Концерт от цикъла „Остров на музиката“.\r\n***\r\nДеветото издание на фестивала „Беглика фест“ ще се проведе от 23 до 27 август в района на язовир Голям Беглик в Родопите под мотото „Пресътворение“.\r\n***\r\nВ 12.00 часа в РСПБЗН-Благоевград ще се състои официална церемония за откриването на санираната сграда на пожарната по проект „Въвеждане на мерки за енергийна ефективност и осигуряване на достъп на хора в неравностойно положение“.\r\n***\r\nОт 10.00 часа в Музейния комплекс  ще се проведе Седми семестър на Летен пленер \"Детска академия за изкуства\".\r\n***\r\nВ 10.00 часа в Заседателната зала на Община Враца ще се отворят ценовите предложения на участниците в обществена поръчка с предмет: „Реконструкция ремонт и внедряване мерки за енергийна ефективност на административни сгради (Ремонт и обновяване на административната сграда на Община Враца)“.\r\n***\r\nОт 09.00 часа във 2 зала, състав на Пловдивския окръжен съд ще заседава по делото срещу Васил Т., който е обвинен в опит за убийство.\r\n***\r\nОт 10.00 часа, 11-и състав на Пловдивския районен съд ще заседава по делото срещу Петър А. и Илия Г., на които са повдигнати обвинения за отглеждане на канабис. \r\n***\r\nОт 10.00 часа  в сградата на РИОСВ-Пловдив ще се проведе второ заседание по темата за изграждане на инсинератор край град Куклен.\r\n***\r\nОт 11.00 часа 11-и състав на Пловдивския районен съд ще заседава по делото срещу Иван С., на когото са повдигнати обвинения за уреждане на футболни мачове. \r\n***\r\nОт 20.30 часа в Античния театър Орлин Горанов ще отбележи своя 60-годишен юбилей с една от знаковите си роли – тази на Дон Кихот в мюзикъла от Бродуей „Човекът от Ла Манча”.\r\n***\r\nОт 10.00 часа пред сградата на Комплексния онкологичен център в Русе ще бъде направено дарение за болнолежащите пациенти в онкодиспансера. \r\n***\r\nОт 10.00 до 12.30 часа в Детския отдел на библиотека „Родина“ ще има лятна програма за деца.\r\n***\r\nОт 20.30 часа на градския площад ще се проведе „Рок симфония“.", "date": "2017.08.23", "title": "Предстоящи събития в страната за 23 август (Агенция „Фокус“)"}
{"url": "http://www.focus-news.net/news/2017/08/23/2428246/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Въоръжени мъже нападнаха правителствена сграда в градче намиращо се в Югоизточен Иран, убивайки един войник, предава Iran Daily.\r\nДвама неидентифицирани нападатели откриха огън срещу общинска сграда в градчето Пишин, което се намира в провинция Систан-Белуджистан. Командирът от полицията генерал Мохамад Канбари потвърди информацията, че при нападението е загинал един войник. Не е ясно какъв е мотивът за нападението.\r\n*** Турският външен министър Мевлют Чавушоглу ще бъде на официална визита в Ирак на 23 август, предава Hurriyet. Той ще се срещне с иракския премиер Хайдар ал Абади, председателят на Съвета на представителите Салим ал Джабури и външния министър Ибрахим ал Джафари, както и туркменски политици от Ирак.\r\nСлед посещението си в Багдад, Чавушоглу ще се отправи кър Ербил, където ще се срещне с президента на Кюрдското регионално правителство (КРП) Масуд Барзани.\r\nАгенция „Фокус“ припомня, че Турция, САЩ, Германия, Ирак и Иран се обявиха против плановете на КРП за провеждане на референдум за независимост. По-рано президентът на иракските кюрди Масуд Барзани, с който Чавушоглу ще се срещне, подчерта, че Иракски Кюрдистан ще проведе референдума за независимост въпреки всички критики и възможни последствия.\r\n***Полското Министерство на отбраната стартира нова програма за засилване на отбранителния капацитет на нацията, предава The Globe and Mail. Полските власти ще организират военното обучение на доброволци от университетите в страната.\r\n„Въоръжените сили на Полша са изправени пред много сериозната задача, да изградят резервите си“, заяви заместник-министърът на отбраната Михал Дворшчик.\r\nПредставители на образователното и военното министерства подписаха споразумение за тези неща няколко седмици преди големи руско-белоруски военни учения. Целта на най-новия отбранителен проект е да се подготвят десет хиляди доброволци чрез теоретично и практично военно обучение. Полските власти създадоха и нова доброволческа военна структура – „Териториалната отбранителна сила“, която ще наброява 53 хиляди души до 2019-та година.\r\nТази седмица генералният секретар на НАТО Йенс Столтенберг ще посети Полша, за да се срещне с войниците на Алианса, които са разположени в страната.\r\n*** Израелският премиер Бенямин Нетаняху проведе консултации със съветниците си по сигурността един ден преди срещата си с Владимир Путин в Сочи, предава The Times of Israel. \r\n„Ще обсъдя с него ускорените опити на Иран да установи военно присъствие в Сирия“, заяви Нетаняху в изявление.\r\n„Това разбира се е атестация за агресията на Иран, която не е намаляла след ядреното споразумение. Това е проблем не само за Израел, но и за целия Близък изток и света“, каза израелският премиер.\r\nВ израелската делегация ще присъства и началникът на Мосад Йорам Коен, както и новоназначеният началник на Националния съвет за сигурност Мейр Бен-Шабат.", "date": "2017.08.23", "title": "Преглед на някои от основните теми в световния печат ( Агенция „Фокус“ )"}
{"url": "http://www.focus-news.net/news/2017/08/23/2428247/112ukrayna-petro-porshenko-ima-namerenie-da-predlozhi-da-badat-vavedeni-mirotvortsi-na-oon-v-donbas.html", "text": "Президентът на Украйна Петро Порошенко има намерение да презентира идеята за въвеждане на миротворци на ООН в Донбас на предсотящата 72-а Генерална Асамблея на ООН през месец септември, предаде украинският телевизионен канал „112 Украйна“, който излъчи пряко изказване на президента, който беше на посещение в Луганска област.\r\n„Въпросът за миротворческа мисия на ООН и въоръжена мисия на Организацията за сигурност и сътрудничество на Европа (ОССЕ), за да бъда откровен с вас, е труден за придвижване. Всичко опира до категоричното нежелание на Русия да установи мир на Донбас. Или, казано по друг начин, да остави Украйна в покой. Но аз съм уверен, че водата пробива камъка, затова имам намерение да презентирам идеята за въвеждане на миротворци, на сесията на Генералната Асамблея на ООН в Ню Йорк“, отбеляза Порошенко.\r\nДа, страната агресеор е постоянен член на Съвета за сигурност на ООН и за съжаление, има право на вето, но това не значи, че ние трябва да спрем да се стремим към такова решение, още повече, че това би било справедливо, защото Украйна е една от страните с най-голям принос към миротворческата деятелност на ООН. Подобно решение още един път ще демонстрира кой, кой е, особено ако Русия се възползва от правото си на вето, както направи с нашата инициатива, съвместно с много страни, които ни подкрепиха, да се образува международен трибунал за атаката над малайзийския лайнер MH-17”, добави той.\r\nОсвен това, Порошенко отбеляза, по повод необходимостта за въвеждането на миротворци от ООН в Донбас, с мандат от Съвета за сигурност на ООН, че:\r\n„На 24 юли, по време на предварителни телефонни преговори на лидерите от „нормандския формат“, аз ги запознах с още една много важна украинска инициатива – необходимостта от въвеждането в Донбас на миротворческа мисия на ООН, с мандат от Съвета за сигурност на организацията. Това би било гаранция за това, че на Донбас ще се прекрати стрелбата  гаранция за това, че Русия ще престане да изпраща бойци и ще отзове своите редовни подразделения, ще си прибере оръжието, което е доставила, за да се убиват украинци“.\r\n„Подчертавам, че ако Русия изведе своята войска, между нас няма да има повече поводи за конфликт, нито повод за дискусии. Аз мога да потвърдя това, чрез информация, която ми предоставя ежеседмично председателят на Областната държавна администрация, защото по мое нареждане, той присъства всяка седмица на линията на съприкосновение, среща се с хора и ги убеждава, че руската окупация все още не е довела до благоденствие нито една територия“, подчерта украинският президент.\r\nПревод и редакция:", "date": "2017.08.23", "title": "112(Украйна): Петро Поршенко има намерение да предложи да бъдат въведени миротворци на ООН в Донбас"}
{"url": "http://www.focus-news.net/news/2017/08/23/2428248/ria-novosti-kremal-potvardi-che-pregovorite-v-normandskiya-format-sa-se-sastoyali.html", "text": "Пресслужбата на Кремъл, чрез свое съобщение, е потвърдила, че е проведен телефонен разговор между лидерите на Русия – Владимир Путин, Германия – Ангела Меркел, Франция – Еманюел Макрон и Украйна – Петро Порошенко, предаде РИА Новости.\r\n„Лидерите са изказали решителната си поддръжка за, очакваното на 23 август, решение на Контактната група, за обявяването на примирие по случай започването на новата учебна година“, пише в съвместното заявление, което публикува Кремъл.\r\nПо-рано, за този разговор съобщи официален представител на немското правителство, който е представил общо заявление на лидерите на страните от „нормандската четворка“.\r\nОсвен това, в заявлението се отбелязва, че страните са изразили надежда, че подобен режим на прекратяване на огъня, ще доведе до устойчиво подобрение на ситуацията, в сферата на сигурността и за благото на учениците и цялото гражданско население на Донбас.\r\n„На основата на устойчив режим за прекратяване на огъня, лидерите се ангажираха да продължат да оказват лично съдействие за последващата реализация на приетите, през февруари 2015 година в Минск, мерки.\r\nПо време на разговора, президентът на Украйна Петро Порошенко е съобщил на събеседниците, че се е срещнал с представители на, разположената в дълбочина, база на ОССЕ в град Счастие, в Донбас, според информация от официалната интернет страница на украинския президент. Порошенко е призовал за моментално освобождаване на украинските заложници, които са държани незаконно в плен.\r\nПревод и редакция:", "date": "2017.08.23", "title": "РИА Новости: Кремъл потвърди, че преговорите в „нормандския формат“ са се състояли"}
{"url": "http://www.focus-news.net/news/2017/08/23/2428249/the-hill-statuya-na-voynik-ot-konfederatsiyata-e-obezglavena-v-ohayo.html", "text": "Полицията в град Кълъмбъс, щата Охайо е започнала разследване, след като статуя на Конфедерацяита в гробище, от времето на гражданската война в САЩ, е станала жертва на вандали, предаде The Hill.\r\nМестните медии съобщиха, че бронзова статуя в гробище, от времето на гражданската война в САЩ, е бутната от постамента си и е обезглавена.\r\nВандалите са отнесли главата на статуята със себе си. Полицията все още не е идентифицирала извършителите.\r\n„Най-голямата ни надежда е, че тези, които са взели главата, са пуснали снимки в социалните мрежи“, заяви лейтенант Клифтън Дийн от полицията в Кълъмбъс.\r\nВандализма се случва по време на яростния дебат, който тече в САЩ, относно статуите и паметниците на Конфедерацията, във връзка, с които се случи инцидента в Шарлътсвил, за които агенция „Фокус“ подробно информира, по-рано този месец.\r\nОт тогава, много градове започнаха да премахват статуи на Конфедерацията и нейните лидери. Например, кмета на Балтимор, през изминалата седмица, е премахнал тихомълком четири статуи, под прикритието на нощта.\r\nПревод и редакция:", "date": "2017.08.23", "title": "The Hill: Статуя на войник от конфедерацията е обезглавена в Охайо"}
{"url": "http://www.focus-news.net/news/2017/08/23/2428250/the-guardian-velikobritaniya-nyama-da-bade-pod-yurisdiktsiyata-na-sada-na-evropeyskiya-sayuz-sled-brekzit-no-tereza-mey-ponasya-kritiki.html", "text": "Тереза Мей беше обвинена, че е направила обратен завой, по въпроса за суверенитета на съдилищата във Великобритания, само няколко часа, след като правителството публикува нов документ относно преговорите по Брекзит, който, според The Guardian, оставя възможността, Съдът на Европйеския съюз да влияе на законите на Обединеното Кралство, дори след Брекзит.\r\nПоследните документи, които бяха публикувани днес, затвърдяват настояването на правителството, че „директната юрисдикция“ на базирания в Люксембург Съд на ЕС, трябва да се прекрати, след като Велибритания напусне общността, през март 2019 година.\r\nВъпреки тези твърдения, според последния документ, остават доста варианти за разрешаването на споровете между Великобритания и ЕС – например, за правилата на новата търговска сделка – някои, от които предвиждат намесата на европейски съдии, или прилагането на европейски закони.\r\nГоворител на правителството заяви, че „Е в интерес на всички, когато възникнат спорове между Великобритания и ЕС, за прилагането или интерпретацията на задълженията, които поемат страните, те да могат да бъдат решени качествено и ефективно.“\r\nЮридическата независимост е от изключителна важност за привържениците на Брекзит и Тереза Мей искаше да ги успокои, чрез речта си в “Ланкастърската къща“, през януари, когато заяви, че тя би „взела обратно контрола над законите и би сложила край на юрисдикцията на Съда на Европйеския съюз във Великобритания“.\r\nПревод и редакция:", "date": "2017.08.23", "title": "The Guardian: Великобритания няма да бъде под юрисдикцията на Съда на Европейския съюз след Брекзит, но Тереза Мей понася критики"}
{"url": "http://www.focus-news.net/news/2017/08/23/2428251/afp-nikolas-maduro-razchita-na-rusiya-za-zashtitata-na-suvereniteta-na-venetsuela.html", "text": "Президентът на Венецуела Николас Мадуро заяви, че ще развива военното сътрудничество с Русия, за да защити суверенитета на страната, предаде AFP.\r\nТези изказвания на венецуелския държавен глава дойдоха, след като президентът на САЩ Доналд Тръмп заяви, че САЩ не отхвърлят варианта за военна интервенция в южноамериканската страна, заради политическата криза, която ескалира в последно време.\r\nМадуро посочи като много важен съюза си с Русия, която определи заплахите на Тръмп за интервенция, като „неприемливи“\r\nТой заяви, че иска „да продължи да заздравява военното сътрудничество“ между двете страни, за да „защити суверенитета на Венецуела.“\r\nСкоро Русия продаде изтребители и зенитни оръжия на Венецуела.\r\n„Венецуела има пълна и абсолютна подкрепа от Русия“, заяви Мадуро и разкри, че скоро ще пътува до Москва, за да се срещне с президента Владимир Путин.\r\nПревод и редакция:", "date": "2017.08.23", "title": "AFP: Николас Мадуро разчита на Русия за защитата на суверенитета на Венецуела"}
{"url": "http://www.focus-news.net/news/2017/08/23/2428252/the-daily-express-golyamata-evropeyska-ideya-ya-nyama-germanski-politik-izbra-berlin-pred-bryuksel.html", "text": "Михаел Тюрер, който се кандидатира на парламентарните избори в Германия през септември, обвини отделни държави за провала на Европейския съюз и обеща да донесе „истинско европейско мислене“ в Германия, за да ревитализира Съюза от вън, пише The Daily Express.\r\nВ интервю за Baden Online, Тюрер е бил попитан защо се оттегля от европейския парламент, след като работи там осем години, за да се включи в домашната германска политика.\r\nТой отговори: „Аз съм страстен проевропеец. Осем години в Страсбург и Брюксел ми показаха, че много неща са възможни, но, че и много не са възможни.\r\n„Нека не се заблуждаваме. Идеята за „Голяма Европа“ е пред провал и има нужда от нов импулс по основни въпроси.“\r\nТюрер заяви, че планира да защитава амбициите на ЕС – включително спорната идея за европейска армия – от мястото си в Бундестага.\r\n„Защитата на общите външни граници, трансграничния тероризъм, обща армия – отговорността не е на ЕС. Ключа е заровен в националните столици.“, заяви той. „Точно това ще защитавам в германския парламент.“\r\nМихаел Тюрер, който е бивш кмет на град Хорб ам Некар, в югоизточния федерална провинция Баден-Вюртемберг, има огромни шансове да спечели място в Бундестага, според проучванията на общественото мнение. Той се кандидатира от центристката „Партия на свободните демократи“.\r\nПревод и редакция:", "date": "2017.08.23", "title": "The Daily Express: Голямата европейска идея я няма: германски политик избра Берлин пред Брюксел"}
{"url": "http://www.focus-news.net/news/2017/08/23/2428253/the-morning-star-pravitelstvoto-na-velikobritaniya-e-izteglilo-krediti-na-stoynost-228-miliadra-liri-za-tazi-godina-dostigna-rekordni-niva-na-zadlazhnyalost.html", "text": "Правителството на Великобритания е изтеглило кредити на стойност 22,8 милиарда лири, само за тази финансова година, пише The Morning Star, позовавайки се на данни от Бюрото за национална статистика на Великобритания.\r\nДългът продължава да расте, въпреки че има увеличение на данъчните приходи, които са донесли печелба от 200 милиона лири за публичните финанси, през изминалия месец.\r\nВъпреки това, статистиките показаха също, че общия държавен дълг остро се е увеличил, до 87,5% от Брутния вътрешен продукт, или 1,76 трилиона лири, което е рекорд. Миналата година дълга достигна до 83% от БВП.\r\nТези новини са удар срещу управляващата Консервативна партия, която обещаваше да намали финансирането, чрез кредитиране. Великобритания има шестия, по големина, дълг от всички развити икономики.\r\nВ миналогодишното си Есенно Изявление, канцлерът Филип Хамънд ревизира обещанието на правителството да намали дефицита и заяви, че то ще балансира бюджета до средата на следващото десетилетия, за разлика от Джордж Озборн, който си поставяше тази цел само до 2020 година.\r\nПревод и редакция:", "date": "2017.08.23", "title": "The Morning Star: Правителството на Великобритания е изтеглило кредити на стойност 22,8 милиадра лири за тази година, достигна рекордни нива на задлъжнялост"}
{"url": "http://www.focus-news.net/news/2017/08/23/2428254/burgas-15-godishniyat-ivan-obvinen-za-ubiystvoto-na-11-godishnata-nikol-ostava-v-aresta-obzor.html", "text": "15-годишният Иван, обвинен за убийството на 11-годишната Никол в ж.к. „Меден рудник“, остава в ареста. Това реши Окръжният съд в Бургас. Делото се гледа при закрити врата, никой от близките му не присъства. \r\nПред журналисти адвокатът на Иван - Камен Кънев заяви, че момчето има проблеми, които произхождат от начина на неговото възпитание. По време на разпитите той е отговарял на конкретни въпроси с думите „не знам“. Иван не е успял да обясни и защо е носел нож в себе си, както и какво са правили във въпросния блок.  „Най-малкото самото обстоятелство, че е извършено такова престъпление говори за това, че в тази личност има нещо, което не е съвсем наред. Има нещо, което е сбъркано и то е в резултат на начина на възпитание, начина на мислене“, каза още Камен Кънев. \r\nСъдът назначи съдебно-психиатрична експертиза на 15-годишното момче. Тепърва ще бъдат установени какви са проблемите му.\r\nТрупът на момичето беше намерен в асансьор на жилищна сграда в бургаския квартал на 20 август. 11-годишната Никол е била умъртвена посредством удар с нож в областта на шията, като хладното оръжие е засегнало артерия. Задържаният и жертвата са се запознали след установен между тях контакт в социална мрежа, след което си разменили телефоните. Престъплението е по чл. 116 от НК. За това деяние законът предвижда от 15 до 20 години лишаване от свобода, доживотен затвор или доживотен затвор без право на замяна. Тъй като момчето е непълнолетно, наказанието ще се редуцира от 3 до 10 години затвор. По първоначални данни мотивът за извършеното е скарване между двамата за това къде да пушат наргиле.", "date": "2017.08.23", "title": "Бургас: 15-годишният Иван, обвинен за убийството на 11-годишната Никол, остава в ареста (ОБЗОР)"}
{"url": "http://www.focus-news.net/news/2017/08/23/2428255/bloomberg-angela-merkel-razkri-kakva-byudzhetna-politika-shte-sledva.html", "text": "Канцлерът на Германия Ангела Меркел отхвърли определението за Християн-Демократическия Съюз (ХДС), че е партия обсебена от дълга и заяви на няколко хиляди души, събрали се на предизборен митинг, в Мюнстер, че бюджетите са резултат на „поколенско правосъдие“, предаде Bloomberg.\r\nГерманският лидер е посочила финансовия си министър, Волфганг Шойбле, като човека, който поема основната част от ударите, за политиката на „затягане на коланите“ на ХДС. Освен това, тя похвали бюджетните планове, които Шойбле е направил.\r\nНа митинг, на който се събраха около 5000 души, в западния германски град Мюнстер,до Меркел беше Заместник-финансовия министър Йенс Шпан, който е съюзник на Шойбле в дясното крило на партията, което има разминавания с по-центристките позиции на Меркел.\r\n„Йенс Шпан знае, колко много е осмиван Волфган Шойбле, за това, че е „човек, който може да мисли само за балансиран бюджет“, заяви Меркел и добави, че дългът е тежест за бъдещите поколения, което е нейна стандартна позиция.\r\n„Ще бъде много несправедливо, ако оставим голяма дългова планина след нас, така че е вярно, че сме се обвързали да не генерираме повече задължения през следващите четири години“, заяви Меркел.\r\nДори и след критиките, които понесе Канцлерът из Южна Европа, по време на дълговата криза, заради нейната твърдост относно политиката на „остеритет“, фискалната дисциплина е дълбоко заложена в нейната партия ХДС и електората ѝ. Само пет седмици преди изборите на 24 септември, това е въпрос, по който са разделени ХДС и коалиционния му партньор – Германската социал-демократическа партия (ГСДП), която призовава за повече инвестиции в инфрастуктурата и не дава приоритет на спазването на финансова дисциплина.\r\nНа митинг в Бремен, Конкурентът на Меркел, от ГСДП – Мартин Шулц отбеляза увеличените данъчни постъпления и поиска да бъдат отделени повече средства за образование, инфраструктура и иновации.\r\nВ Мюнстер, 300-хиляден град, Меркел говори пред относително тиха тълпа, за разлика от няколко събития миналата седмица, когато протестиращи от дясната анти-имигрантска Алтернатива за Германия я освиркаха и ѝ подвикваха.\r\nПревод и редакция:", "date": "2017.08.23", "title": "Bloomberg: Ангела Меркел разкри каква бюджетна политика ще следва"}
{"url": "http://www.focus-news.net/news/2017/08/23/2428256/korneliya-ninova-shte-sadi-zamesilite-imeto-y-s-tsankov-kamak-ot-gerb-nyamat-pritesneniya-obzor.html", "text": "ГЕРБ и БСП продължиха спора си за „Цанков камък“. След заседание на Изпълнителното бюро на БСП лидерът на партията Корнелия Нинова обяви, че главният прокурор е отговорил на нейно писмо и я е уведомил, че тя няма общо с проекта „Цанков камък“. Нинова бе категорична, че ще съди всички, позволили си да свържат името й с проекта и с корупция, като се започне от министър-председателя  и се стигне до неговите говорители. По думите на Нинова обвиненията за връзка между БСП и „Цанков камък“ са с цел да се омаловажат усилията на партията за справяне с паралелната държава. Лидерът на БСП обвини ГЕРБ, че отклоняват вниманието от себе си, за да омаловажават политическия си опонент в лицето на БСП. По думите й управляващите хвърлят димки, а след това по-неясни причини мълчат. \r\nОт ГЕРБ заявиха, че не са коментирали дали Корнелия Нинова е виновна за „Цанков камък“, или не и подчертаха, че не ги притеснява фактът, че тя ще ги дава на съд. Заместник-председателят на ПП ГЕРБ и председател на парламентарната група на партията Цветан Цветанов посочи, че не може да си  представи, че председателят на най-голямата опозиционна партия се припознава във всичко, което ГЕРБ казва. Той обърна внимание, че писмото на прокуратурата, в което се казва, че Корнелия Нинова няма общо с „Цанков камък“ не е подписано от главния прокурор, както тя твърди, а от наблюдаващия. Според него, тук следва да се зададе въпросът дали когато Корнелия Нинова изнася факти те отговарят на казаното от нея. Цветанов коментира, че не би искал да обвини Нинова, че лъже, но е убеден, че тя е направила умишлено подвеждане на журналистите, цитирайки, че е получила днес отговор от главния прокурор. \r\nПо повод думите на Цветанов, лидерът на БСП Корнелия Нинова отговори в своя позиция до медиите, че бивш министър на МВР не знае, че съгласно Закона за защита на лични данни и становище на комисията за защита на лични данни имена и подписи се заличават при публикуването им за свободен достъп в интернет, защото могат да бъдат определени като лични данни. Тя попита Цветан Цветанов дали спазването на законите е фалшификация. \r\nДеница КИТАНОВА", "date": "2017.08.23", "title": "Корнелия Нинова ще съди замесилите името й с „Цанков камък“, от ГЕРБ нямат притеснения (ОБЗОР)"}
{"url": "http://www.focus-news.net/news/2017/08/23/2428257/robart-de-niro-tramp-e-otkroven-i-kreshtyasht-rasist.html", "text": "Робърт де Ниро, в свое интервю, нарече президента на САЩ Доналд Тръмп „откровен и крещящ расист“, предаде The Hill.\r\n“Ако беше умен, щеше да е още по-опасен. Но той е опасен и както си е“, заяви той пред холивудската новинарска медия Deadline.\r\n„Отвратителен е и е откровен и крещящ расист и се опитва да се възползва от това и е добре, че го прави, защото така ще се потопи сам.“\r\nАктьорът е известен критик на президента Тръмп, като миналата година публикува видео, в което заяви, че „ще го удари в лицето“ и предупреди абсолвентите в университета Браун, през месец май, че се дипломират по време на една „трагична, тъпанарска комедия.“\r\nДе Ниро заяви пред Deadline, че и други звезди от шоу-бизнеса трябва да се обявят срещу президента, включително на церемонията по връчването на „Наградите Еми“ следващия месец.\r\n„Дори и на „Еми“ това трябва да бъде вмъкнато като тема по някакъв начин, но вие знаете колко са балансирани те и няма да го направим на въпрос“, каза де Ниро.\r\n„На този етап сме в криза, в тази страна, с този глупак, който изобщо не трябваше да стига до позицията, на която се намира.“, завърши прословутият актьор.\r\nПревод и редакция:", "date": "2017.08.23", "title": "Робърт де Ниро: Тръмп е „откровен и крещящ расист“"}
{"url": "http://www.focus-news.net/news/2017/08/23/2428258/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Правителството на Великобритания е изтеглило кредити на стойност 22,8 милиарда лири, само за тази финансова година, пише The Morning Star, позовавайки се на данни от Бюрото за национална статистика на Великобритания.\r\nДългът продължава да расте, въпреки че има увеличение на данъчните приходи, които са донесли печелба от 200 милиона лири за публичните финанси, през изминалия месец.\r\nВъпреки това, статистиките показаха също, че общия държавен дълг остро се е увеличил, до 87,5% от Брутния вътрешен продукт, или 1,76 трилиона лири, което е рекорд. Миналата година дълга достигна до 83% от БВП.\r\nТези новини са удар срещу управляващата Консервативна партия, която обещаваше да намали финансирането, чрез кредитиране. Великобритания има шестия, по големина, дълг от всички развити икономики.\r\nВ миналогодишното си Есенно Изявление, канцлерът Филип Хамънд ревизира обещанието на правителството да намали дефицита и заяви, че то ще балансира бюджета до средата на следващото десетилетия, за разлика от Джордж Озборн, който си поставяше тази цел само до 2020 година.\r\n*** Тереза Мей беше обвинена, че е направила обратен завой, по въпроса за суверенитета на съдилищата във Великобритания, само няколко часа, след като правителството публикува нов документ относно преговорите по Брекзит, който, според The Guardian, оставя възможността, Съдът на Европйеския съюз да влияе на законите на Обединеното Кралство, дори след Брекзит.\r\nПоследните документи, които бяха публикувани днес, затвърдяват настояването на правителството, че „директната юрисдикция“ на базирания в Люксембург Съд на ЕС, трябва да се прекрати, след като Велибритания напусне общността, през март 2019 година.\r\nВъпреки тези твърдения, според последния документ, остават доста варианти за разрешаването на споровете между Великобритания и ЕС – например, за правилата на новата търговска сделка – някои, от които предвиждат намесата на европейски съдии, или прилагането на европейски закони.\r\nГоворител на правителството заяви, че „Е в интерес на всички, когато възникнат спорове между Великобритания и ЕС, за прилагането или интерпретацията на задълженията, които поемат страните, те да могат да бъдат решени качествено и ефективно.“\r\nЮридическата независимост е от изключителна важност за привържениците на Брекзит и Тереза Мей искаше да ги успокои, чрез речта си в “Ланкастърската къща“, през януари, когато заяви, че тя би „взела обратно контрола над законите и би сложила край на юрисдикцията на Съда на Европйеския съюз във Великобритания“.\r\n***Михаел Тюрер, който се кандидатира на парламентарните избори в Германия през септември, обвини отделни държави за провала на Европейския съюз и обеща да донесе „истинско европейско мислене“ в Германия, за да ревитализира Съюза от вън, пише The Daily Express.\r\nВ интервю за Baden Online, Тюрер е бил попитан защо се оттегля от европейския парламент, след като работи там осем години, за да се включи в домашната германска политика.\r\nТой отговори: „Аз съм страстен проевропеец. Осем години в Страсбург и Брюксел ми показаха, че много неща са възможни, но, че и много не са възможни.\r\n„Нека не се заблуждаваме. Идеята за „Голяма Европа“ е пред провал и има нужда от нов импулс по основни въпроси.“\r\nТюрер заяви, че планира да защитава амбициите на ЕС – включително спорната идея за европейска армия – от мястото си в Бундестага.\r\n„Защитата на общите външни граници, трансграничния тероризъм, обща армия – отговорността не е на ЕС. Ключа е заровен в националните столици.“, заяви той. „Точно това ще защитавам в германския парламент.“\r\nМихаел Тюрер, който е бивш кмет на град Хорб ам Некар, в югоизточния федерална провинция Баден-Вюртемберг, има огромни шансове да спечели място в Бундестага, според проучванията на общественото мнение. Той се кандидатира от центристката „Партия на свободните демократи“.", "date": "2017.08.23", "title": "Преглед на някои от основните теми в британския печат ( Агенция „Фокус“ )"}
{"url": "http://www.focus-news.net/news/2017/08/23/2428259/ria-novosti-shest-vagona-na-patnicheski-ekspres-sa-izleznali-ot-relsite-v-indiya.html", "text": "Шест вагона на пътнически експрес са излезнали от релсите в северния индийския щат Утар-Прадеш, в резултат от това са пострадали 40 души, предаде РИА Новости, позовавайки се на информация от индийска информационна агенция.\r\nРано сутринта влаковата композиция се е сблъскала със самосвал, в района на град Аурая.\r\nПредставител на местните власти е потвърдил броя на пострадалите. Засега няма данни за жертви.\r\nПревод и редакция:", "date": "2017.08.23", "title": "РИА Новости: Шест вагона на пътнически експрес са излезнали от релсите в Индия"}
{"url": "http://www.focus-news.net/news/2017/08/23/2428260/the-hill-novi-masovi-protesti-izbuhnaha-v-shtata-severna-karolina-sasht-zaradi-statuya-na-konfederatsiyata.html", "text": "Стотици се събраха в Университета на Северна Каролина в градчето Чапъл Хил, за да настояват за премахването на статуя на Конфедерацията, разположена в кампуса на висшето учебно заведение, предаде The Hill.\r\nДемонстрантите са се събрали около бронзова статуя на войник, известен като „Мълчаливия Сам“ („Тихия Сам“) и искат тя да бъде съборена.\r\nВъв видео, публикувано от новинарски сайт, се чува как хората викат „Не на ККК! Не на фашистките САЩ!“, а други са по изобретателни: „Това е последният семестър на „Мълчаливия Сам“! Богатите студенти и полицията няма да ни накарат да замълчим!“ и други.\r\nВ друго видео от събитието, се виждат голям брой служители на реда, които изолират от тълпата група буйстващи демонстранти.\r\nПревод и редакция:", "date": "2017.08.23", "title": "The Hill: Нови масови протести избухнаха в щата Северна Каролина, САЩ, заради статуя на Конфедерацията"}
{"url": "http://www.focus-news.net/news/2017/08/23/2428261/tass-kim-chen-in-smyata-che-e-neobhodimo-da-se-uvelichi-proizvodstvot-na-boyni-glavi-i-raketni-dvigateli.html", "text": "Лидерът на Северна Корея Ким Чен-ин смята, че е необходимо да се увеличи обема на производство на бойни глави за балистически ракети и на ракетни двигатели на твърдо гориво, предаде ТАСС, позовавайки се на информация от местна агенция, която информира за посещението на северокорейския лидер в Национален институт за химическите материали, към Академията на военните науки на страната.\r\n„Върховният ръководител поръча на института да увеличи обема на производство на ракетни двигатели, работещи с твърдо гориво и на бойни глави за балистически ракети, чрез използването на въглеводородни материали“, отбелязва се в съобщението на агенцията. Освен това Ким се е запознал с производствения процес в института и е дал висока оценка на дейността на негоите сътрудници.\r\nСеверна Корея развива активно своята ракетно-ядрена програма. През юли Пхенян на два пъти проведе изпитания на балистични ракети, което предизвика остра реакция, от страна на САЩ, Япония и Южна Корея. Вашингтон нееднократно е отбелязвал, че по отношение на северокорейския проблем, не изключва нито един вариант на действие, включително военна намеса.\r\nПревод и редакция:", "date": "2017.08.23", "title": "ТАСС: Ким Чен-ин смята, че е необходимо да се увеличи производствот на бойни глави и ракетни двигатели"}
{"url": "http://www.focus-news.net/news/2017/08/23/2428262/afp-zhurnalist-e-ubit-v-meksikanskiya-shtat-verakruz.html", "text": "Мексикански журналист, който е бил поставен под правителствена закрила, е застрелян. Това е десетият убит журналист в Мексико за тази година, предаде AFP.\r\nКандидо Риос, кореспондент на регионален вестник в опасния щат Веракруз, е бил убит, заедно с още двама души.\r\nЖурналистът е бил под защитата на правителствена програма, целяща да пази здравето на журналисти и активисти, от вълната на насилие, която е заляла Веракруз, заяви Хорхе Моралес, който е начело на програмата за щата.\r\nПревод и редакция:", "date": "2017.08.23", "title": "AFP: Журналист е убит в мексиканския щат Веракруз"}
{"url": "http://www.focus-news.net/news/2017/08/23/2428263/zapochna-markiraneto-na-opasni-suhi-i-gnili-darveta-v-lesoparkovata-chast-na-borisovata-gradina-obzor.html", "text": "Започна маркирането на опасни и гнили дървета в лесопарковата част на Борисовата градина. Инициативата е част от дейностите, включени в кампанията 135 години „Княз-Борисова градина“ и е в резултат на решението на Столичния общински съвет, взето с единодушие на заседание в края на август, когато беше приета Инвентаризацията и анализът на състоянието на дърветата в Борисовата градина, извършена от експерти на Лесотехническия университет в София. Маркирането на опасните, сухи и гнили дървета ще обхване пилотен участък – карето между бул. „Драган Цанков“ и бул. „П.К. Яворов“ и главните алеи покрай стадион „Българска армия“.\r\n„Надяваме се дейностите по маркирането да приключат до месец-месец и половина. След това ще се сформира комисия, която ще бъде междуинституционална и която ще приеме поставената маркировка. Тя ще включва експерти от „Зелена система“, от БАН, от представители на организацията за защита на птиците, от Общинския съвет и др. След приемането вече може да се пристъпи по предприемане на действия за премахване на опасните сухи и гнили дървета. А за прозрачност и по-голяма сигурност на изпълнението премахването ще се извърши от общинско предприятие – Управление на общински земи и гори.“, каза директорът на Дирекция „Зелена Система“ Димитър Данчев. \r\nМартин Борисов, лесовъд и преподавател в Лесотехническия университет, който е част от групата, която води процеса по маркиране, заяви, че според него по-малко от 5% от общия брой дървета ще бъдат премахнати. Той обясни, че най-лесният начин да се определи едно дърво за опасно е то да е изцяло сухо – тогава безусловно трябва да се премахне. „Но има белези като например засъхващи водещи клони от короната и върха на короната или резки, останали от някакви наранявания – всичко това е индикатор, че в дървото протичат процеси по гниене“, каза Борисов.\r\nДиректорът на дирекция „Зелена система“ Димитър Данчев припомни, че инвентаризацията на цялата Борисова градина се извърши в края на 2016 г. „Не гоним срокове, а гоним качество. Когато се разхождаме в парка, трябва да се оглеждаме за маркирани дървета и да бъдем по-внимателни около тях“, посъветва Данчев.\r\nЦветилена СИМЕОНОВА", "date": "2017.08.23", "title": "Започна маркирането на опасни, сухи и гнили дървета в лесопарковата част на Борисовата градина (ОБЗОР)"}
{"url": "http://www.focus-news.net/news/2017/08/23/2428264/pravda-novata-strategiya-za-sdarzhane-na-sasht-vklyuchva-sazdavaneto-na-iztochnik-na-problemi-v-sredna-aziya.html", "text": "Президентът на САЩ Доналд Тръмп обнародва своята нова стратегия по отношение на Афганистан. Доколкото можем да съдим по информацията, която се публикува, целите на САЩ на афганистанското направление, се заключват в това, да се опитат да изпълнят, отново, стратегията за сдържане, пише руското издание “Правда“.\r\nПървото, което трябва да се има предвид, анализирайки афганистанската стратегия на Вашингтон, при всеки президент, това е пълното остъствие, на каквато и да била заинтересованост към съдбата на Афганистан и неговия народ. Дали там ще има война, или ще се възцари мир, ще бъде ли Афганистан източник на терористични и нарко-заплахи – всичко това, само по себе си, не занимава американските стратези. За тях е важно да използват Афганистан за достигането на по-мащабни цели.\r\nПринципиално важен стратегически проблем на САЩ, в момента, се явяват взаимоотношенията с Китай. Именно от тази гледна точка трябва да бъде разглеждана новата афганска стратегия на Вашингтон.\r\nВече е достатъчно очевидно, че Съединените щати предприемат маневри за стратегическо обкръжение на Китай: около него се формира кръг от конфликти. На Корейския полуостров, Южнокитайско море, ислямистите на Филипините, сложностите с Хонгконг, Бирма, съперничеството с Индия в Индийския океан и в Хималаите, вътрешните проблеми на Пакистан, периодичните изостряния на ситуацията в Синцзянския автономен регион – всички тези конфликти са разположени по периметъра на китаййските граници и на Афганистан, в тази поредица, най-вероятно се отделя важно място.\r\nПревод и редакция:", "date": "2017.08.23", "title": "„Правда“: Новата стратегия за сдържане на САЩ, включва създаването на източник на проблеми в Средна Азия"}
{"url": "http://www.focus-news.net/news/2017/08/23/2428265/54-godishna-zhena-zagina-sled-kato-be-blasnata-ot-barziya-vlak-mezdra-sofiya-obzor.html", "text": "54-годишна жена загина след като бе блъсната от бързия влак Мездра-София в района на спирка „кв. Кумарица“ в близост до гара Курило и кв. „Илиянци“. От СДВР уточниха, че в процеса на разследването по досъдебното производство ще се установи дали става въпрос за самоубийство или инцидент.\r\nОт БДЖ уточниха, че инцидентът е станал в 5.20 часа, като на мястото на произшествието не е имало регламентиран прелез. До 8.24 часа в участъка не е имало движение заради извършване на следствени действия. Вследствие на това, 9 влака са пътували със закъснение. Повечето от тях са били пътнически. В МВР сигналът за инцидента е получен около 5.40 часа, като от там поясниха, че жената е била блъсната от бързия влак Мездра-София.", "date": "2017.08.23", "title": "54-годишна жена загина след като бе блъсната от бързия влак Мездра-София (ОБЗОР)"}
{"url": "http://www.focus-news.net/news/2017/08/23/2428266/vzglyad-leonid-kravchuk-razkri-zashto-ima-konflikt-mezhdu-rusiya-i-ukrayna.html", "text": "Първият президент на Украйна Леонид Кравчук заяви, че конфликтът между Москва и Киев, според него, е свързан с желанието на Русия да контролира своя съсед, пише руското издание „Взгляд“.\r\n„Русия воюва 150 години. Тя създаде интелигенция на война и натиск. Тя не знае друго. Русия обичаше Украйна, до тогава, докато Киев лежеше под Москва. Откакто Украйна си стъпи на краката и каза, че тръгва в друга посока, Русия започна да мисли как да ни задуши“, заяви Кравчук.\r\nТой е уверен, че Русия се е възмутила от желанието на Украйна „да отиде в Европа“. Освен това, според неговите думи, някои държави откровено се страхуват от Русия и не искат да си развалят отношенията с нея.\r\nКравчук определи руските политици като „еднакви –някои са малко по-добри, други са малко по-лоши“\r\n„Те смятат, че Украйна трябва да бъде с Русия, не искат да ни пуснат, искат да ни задушат в обятията си“, добави той.\r\nПревод и редакция:", "date": "2017.08.23", "title": "„Взгляд“: Леонид Кравчук разкри защо има конфликт между Русия и Украйна"}
{"url": "http://www.focus-news.net/news/2017/08/23/2428268/nad-20-nezakonni-postroyki-byaha-saboreni-v-stolichniya-kv-zaharna-fabrika-obzor.html", "text": "20 незаконни постройки бяха съборени в столичния кв. „Захарна фабрика“. Сградите са били разположени на ул. „Суходол“. Полицейски екипи оказваха съдействие на Столична община като следяха за спазването на обществения ред и безопасността на движението. От МВР уточниха, че в хода на операцията ще бъдат извършвани и проверки на живущи в района. Полицейските служители обезпечаваха обществения ред и следяха за недопускане възпрепятстване работата на институциите.\r\nКметът на район „Илинден“ Иван Божилов коментира за Агенция „Фокус“, че ще бъдат съборени общо 143 постройки, като заповедта за премахването им е от 2016 година. Той обясни, че на майките с деца, които живеят в незаконните постройки, е предложено да бъдат настанени в дом „Света София“. Кметът на района уточни, че общо 504 души са регистрирани на адрес в събаряните постройки. По думите му при събарянето не е имало никакви проблеми. „Хората, които ни потърсиха, са настанени в домове, а тези, които не го направиха, са при роднини или при приятели. Когато имаме възможност, пак ще продължим със събарянето на незаконните постройки. В рамките на този мандат сме си заложили да бъде премахнато всичко. Да се надяваме, че това ще се случи до края на годината. Сега продължаваме с разчистването на бутнатите сгради. Разговаряме спокойно с хората, като дори самите те ни съдействат“, коментира Божилов. Той отправи специални благодарности към органите на реда за перфектната работа и организация, която са направили, за да не се стигне до конфликти и районната му администрация да може да си свърши работата. „Повече от 2 години работим, за да стигнем днес дотук“, каза още Иван Божилов.\r\nЛюба АЛЕКСИЕВА", "date": "2017.08.23", "title": "Над 20 незаконни постройки бяха съборени в столичния кв. „Захарна фабрика“ (ОБЗОР)"}
{"url": "http://www.focus-news.net/news/2017/08/23/2428269/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Президентът на САЩ Доналд Тръмп обнародва своята нова стратегия по отношение на Афганистан. Доколкото можем да съдим по информацията, която се публикува, целите на САЩ на афганистанското направление, се заключват в това, да се опитат да изпълнят, отново, стратегията за сдържане, пише руското издание “Правда“.\r\nПървото, което трябва да се има предвид, анализирайки афганистанската стратегия на Вашингтон, при всеки президент, това е пълното остъствие, на каквато и да била заинтересованост към съдбата на Афганистан и неговия народ. Дали там ще има война, или ще се възцари мир, ще бъде ли Афганистан източник на терористични и нарко-заплахи – всичко това, само по себе си, не занимава американските стратези. За тях е важно да използват Афганистан за достигането на по-мащабни цели.\r\nПринципиално важен стратегически проблем на САЩ, в момента, се явяват взаимоотношенията с Китай. Именно от тази гледна точка трябва да бъде разглеждана новата афганска стратегия на Вашингтон.\r\nВече е достатъчно очевидно, че Съединените щати предприемат маневри за стратегическо обкръжение на Китай: около него се формира кръг от конфликти. На Корейския полуостров, Южнокитайско море, ислямистите на Филипините, сложностите с Хонгконг, Бирма, съперничеството с Индия в Индийския океан и в Хималаите, вътрешните проблеми на Пакистан, периодичните изостряния на ситуацията в Синцзянския автономен регион – всички тези конфликти са разположени по периметъра на китаййските граници и на Афганистан, в тази поредица, най-вероятно се отделя важно място.\r\n*** Първият президент на Украйна Леонид Кравчук заяви, че конфликтът между Москва и Киев, според него, е свързан с желанието на Русия да контролира своя съсед, пише руското издание „Взгляд“.\r\n„Русия воюва 150 години. Тя създаде интелигенция на война и натиск. Тя не знае друго. Русия обичаше Украйна, до тогава, докато Киев лежеше под Москва. Откакто Украйна си стъпи на краката и каза, че тръгва в друга посока, Русия започна да мисли как да ни задуши“, заяви Кравчук.\r\nТой е уверен, че Русия се е възмутила от желанието на Украйна „да отиде в Европа“. Освен това, според неговите думи, някои държави откровено се страхуват от Русия и не искат да си развалят отношенията с нея.\r\nКравчук определи руските политици като „еднакви –някои са малко по-добри, други са малко по-лоши“\r\n„Те смятат, че Украйна трябва да бъде с Русия, не искат да ни пуснат, искат да ни задушат в обятията си“, добави той.\r\n*** Във вторник се навършиха пет години от деня на встъпването на Русия в Световната търговска организация (СТО). След 18 години преговори, разгорещени спорове, за ползата и вредата от това членство, Русия попадна в световния търговски клуб, който днес обединява 164 страни, пише руската „Независимая газета“.\r\nСпоровете за ползата, не само, че не утихват, но и се разгарят с нова сила, след като против Русия започнаха да въвеждат тежки санкции, които, освен като протекционистки, не могат да бъдат наречени по друг начин. Именно против това явление, както се предполагаше, трябваше да помага и да се бори СТО.\r\nСпоред Главният преговарящ, от страна на Русия, с СТО и директор на департамента за търговски преговори към Министерството на икономическото развитие, Максим Медведков, за последните три години, не е имало нито едно оплакване, от нито един отрасъл на икономиката, от членството на Русия в СТО.\r\n„В момента, с този курс на рублата, който съществува, има общо разбиране, че нивото на митническа защита, като цяло, е напълно достатъчно. Има един отрасъл, който е твърдо против СТО, който, въпреки това, се развива добре през последните години“, уточни Медведков. Става дума за агропромишления комплекс.", "date": "2017.08.23", "title": "Преглед на някои от основните теми в руския печат ( Агенция „Фокус“ )"}
{"url": "http://www.focus-news.net/news/2017/08/23/2428270/sport-obzor-voleybolistkite-na-balgariya-s-pobeda-kimi-raykonen-prodalzhi-dogovora-si-s-ferari-yasna-e-datata-na-koyato-shte-se-provede-machat-pulev-dzhoshua.html", "text": "Волейбол.България стартира с победа участието си в квалификациите за световното по волейбол за жени. Българският отбор спечели срещу Словения с резултат 3:1 след 100 минути игра. Мачът се проведе в зала „Топспорт Сентрум“ в Ротердам. В сряда ще се проведе мач между отборите на България и Чехия от 15:30 часа.\r\nФормула едно. Финландският пилот от Формула 1 Кими Райконен продължи договора си с „Ферари“, се казва в съобщение, публикувано на официалната интернет страница на италианския тим.\r\nОт разпространения текст става ясно, че финландецът ще се състезава в най-престижния автомобилен шампионат и през 2018 г.\r\nСлед 11 от общо 20 състезания в настоящия сезон Райконен заема пето място с 116 точки. \r\nБокс. Мачът между Кубрат Пулев и световния шампион по бокс в тежка категория Антъни Джошуа за титлата във версия IBF ще се проведе на 28 октомври на „Милениъм Стейдиън“ в Кардиф, Уелс. Това съобщават от щаба на британския боксьор. \r\nАнтъни Джошуа стана шампион след победа над украинеца Владимир Кличко. Реваншът между двамата трябваше да се състои на 2 декември, но Кличко сложи край на състезателната си кариера. Така претендент за титлата стана Кубрат Пулев.", "date": "2017.08.23", "title": "Спорт: ОБЗОР – Волейболистките на България с победа, Кими Райконен продължи договора си с Ферари, ясна е датата, на която ще се проведе мачът Пулев-Джошуа"}
{"url": "http://www.focus-news.net/news/2017/08/23/2428271/pregled-na-mezhdunarodnite-novini-do-6-chasa-agentsiya-fokus.html", "text": "Президентът на Сърбия Александър Вучич заяви, че няма причина за голяма загриженост поради кризата в отношенията между Белград и Скопие, но изтъкна, че сръбският парламент „трябва да защити държавата и образът на Сърбия“, предаде албаноезичната македонска медия „Алсат-М“.\r\n„Разбира се, нещата между Македония и Сърбия ще вървят по-добре“, каза Вучич по време на интервю за сръбската държавна медия РТС, за което вече агенция „Фокус“ информира.\r\nТой посочи, че македонците и сърбите са два близки и приятелски народа, според него „най-близките в региона“.\r\n„Сърбите и македонците са много близки народи, независимо от това кой е на власт и съм уверен, че в по-нататъшните разговори, между ръководствата на Македония и Сърбия, ще бъде постигнат успех и ще се намери решение, тъй като няма два по-близки народа, заключи Вучич, добавяйки, че \"винаги е по-добре, преговорите се отворят, защото тогава те са по-лесни за решаване\".\r\nКоментирайки изявата на македонския Външен министър Никола Димитров, че парламента в Скопие, нито е наредила, нито е имала намерение да върши разузнавателни действия против Сърбия, или която и да е друга държава, Вучич каза, че „знае какво е правено и че това е правено на много по-високо ниво и че това не се прави спрямо приятели.“\r\nТой отрича, че причината за затягането на отношенията е позицията на Македония за присъединяването на Косово към ЮНЕСКО и отхвърли твърденията за предполагаема конспирация с Русия. Вучич заяви, че е уверен, че Македония ще гласува за присъединяването на Косово към ЮНЕСКО и че това е ясно решение на македонското правителство, въпреки че това явно е избегнато да се каже.\r\n„Ние знаем всичко, което правите, моля ви, ако ще признавате Косово, ако ще гласувате за присъединяването на Косово към ЮНЕСКО, не ви желаем нищо лошо, каза Вучич.\r\nСпоред него всичко, което се случва във връзка с отношенията между Македония и Сърбия, е опит да се създаде \"по-голяма политическа история\" и да се привлече Белград в нея, което, подчерта той, \"няма да бъде позволено\".\r\nТой обяви, че някой ден ще бъдат върнати служителите в посолството в Скопие и че нещата ще се нормализират. Вучич заяви, че не очаква отношенията да са на най-високо ниво, но, както каза той, прилични.\r\nВучич потвърди, че утре ще проведе телефонен разговор с македонския премиер Зоран Заев за сегашното състояние на отношенията и възможностите за бъдещо сътрудничество.\r\nНапомни и че Сърбия е признала Македония под конституционното ѝ име, противно на волята на ЕС, което демонстрира приятелството на Сърбия към Македония.\r\n- Хората не трябва да се тревожат, ще има мир и стабилност“, заяви Вучич в гостуването си в Дневникът на RTS.\r\nСръбският президент Александър Вучич в интервю за РТС първи път представи и подробности, във връзка с присъствието на члена за сигурност в осведомителна агенция на Сърбия (БИА), Горан Живалиевич, по време на безредиците и насилието в мекедонския парламент.\r\nВучич обясни, че Живалиевич не е отишъл в събранието  на \"своя глава\" и без знанието на тогавашните македонски власти.\r\n„Живалиевич е попитал висшите представители на изпълнителната власт в Македония, дали да бъде там и те са се съгласили с това и са били запознати предварително с неговото присъствие. И това беше използвано за кампания срещу Сърбия“, каза сръбският президент.\r\nВучич каза, че след това в Бърдо при Кран, Живалиевич е бил помолен да бъде отзован от Македония, както и е направено, но след това отново, за тази стъпка, започнали да говорят на Белград, че Сърбия е виновна за нещо, след като е изтеглила този човек.\r\nТой обясни всички следващи развития, като \"опит за създаване на велика политическа история, в която се опитват да въвлекат Сърбия\".\r\n*** Президентът на Венецуела Николас Мадуро заяви, че ще развива военното сътрудничество с Русия, за да защити суверенитета на страната, предаде AFP.\r\nТези изказвания на венецуелския държавен глава дойдоха, след като президентът на САЩ Доналд Тръмп заяви, че САЩ не отхвърлят варианта за военна интервенция в южноамериканската страна, заради политическата криза, която ескалира в последно време.\r\nМадуро посочи като много важен съюза си с Русия, която определи заплахите на Тръмп за интервенция, като „неприемливи“\r\nТой заяви, че иска „да продължи да заздравява военното сътрудничество“ между двете страни, за да „защити суверенитета на Венецуела.“\r\nСкоро Русия продаде изтребители и зенитни оръжия на Венецуела.\r\n„Венецуела има пълна и абсолютна подкрепа от Русия“, заяви Мадуро и разкри, че скоро ще пътува до Москва, за да се срещне с президента Владимир Путин.\r\n*** Държавният секретар на САЩ Рекс Тилърсън заяви, че Пакистан има важна роля във войната в Афганистан и трябва да доведе талибаните на масата за преговори, а освен това да „приеме различен подход“ към конфликта, в който САЩ влезе преди повече от 16 години, предаде Bloomberg.\r\nВ свое интервю пред журналисти, един ден след като Доналд Тръмп се обърна към нацията, чрез реч, излъчена по телевизията, той каза, че ще възприеме „дипломация базирана на обстоятелствата“ към конфликта в Афганистан и ролята на Пакистан в него. Той отбеляза, че зависи от народа на Афганистан, да определи как иска да бъде управляван, стига страната да не става убежище за терористи.\r\nОтносно талибаните, Тилърсън заяви, че те трябва да осъзнаят, че военна победа е невъзможна.\r\nСледващата тема бе Северна Корея и Външният министър отбеляза, че режима на Ким Чен-ун не е изстрелял нови ракети, нито е провел ядрени изпитания, след като санкциите срещу страната бяха приети от ООН. Той настоя Пхенян да се въздържа от подобни действия.\r\n*** Правителството на Великобритания е изтеглило кредити на стойност 22,8 милиарда лири, само за тази финансова година, пише The Morning Star, позовавайки се на данни от Бюрото за национална статистика на Великобритания.\r\nДългът продължава да расте, въпреки че има увеличение на данъчните приходи, които са донесли печелба от 200 милиона лири за публичните финанси, през изминалия месец.\r\nВъпреки това, статистиките показаха също, че общия държавен дълг остро се е увеличил, до 87,5% от Брутния вътрешен продукт, или 1,76 трилиона лири, което е рекорд. Миналата година дълга достигна до 83% от БВП.\r\nТези новини са удар срещу управляващата Консервативна партия, която обещаваше да намали финансирането, чрез кредитиране. Великобритания има шестия, по големина, дълг от всички развити икономики.\r\nВ миналогодишното си Есенно Изявление, канцлерът Филип Хамънд ревизира обещанието на правителството да намали дефицита и заяви, че то ще балансира бюджета до средата на следващото десетилетия, за разлика от Джордж Озборн, който си поставяше тази цел само до 2020 година.\r\n*** Президентът на Украйна Петро Порошенко има намерение да презентира идеята за въвеждане на миротворци на ООН в Донбас на предсотящата 72-а Генерална Асамблея на ООН през месец септември, предаде украинският телевизионен канал „112 Украйна“, който излъчи пряко изказване на президента, който беше на посещение в Луганска област.\r\n„Въпросът за миротворческа мисия на ООН и въоръжена мисия на Организацията за сигурност и сътрудничество на Европа (ОССЕ), за да бъда откровен с вас, е труден за придвижване. Всичко опира до категоричното нежелание на Русия да установи мир на Донбас. Или, казано по друг начин, да остави Украйна в покой. Но аз съм уверен, че водата пробива камъка, затова имам намерение да презентирам идеята за въвеждане на миротворци, на сесията на Генералната Асамблея на ООН в Ню Йорк“, отбеляза Порошенко.\r\nДа, страната агресеор е постоянен член на Съвета за сигурност на ООН и за съжаление, има право на вето, но това не значи, че ние трябва да спрем да се стремим към такова решение, още повече, че това би било справедливо, защото Украйна е една от страните с най-голям принос към миротворческата деятелност на ООН. Подобно решение още един път ще демонстрира кой, кой е, особено ако Русия се възползва от правото си на вето, както направи с нашата инициатива, съвместно с много страни, които ни подкрепиха, да се образува международен трибунал за атаката над малайзийския лайнер MH-17”, добави той.\r\nОсвен това, Порошенко отбеляза, по повод необходимостта за въвеждането на миротворци от ООН в Донбас, с мандат от Съвета за сигурност на ООН, че:\r\n„На 24 юли, по време на предварителни телефонни преговори на лидерите от „нормандския формат“, аз ги запознах с още една много важна украинска инициатива – необходимостта от въвеждането в Донбас на миротворческа мисия на ООН, с мандат от Съвета за сигурност на организацията. Това би било гаранция за това, че на Донбас ще се прекрати стрелбата  гаранция за това, че Русия ще престане да изпраща бойци и ще отзове своите редовни подразделения, ще си прибере оръжието, което е доставила, за да се убиват украинци“.\r\n„Подчертавам, че ако Русия изведе своята войска, между нас няма да има повече поводи за конфликт, нито повод за дискусии. Аз мога да потвърдя това, чрез информация, която ми предоставя ежеседмично председателят на Областната държавна администрация, защото по мое нареждане, той присъства всяка седмица на линията на съприкосновение, среща се с хора и ги убеждава, че руската окупация все още не е довела до благоденствие нито една територия“, подчерта украинският президент.\r\n***Държавният секретар на САЩ Рекс Тилърсън призна, че Северна Корея е показала определено „ниво на въздържане“ след новите санкции на ООН срещу нея, предава AFP. Той изрази надеждата си, че това е знак за готовността на Пхенян да влезе в преговори с Вашингтон в близкото бъдеще.\r\n„Доволен съм да видя, че режимът в Пхенян със сигурност демонстрира едно ниво на въздържане, каквото не сме виждали в миналото“, заяви държавният секретар.\r\n„Трябва да видим още от тяхна страна, но признавам, че са направили стъпки към момента. Важно е да отбележа това“, каза той.\r\n*** Канцлерът на Германия Ангела Меркел отхвърли определението за Християн-Демократическия Съюз (ХДС), че е партия обсебена от дълга и заяви на няколко хиляди души, събрали се на предизборен митинг, в Мюнстер, че бюджетите са резултат на „поколенско правосъдие“, предаде Bloomberg.\r\nГерманският лидер е посочила финансовия си министър, Волфганг Шойбле, като човека, който поема основната част от ударите, за политиката на „затягане на коланите“ на ХДС. Освен това, тя похвали бюджетните планове, които Шойбле е направил.\r\nНа митинг, на който се събраха около 5000 души, в западния германски град Мюнстер,до Меркел беше Заместник-финансовия министър Йенс Шпан, който е съюзник на Шойбле в дясното крило на партията, което има разминавания с по-центристките позиции на Меркел.\r\n„Йенс Шпан знае, колко много е осмиван Волфган Шойбле, за това, че е „човек, който може да мисли само за балансиран бюджет“, заяви Меркел и добави, че дългът е тежест за бъдещите поколения, което е нейна стандартна позиция.\r\n„Ще бъде много несправедливо, ако оставим голяма дългова планина след нас, така че е вярно, че сме се обвързали да не генерираме повече задължения през следващите четири години“, заяви Меркел.\r\nДори и след критиките, които понесе Канцлерът из Южна Европа, по време на дълговата криза, заради нейната твърдост относно политиката на „остеритет“, фискалната дисциплина е дълбоко заложена в нейната партия ХДС и електората ѝ. Само пет седмици преди изборите на 24 септември, това е въпрос, по който са разделени ХДС и коалиционния му партньор – Германската социал-демократическа партия (ГСДП), която призовава за повече инвестиции в инфрастуктурата и не дава приоритет на спазването на финансова дисциплина.\r\nНа митинг в Бремен, Конкурентът на Меркел, от ГСДП – Мартин Шулц отбеляза увеличените данъчни постъпления и поиска да бъдат отделени повече средства за образование, инфраструктура и иновации.\r\nВ Мюнстер, 300-хиляден град, Меркел говори пред относително тиха тълпа, за разлика от няколко събития миналата седмица, когато протестиращи от дясната анти-имигрантска Алтернатива за Германия я освиркаха и ѝ подвикваха.\r\n*** Робърт де Ниро, в свое интервю, нарече президента на САЩ Доналд Тръмп „откровен и крещящ расист“, предаде The Hill.\r\n“Ако беше умен, щеше да е още по-опасен. Но той е опасен и както си е“, заяви той пред холивудската новинарска медия Deadline.\r\n„Отвратителен е и е откровен и крещящ расист и се опитва да се възползва от това и е добре, че го прави, защото така ще се потопи сам.“\r\nАктьорът е известен критик на президента Тръмп, като миналата година публикува видео, в което заяви, че „ще го удари в лицето“ и предупреди абсолвентите в университета Браун, през месец май, че се дипломират по време на една „трагична, тъпанарска комедия.“\r\nДе Ниро заяви пред Deadline, че и други звезди от шоу-бизнеса трябва да се обявят срещу президента, включително на церемонията по връчването на „Наградите Еми“ следващия месец.\r\n„Дори и на „Еми“ това трябва да бъде вмъкнато като тема по някакъв начин, но вие знаете колко са балансирани те и няма да го направим на въпрос“, каза де Ниро.\r\n„На този етап сме в криза, в тази страна, с този глупак, който изобщо не трябваше да стига до позицията, на която се намира.“, завърши прословутият актьор.\r\n*** Лидерът на Северна Корея Ким Чен-ин смята, че е необходимо да се увеличи обема на производство на бойни глави за балистически ракети и на ракетни двигатели на твърдо гориво, предаде ТАСС, позовавайки се на информация от местна агенция, която информира за посещението на северокорейския лидер в Национален институт за химическите материали, към Академията на военните науки на страната.\r\n„Върховният ръководител поръча на института да увеличи обема на производство на ракетни двигатели, работещи с твърдо гориво и на бойни глави за балистически ракети, чрез използването на въглеводородни материали“, отбелязва се в съобщението на агенцията. Освен това Ким се е запознал с производствения процес в института и е дал висока оценка на дейността на негоите сътрудници.\r\nСеверна Корея развива активно своята ракетно-ядрена програма. През юли Пхенян на два пъти проведе изпитания на балистични ракети, което предизвика остра реакция, от страна на САЩ, Япония и Южна Корея. Вашингтон нееднократно е отбелязвал, че по отношение на северокорейския проблем, не изключва нито един вариант на действие, включително военна намеса.\r\n*** Мексикански журналист, който е бил поставен под правителствена закрила, е застрелян. Това е десетият убит журналист в Мексико за тази година, предаде AFP.\r\nКандидо Риос, кореспондент на регионален вестник в опасния щат Веракруз, е бил убит, заедно с още двама души.\r\nЖурналистът е бил под защитата на правителствена програма, целяща да пази здравето на журналисти и активисти, от вълната на насилие, която е заляла Веракруз, заяви Хорхе Моралес, който е начело на програмата за щата.", "date": "2017.08.23", "title": "Преглед на международните новини до 6 часа ( Агенция „Фокус“ )"}
{"url": "http://www.focus-news.net/news/2017/08/23/2428272/sport-zavarshiha-pet-pleyofa-za-vlizane-v-grupite-na-shampionskata-liga.html", "text": "Изиграха се пет плейофа за влизане в групите на Шампионската лига. В ранния мач Астана победи Селтик с 4:3, но шотландците се класираха в групите, заради победата си с 5:0 в първия мач и общата голова разлика 8:4 в полза на Селтик. Останалите четири завършиха при следните резултати:\r\nРиека: Олимпиакос 0:1 с общ резултат 3:1 Олимпиакос се класира.\r\nНица:Наполи 0:2 и с общ резултат 0:4 Наполи отива напред.\r\nМарибор: Апоел Беер Шева 1:0, общият резултат е 2:2, но Марибор се класира, защото е отбелязал повече голове на чужд терен.\r\nСевиля: Истанбул Башъкшехир 2:2, с общ резултат 4:3 продължава Севиля.", "date": "2017.08.23", "title": "Спорт: Завършиха пет плейофа за влизане в групите на Шампионската лига"}
{"url": "http://www.focus-news.net/news/2017/08/23/2428273/sport-obzhalvaneto-na-kristiano-ronaldo-ne-beshe-uvazheno-toy-propuska-sledvashtite-tri-macha-na-real-madrid.html", "text": "Административният спортен съд в Испания не уважи обжалването на Кристиано Роналдо, за наказанието, наложено му за блъскане на съдията на мача за Суперкупата на Испания с Барселона. Това означава, че носителят на Златната топка ще пропусне следващите три мача на Реал(Мадрид) от първенството на страната. Футболистът ще може да се завърне на терена на 20 септември, когато отборът му играе с Бетис.", "date": "2017.08.23", "title": "Спорт: Обжалването на Кристиано Роналдо не беше уважено, той пропуска следващите три мача на Реал (Мадрид)"}
{"url": "http://www.focus-news.net/news/2017/08/23/2428274/the-washington-examiner-donald-tramp-napadna-amerikanskite-medii-za-nachina-po-koyto-otraziha-sabitiyata-v-sharlatsvil.html", "text": "Президентът на САЩ Доналд Тръмп продължи войната си с медиите, като отправи остри нападки към тях, по време на голям митинг в град Финикс, щата Аризона, предаде The Washington Examiner. \r\n„Честно казано, това са наистина много нечестни хора, те са лоши хора. Не вярвам, че те наистина харесват нашата страна“, заяви той. Тръмп описа медиите като „елитарна“ група от „болни хора“.\r\nТой отдели специално внимание на CNN за това, че са преекспонирали неговия отговор за насилието в Шарлътсвил, което предизвика публиката във Финикс да изкаже мнението си за новинарската мрежа с викове и скандирания.\r\n„CNN са толкова лоши и толкова жалки“, подчерта Тръмп. „И уволниха Джефри Лорд. Горкия Джефри. Предполагам, че той се е ядосал и е оказал по-голяма съпротива, отколкото трябва, а те са си казали, „по-добре да се отървем от него.““\r\nЛорд, който е известен поддръжник на Тръмп, беше уволнен от CNN по-рано този месец, след като е направил нацистки поздрав, на шега, както по-късно разясни по време на разгорещен спор в Туитър.\r\nОсвен това, Тръмп е нападнал и репортер от ABC News, който президентът нарече „Малкия Джордж“, заради начина, по който отрази събитията в Шарлътсвил.\r\n„Сиенен наистина са зле, но ЕйБиСи, тази сутрин – не изгарям от желание, но гледам сутрин и те бяха изкарали Джордж Стефанополус, който говореше с (Постоянният представител на САЩ за ООН) Ники Хейли“, каза на тълпата Тръмп.“Говореха за речта, която направих предната вечер... а после той каза. „да се върнем към Шарлътсвил““.\r\nПревод и редакция:", "date": "2017.08.23", "title": "The Washington Examiner: Доналд Тръмп нападна американските медии за начина, по който отразиха събитията в Шарлътсвил"}
{"url": "http://www.focus-news.net/news/2017/08/23/2428275/barni-sandars-tova-che-tramp-ne-osadi-natsistite-e-po-losho-ot-intsidentite-v-sharlatsvil.html", "text": "Сенатор Бърни Сандърс нападна президента на САЩ Доналд Тръмп, по време на свое интервю, заради коментарите му за сблъсъците в Шарлътсвил, в които президентът на САЩ хвърли вината върху двете страни, Демократът заяви, че неговите коментари са „по-лоши“ от самата демонстрация (на десните – бел. ред.), предаде The Hill.\r\n“Това, което видяхме миналата седмица, нацистите и анти-семити, които маршируваха във Вирджиния, беше разстройващо за всички нас. Думата, която постоянно ми идва на ум е „плашещо““, подчерта Сандърс. „Но това, което бе дори по-лошо – нещо, което не сме виждали никога – е президент, който не можа да осъди нацизма с най-силните възможни думи.“\r\n„400 хиляди американци загинаха, а още много получиха наранявания, в борбата срещу Хитлер, а ние имаме президент, който е безразличен“, продължи сенаторът. „Не, няма добри нацисти.“\r\nТова не са първите подобни коментари на Сандърс, който нападна президента, заради коментарите му за Шарлътсвил и по-рано, като го нарече „смущаващ за нашата страна и милиони американци, които са се борили за да победят нацизма.“\r\nАгенция „Фокус“ припомня, че Доналд Тръмп каза, че „и двете страни“ имат вина за насилието в град Шарлътсвил, щата Вирджиния. В резултат от сблъсъците, почина 32-годишна жена, която беше прегазена от привърженик на крайно-десните сили, а още десетки хора получиха наранявания.\r\n„А какво ще кажете за това, че „алтернативното ляво“ се нахвърли върху – както вие казвате, алтернативното дясно?“ (Alt-right – прякор на дясното националистическо движение), заяви Тръмп. „Те имат ли някаква вина? Какво ще кажете за факта, че те дойдоха и се нахвърлиха върху хората, носейки бухалки в ръцете си, размахвайки тези бухалки? За тях има ли проблем? Аз мисля, че има. Според мен това беше един ужасен ден.“", "date": "2017.08.23", "title": "Бърни Сандърс: Това, че Тръмп не осъди нацистите е по-лошо от инцидентите в Шарлътсвил"}
{"url": "http://www.focus-news.net/news/2017/08/23/2428276/aktualna-patna-obstanovka.html", "text": "Времето ще е предимно слънчево. На места, главно в северните и планинските райони ще има временни увеличения на облачността, но без валежи. Вятърът ще отслабне. Сутринта ще е хладно, но дневните температури ще се повишат, максималните ще бъдат между 24° и 29°. Това съобщиха от пресцентъра на Агенция „Пътна инфраструктура“.\r\nОграничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\n1) за периода от 01 юни до 15 септември 2017 г. за дните петък-неделя: Ограниченията важат само за следните участъците от републиканската пътна мрежа:\r\nАМ „Тракия“ ограничението в движението на МПС над 12 т ще бъде както следва:\r\nв петък от 18 ч. до 20 ч. в посока София - Пловдив;\r\nв неделя от 16 ч. до 20 ч. в посока Бургас - София.\r\nАМ „Струма“:\r\nв събота от 10 ч. до 14 ч. в посока п. в. „Даскалово“ - ГКПП „Кулата“.\r\nАМ „Марица“:\r\nв неделя от 16 ч. до 20 ч. в посока Свиленград - АМ „Тракия“.\r\nАМ „Хемус“ София-Ябланица от км 0+000 до км 78+554 ограничението в движението на МПС над 12 т ще бъде както следва:\r\nв петък от 17 ч. до 20 ч.\r\nв неделя от 16 ч. до 20 ч. \r\nза дните петък – от 17:00 часа до 20:00 часа и неделя – от 14:00 часа до 20:00 часа:\r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-5 Русе-Велико Търново;\r\n•\tпът I-9 Варна-Бургас;\r\n•\tпът II-99 Бургас-Царево.\r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nІІ. Състояние на автомагистралите:\r\nАМ „Тракия“: област Стара Загора: по пътна връзка Димитровград при км 208+180 посока Бургас – движение с повишено внимание, поради ремонт на ограничителни системи. Срок от 09:30 до 12:00 часа на 23.08.2017 г.; област Бургас: от км 310 до км 359 в участъка Деветак-Ветрен – демонтаж и монтаж на мантинели в двете посоки. Срок до 25.08.2017 г.; Карнобат-Ветрен от км 325 до км 359 – движение с повишено внимание, поради почистване на окопи и водостоци. Срок до 31.08.2017 г.\r\nАМ „Хемус“: област София:\r\nЗа леки МПС:\r\nЗа виадукти при км 33+600 и тунел Витиня – пълно затваряне на дясното платно /посока Варна/ и прехвърляне на движението двупосочно в лявото платно /посока София/. Срок 30.09.2017 г.; В тунел Витиня и върху съоръжението при км 33+600 се забранява движението в изпреварващата лента, като леките МПС се движат двупосочно в аварийна и активна лента. \r\nОт км 31+960 до км 33+850 - движението се отклонява от дясното платно и се осъществява двупосочно в лявото платно на АМ „Хемус“; \r\nОт км 33+850 до км 36+750 движението е в двете платна на АМ „Хемус“;\r\nЗа виадукт при км 37+520 – пълно затваряне на дясното платно /посока Варна/ и прехвърляне на движението на леките МПС двупосочно в лявото платно от км 36+750 до км 37+720 /посока София/.\r\nЗа тежкотоварни МПС с технически допустима максимална маса над 12 тона:\r\nВ посока Варна - пълно затваряне на АМ „Хемус“ от п.в. „Витинска река“ при км 30+260 до п.в. „Ботевград“ при км 47+060. Движението да се отклонява на п.в. „Витинска река“ при км 30+260 по път I-1 и път II-17 до п.в. „Ботевград“ при км 47+060.\r\nВ посока София - от км 36+750 до км 37+670 движението да се осъществява двупосочно по АМ „Хемус“. От временна пътна връзка при км 35+450 до км 30+260 - п.в. „Витинска река“ – пълно затваряне на АМ „Хемус“. Движението да се отклонява при км 35+450 /временна пътна връзка/ по път I-1, след което се връщат на АМ „Хемус“ при км 30+260 - п.в. „Витинска река“.\r\nЗа МПС над 12 тона, се предвиждат и следните обходни маршрути:\r\nЗадължителен маршрут за МПС над 12 тона, пътуващи по направление Видин –София, от области Видин, Монтана и Враца с крайна цел София е: Път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 12 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 12 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nСрокът на действие на ВОБД е съгласно заповед РД-11-439 02.06.2017 г. и следва да приключи най-късно до 30.09.2017 г; \r\nот км 15+000 до км 20+000 – движение с повишено внимание и в двете посоки, поради полагане на хоризонтална маркировка. Срок до 23.08.2017 г.; ограничава се движението в дясната тръба на тунел „Витиня“ в посока Варна, поради ремонт. Срок до 31.08.2017 г.;\r\nобласт Шумен: от км 338+520 до км 362+600 Белокопитово-Каспичан посока Варна – стесняване на една от лентите за движение, поради ръчно и машинно косене и почистване на регули. Движение с повишено внимание. Срок до 28.08.2017 г.; от км 346+000 до км 362+600 Белокопитово-Шумен посока Варна – движение с повишено внимание, поради монтаж на дъждоприемни шахти. Срок до 28.08.2017 г. област Варна: от км 375+800 до км 425+500 – стесняване на една от лентите за движение, поради ръчно и машинно косене. Движение с повишено внимание. Срок до 25.08.2017 г.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: област Варна: от км 0 до км 2 – движение с повишено внимание, поради почистване на окопи. Срок до 25.08.2017 г.\r\nАМ „Люлин“: няма ограничения.\r\nІІI. Въведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Република“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nІV. Състояние на републиканската пътна мрежа:\r\nОграничения в движението на мпс по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; област София: Владая от км 276+142 Александров мост до км 282+485 граница Перник – ремонтни дейности по асфалтовата настилка. Срок до 13.09.2017 г.; забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 31.08.2017 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2017 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 г-ца ОПУ Перник – забранено движението на товарни МПС над 15 т.; област Кюстендил: п.в. ”Кочериново“ при км 355+564 – движение с повишено внимание през кръговото кръстовище, поради превоз и преминаване на влекачи с ремаркета с греди с дължина 32 м по временен бетонов път. След преминаване на влекачите движението се възстановява. Срок от 9:00 до 16:00 часа само през делничните дни до 31.08.2017 г.; област Благоевград: между отклонението за с. Бело поле и гр. Благоевград от км 357+000 до км 363+000 –  движението се извършва в лявата или дясната лента за движение, съгласно поставените пътни знаци, поради косене и изсичане на храсти и единични дървета. Срок до 25.08.2017 г.; между гр. Благоевград и Железница от км 367+000 до км 371+000 – движението се извършва в лявата или дясната лента за движение, съгласно поставените пътни знаци, поради косене на тревни площи и рязане на храсти. Срок в интервала от 6:30 до 15:00 часа до 25.08.2017 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма.\r\n- път І-3 Гара Бяла-Плевен-Луковит-Коритна-Ябланица-Ботевград: област Ловеч: от 138+940 до км 139+880 в гр. Луковит – затваря се лявото платно в посока София-Русе. Движението на МПС се прехвърля в посока Русе-София, където се осъществява двупосочно, поради ремонт на пътната настилка. Срок до 11.10.2017 г.; област София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2017 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Ловеч: от км 24+000 до км 51+000 Абланица-Сопот –движение с повишено внимание, поради полагане на хоризонтална маркировка. Срок до 25.08.2017 г.; област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 29.08.2017 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Габрово: на 26.08.2017 г. от 9:00 ч. до 22:00 ч. се ограничава движението в двете посоки за транзитно преминаващите МПС по път I-5/E-85 Габрово-Шипка /проход Шипка/, поради провеждане на национално честване на 140-та годишнина от Шипченската епопея. През прохода \"Шипка\" ще се пропускат само автобуси и леки автомобили с гости и посетители на мероприятието, като е организиран и междуградски автобусен транспорт. Обходен маршрут: За местното движение и идващите от северозапад МПС се пренасочват по маршрута Габрово-гр. Трявна-с. Белица-с. Вонеща вода-Проход на Републиката /Хаинбоаз/ и обратно. Поставена е необходимата сигнализация. Срок само на 26.08.2017 г. в интервала от 9:00 ч. до 22:00 ч; движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.08.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 18.09.2017 г.; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: област Перник: Радомир-Перник от км 75+600 до км 76+780 в района на кв. Бела вода – движението се осъществява двупосочно в платното посока Радомир-Перник, поради извършване на ремонт на пропадане на пътното платно в посока Перник-Радомир. Срок до 31.08.2017 г.; област Ямбол: от км 427+000 до км 428+200 /Лозенец-Венец/ – движение в една лента, поради ремонтни дейности по настилката. Срок до 25.08.2017 г.; област Бургас: от км 434+000 до км 440+000 Венец-Искра – движение с повишено внимание, поради почистване на опасни дървета. Срок до 24.08.2017 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: област Ямбол: от км 251+000 до км 252+000 /Веселиново-Могила/ – движение в една лента, поради ремонтни дейности по настилката. Срок до 25.08.2017 г.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2017 г.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента. Срок 31.10.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.08.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 31.08.2017 г.; Варна-Златни пясъци от км 100+100 до км 90+800 – движение в изпреварващата лента, поради подмяна на увредени мантинели. Срок до 25.08.2017 г. ; област Бургас: от км 168+100 до км 226+900 Обзор-Сарафово – движение с повишено внимание, поради почистване на пътното тяло. Срок до 31.08.2017 г.; Варна-Бургас при км 184+258 – движението на МПС се провежда при стеснение на платното за движение и намалена скорост до 40 км/ч., като работният участък е върху лявата пътна лента. Срок до 31.10.2017 г.; от км 185+000 до км 189+000 в участъка Баня-Сл. бряг – рязане на храсти. Срок до 25.08.2017 г.;въвежда се временна организация на движението през летния сезон по път I-9 Варна-Бургас от км 202+307 /к.к. Слънчев бряг/ до км 229+639 /пътен възел \"Бургас-север\"/ за МПС над 12 т. МПС над 12 тона се пренасочват през Тънково и Каблешково а именно по път I-9 км 202+307 /п кр. Тънково/ - път III-9061 - пътно кръстовище с път III-906 при км 43+421 – Каблешково - пътен възел „Бургас-север“ на път I-9 при км 229+639 и обратно. Срок до 15.09.2017 г; Крушевец-ГКПП Малко Търново от км 263+000 до км 318+000 – движение с повишено внимание, поради косене на тревни площи. Срок до 25.08.2017 г.; \r\nІV. Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-19 проход „Предел“-Разлог от км 21+400 до км 36+000 – движението се извършва в лявата или дясната лента за движение, съгласно поставените пътни знаци, поради косене и изсичане на храсти. Срок от 8.00 часа до 17:00 часа до 25.08.2017 г.; път II-84 Якоруда-Разлог при км 98+500, стеснен участък поради дестабилизиран банкет в ляво. Движението е урегулирано с необходимите пътни знаци. Срок до 31.08.2017 г.; път III-198 Петрич-отклонението за Долна Крушица – косене и изсичане на храсти. Движението се извършва в лявата или дясната лента за движение. Срок до 25.08.2017 г.; път III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.08.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.10.2017 г. \r\nОПУ-Бургас:\r\nВременно са въведени следните ограничения за движение на МПС:\r\nПът III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок 30.08.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности: няма.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич /разклон Любен Каравелово-разклон Новаково/ от км 20+394 до км 23+199 – частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; път III-904 Старо Оряхово-Гроздьово от км 0+000 до км 17+377 – частични ремонтни дейности. Движението на МПС се осъществява в свободната лента. Срок до 17.12.2018 г.; път III-904 Старо Оряхово-Гроздьово от км 23+403 до км 41+705 – частични ремонтни дейности. Движението на МПС се осъществява в свободната лента. Срок до 17.12.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: \r\nПът III-407 Орловец-Полски Тръмбеш от км 53+000 до км 64+750 – движение с повишено внимание, поради частични ремонтни дейности на асфалтовата настилка. Срок до 31.08.2017 г.\r\nОПУ-Видин:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nПът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът II-15 Борован-Алтимир от км 28+000 до км 44+000 – движение в една лента, поради полагане на хоризонтална маркировка. Срок до 24.08.2017 г.; път III-308 Средни рът-Караш от км 15+117 до км 24+000 – движение с повишено внимание, поради рязане на дървета и храсти. Срок до 30.08.2017 г.; път ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 31.08.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 31.08.2017 г.; път III-1301 Криводол-Галатин-Фурен от км 0+000 до км 23+000 – затворена е една от лентите за движение, поради рязане на храсти и частични ремонти на асфалтовата настилка. Срок до 30.08.2017 г.; път III-1302 Пудрия-Главаци от км 0+000 до км 2+700 – затворена е една от лентите за движение, поради частични ремонти на асфалтовата настилка. Срок до 30.08.2017 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец. Срок до 31.08.2017 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2018 г.; \r\nПът III-5004 Граница В. Търново - Дряново - Габрово - граница Ст. Загора от км 10+940 до км 11+550, съвпадащ с ул. Малина в гр. Габрово, поради извършване на строителни дейности е ограничено движението. Отбивен маршрут за квартал Чехлевци: по път III - 5004 - път II - 44 - път III - 4404. Поставена е необходимата сигнализация. Срок до 31.08.2017 г.\r\nПът III-5006 Габрово-Стомонеците – ограничено движение за МПС над 3,5 т, поради аварийно състояние /срутена конзола/ на мост при км 4+375. Пътят е сигнализиран с пътни знаци. Срок до 20.12.2017 г. \r\nРемонтни дейности: \r\nПът III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 31.08.2017 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 31.08.2017 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Стефаново-Добрич от км 37+964 до км 43+515 – движение с повишено внимание, поради частични ремонтни дейности на асфалтовата настилка. Срок до 30.08.2017 г.; път II-97 околовръстен път Добрич от км 0+898 до км 16+539 – движение с повишено внимание, поради частични ремонтни дейности на асфалтовата настилка. Срок до 30.08.2017 г.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано Пелатиково от км 10+000 до км 14+000 е ограничено движението на товарни автомобили, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок до 31.08.2017 г.\r\nРемонтни дейности: \r\nПът III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 31.08.2017 г; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок 31.08.2017 г. \r\nОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост.\r\nРемонтни дейности: \r\nПът III-5904 Крумовград-Ивайловград от км 11+530 до км 11+760 – движение в една лента, поради извършване на частични ремонтни дейности. Срок до 31.12.2017 г. \r\nОПУ-Ловеч: \r\nВременно са въведени следните ограничения за движение на МПС: \r\nПът III-307 в град Луковит от км 0+000 до км 0+514 – ограничено движение, поради ремонт на пътната настилка на път I-3. \r\nОбходен маршрут: за МПС с обща маса до 5 тона от кръстовището с ул. „Предел“ до път I-3. Обходен маршрут за МПС с обща маса над 5 тона, движещи се по направление Угърчин-Луковит е от центъра на село Тодоричене по общински път LOV 2091 до път I-3. Срок до 11.10.2017 г.; път III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.09.2017 г.\r\nРемонтни дейности: \r\nПът ІІ-35 Лешница-Троян от км 62+643 до км 72+000 – една от лентите за движение е стеснена, поради машинно косене по банкети. Срок от 24.08.2017 г. до 24.08.2017 г.; път ІІІ-3701 Ямна-Тетевен от км 22+300 до км 36+382 – една от лентите за движение е стеснена, поради косене и рязане на храсти. Срок от 25.08.2017 г. до 25.08.2017 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 31.08.2017 г.; път ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т, поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 31.08.2017 г.\r\nРемонтни дейности: \r\nПът IІI-162 Миланово-Горна Бела Речка от км 12+000 до км 17+000 – движение в една лента, поради частични ремонтни дейности на пътната настилка. Движението се регулира от сигналисти. Срок до 25.08.2017 г.път IІI-8105 Расово-Славотин – движение в една лента, поради извършване на частични ремонтни дейности по пътната настилка. Движението се регулира от сигналисти. Срок до 25.08.2017 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 18.09.2017 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: няма.\r\nОПУ-Перник:\r\nВременно са въведени следните ограничения за движение на МПС:\r\nПът ІІ-63 Перник-Брезник-Стрезимировци (посока Перник-Брезник) от км 17+000 до км 18+000 – движение в едната лента, поради изсичане на храсти. Срок до 31.08.2017 г.; път ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.10.2017 г.\r\nРемонтни дейности:\r\nПът ІІ-63 Трън-отклонение за с. Туроковци (дясна лента посока Трън-Главановци) от км 49+000 до км 49+050 – движение в една лента, поради изграждане на подпорна стена. Срок до 31.08.2017 г.\r\nОПУ-Плевен:\r\nВременно са въведени следните ограничения за движение на МПС: \r\nПът ІІІ-118 от км 23+057 до км 24+038 /в чертите на гр. Д. Митрополия/ – ограничено движението за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; път ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123 – целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+22 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности: \r\nПът III-304 Бацова махала до разклон Санадиново от км 14+200 до км 14+600 – движението е поетапно регулирано в едната лента, поради попълване на банкети. Срок до 23.08.2017 г.; път III-3002 Българене-Божурлука от км 3+800 до км 17+100 – движение в една лента, поради попълване на банкети и оформяне на земни окопи. Срок до 25.08.2017 г.;\r\nОПУ-Пловдив: \r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: няма.\r\nОПУ-Разград:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 /с. Бистра-Разград/-– ограничено движение за всички МПС, поради строително-монтажни дейности. \r\nОбходен маршрут: Търговище-път II-74-с. Въбел-с. Здравец-с. Подгорица-път II-51 с. Дралфа-с. Чудомир-гр. Лозница-път I-2-Разград и обратно. \r\nЗабележка: През затвореният участък ще се пропускат живущите в населените места Манастирско, Трапище и Бистра, поради липса на друга алтернатива за достигане до тях. Срок до 31.10.2017 г.\r\nПът III-2302 в участъка от кръстовище с общински път RAZ 2112 до кръстовище с път II-49 от км 39+760 до км 41+600 – ограничено движение за всички МПС, поради ремонтни дейности на жп прелез при км 41+359.\r\nОбходен маршрут: от път ІІІ-2302 при км 39+760 през с. Просторно по общински път RAZ 2112 и път ІІ-49 при км 50+220. Срок от 08:00 до 11:00 часа до 23.08.2017 г.;\r\nРемонтни дейности: \r\nПът II-49 Кубрат-Тутракан от км 89+100 до км 98+876 – частични ремонтни дейности на асфалтовата настилка. Срок до 21.05.2018 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ–202 Русе-Щръклево-Нисово-Кацелово при км 36+945 – аварийно-възстановителни работи на мост до с. Кацелово при км 36+945 над р. Черни Лом. Ограничено е движението на МПС над 10 тона, като едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Участъкът е сигнализиран. Срок до 01.12.2017 г.\r\nРемонтни дейности: \r\nПът IІ-23 Русе-Червена вода  от км 0+030 до км 10+000 – движението се регулира от сигналисти, поради ремонтни дейности по асфалтовата настилка. Срок до 25.08.2017 г.; път IІ-52 Русе-Мечка от км 0+000 до км 15+000 – движение с повишено внимание, поради рязане на храсти и кастрене на клони по пътните банкети. Срок до 25.08.2017 г.;  път ІІІ-501 Русе-Басарбово при км 5+976 – авариен ремонт на лява тротоарна конзола на мостово съоръжение. Движението на МПС се извършва в едната лента с пропускателен режим. Участъкът е сигнализиран.Въведено е ограничение на скоростта 40 км/ч., Срок до 01.12.2017 г.;  път ІІІ-501 Борово-Бяла от км 46+230 до км 52+590 – ремонтни дейности по асфалтовата настилка. Движението се регулира от сигналисти. Срок до 31.08.2017 г.;\r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49 Тутракан-Старо село-Кубрат от км 89+100 до км 98+876 – движение в една лента с повишено внимание, спрямо поставената временна сигнализация, поради ремонтни дейности на асфалтовата настилка. Срок до 21.05.2018 г.; път II-21 Русе- Силистра в участъка Алдемир-Калипетрово – движение в една лента с повишено внимание, поради ремонт на дилатационни фуги на надлез при километър 110+900. Срок до 28.05.2018 г.\r\nОПУ-Сливен:\r\nВременно са въведени следните ограничения за движение на МПС: \r\nПът ІІ-53 с. Бяла-гр. Сливен при км 107+200 – движение в едната лента, поради частично пропадане на асфалтова настилка. Ограничено движение за МПС над 3.5 т. Срок до 24.08.2017 г.; път ІІІ-488 Ичера-Сливен от км 19+750 до км 30+000 – затворен за движение за МПС над 10 т. \r\nРемонтни дейности: няма. \r\nОПУ-Смолян:\r\nВременно са въведени следните ограничения за движение на МПС: \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.\r\nРемонтни дейности: \r\nПът ІІ-86 Чепеларе-Смолян от км 87+000 до км 106+000 – движението да е с повишено внимание в свободната лента, съобразно създадената организация, поради изсичане на храсти и косене на тревни площи. Срок до 25.08.2017 г.; път ІІІ-197 в с. Борино от км 70+100 до км 70+500 – движение в една лента, поради срутване на стена от каменна зидария в дясна лента. Преминаването на МПС става в лявата лента с изчакване. Поставена е необходимата сигнализация на засегнатия участък. Срок до 31.08.2017 г.; път ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г.; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г.\r\nОПУ-София:\r\nВременно са въведени следните ограничения за движение на МПС: \r\nПът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2017 г; \r\nпът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2017 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nпът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 31.08.2017 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2017 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: няма.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово;\r\nпът III-5007 Зимница-Ветрен, от км 11+500 до км 12+500. Движението на МПС се осъществява в една от лентите за движение.\r\nРемонтни дейности: \r\nПът II-55 Златирът-Гурково от км 41+000 до км 56+000 – движение в повишено внимание, поради косене на храсти. Срок от 09:00 до 18:00 часа до 23.08.2017 г.; път III-554 Раднево-Гълъбово при км 46+460 – частични ремонтни дейности. Срок до 31.08.2017 г.\r\nОПУ-Търговище:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 – ограничено движение за всички МПС, поради строително-монтажни дейности. \r\nОбходен маршрут: път I-4 В. Търново-Търговище-Шумен, движението се отбива по път II-74 – Търговище-/Попово – Дралфа/” през с. Въбел-с. Здравец-с. Подгорица, път II-51 „с. Дралфа-с. Чудомир-гр. Лозница – път I-2, път I-2 Русе-Разград-Шумен, гр.Разград и обратно. Срок до 31.10.2017 г.\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.09.2017 г.\r\nРемонтни дейности: няма.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 31.12.2017 г.\r\nРемонтни дейности:\r\nПът ІІ-53 Тамарино-Зорница от км 173+900 до км 184+000 – движение в една лента, поради частични ремонтни дейности на асфалтовата настилка. Срок до 25.08.2017 г.; път ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 31.12.2017 г. \r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.08.23", "title": "Актуална пътна обстановка"}
{"url": "http://www.focus-news.net/news/2017/08/23/2428277/predstoyashti-mezhdunarodni-sabitiya-za-23-avgust-agentsiya-fokus.html", "text": "Барселона/Мадрид. Испанската полиция продължава разследването си за двойната терористична атака в Барселона и Камбрилс.\r\n***\r\nАнкара. Министърът на отбраната на САЩ Джеймс Матис ще проведе разговори с високопоставени турски представители включително министърът на отбраната Нуретин Чанъклъ и президента Ердоган.\r\n***\r\nЛондон. Великобритания ще публикува предложенията си за правосъдно сътрудничество с ЕС след Брекзит.\r\n***\r\nЗалцбург. Еманюел Макрон ще се срещне с лидерите на Австрия, Словакия и Чехия в първата част от пътуването си, което ще го отведе до Румъния и България.\r\n***\r\nМосква. Режисьорът Кирил Серебреников ще се появи пред руския съд.\r\n***\r\nСочи. Владимир Путин и Бенямин Нетаняху ще се срещнат в Сочи за да обсъдят ситуацията в Сирия и Близкия изток.\r\n***\r\nСочи. Втората най-важна личност във Ватикана Пиетро Паролин ще се срещне с Владимир Путин.\r\n***\r\nПариж. Френският вътрешен министър Жерар Коломб ще се срещне с испанския си колега Хуан Игнасио Зойдо за да обсъдят борбата срещу екстремизма.\r\n***\r\nПариж. Френският външен министър Жан-Ив льо Дриан ще се срещне с пратеникът на ООН за Сирия Стефан де Мистура.\r\n***\r\nРига. Германският президент Франк-Валтер Щайнмайер ще се срещне с президента и премиера на Латвия.\r\n***\r\nТалин. Франк-Валтер Щайнмайер ще се срещне с президента и премиера на Естония.", "date": "2017.08.23", "title": "Предстоящи международни събития за 23 август (Агенция „Фокус“)"}
{"url": "http://www.focus-news.net/news/2017/08/23/2428278/predstoyashti-sabitiya-v-stranata-za-23-avgust-agentsiya-fokus.html", "text": "***\r\nОт 10.00 часа ще започне седмичното заседание на Министерския съвет.\r\n***\r\nОт 10.00 часа 3-ти състав на Специализирания наказателен съд ще заседава по делото срещу Румен С., Младен П. и др., на които са повдигнати обвинения за образуване и ръководене на организирана престъпна група.\r\n***\r\nОт 10.00 часа в зала „Сердика” на София Хотел Балкан българските първокурсници във Великобритания  се събират на първа среща и ориентация преди да отпътуват за Острова. Ориентация се организира от международния проект „Световно образование“.\r\n***\r\nОт 11.00 часа в Националния пресклуб на БТА, Виктор Серов, председател на Съвета на директорите на „Ви - Веста холдинг” АД, ще даде пресконференция на тема „Защо бе отнет лицензът на ЗК „Надежда” – една просперираща застрахователна компания?“.\r\n***\r\nОт 19.00 часа на Лятната естрада в Борисовата градина ще се състои Концерт от цикъла „Остров на музиката“.\r\n***\r\nДеветото издание на фестивала „Беглика фест“ ще се проведе от 23 до 27 август в района на язовир Голям Беглик в Родопите под мотото „Пресътворение“.\r\n***\r\nВ 12.00 часа в РСПБЗН-Благоевград ще се състои официална церемония за откриването на санираната сграда на пожарната по проект „Въвеждане на мерки за енергийна ефективност и осигуряване на достъп на хора в неравностойно положение“.\r\n***\r\nОт 10.00 часа в Музейния комплекс  ще се проведе Седми семестър на Летен пленер \"Детска академия за изкуства\".\r\n***\r\nВ 10.00 часа в Заседателната зала на Община Враца ще се отворят ценовите предложения на участниците в обществена поръчка с предмет: „Реконструкция ремонт и внедряване мерки за енергийна ефективност на административни сгради (Ремонт и обновяване на административната сграда на Община Враца)“.\r\n***\r\nОт 09.00 часа във 2 зала, състав на Пловдивския окръжен съд ще заседава по делото срещу Васил Т., който е обвинен в опит за убийство.\r\n***\r\nОт 10.00 часа, 11-и състав на Пловдивския районен съд ще заседава по делото срещу Петър А. и Илия Г., на които са повдигнати обвинения за отглеждане на канабис. \r\n***\r\nОт 10.00 часа  в сградата на РИОСВ-Пловдив ще се проведе второ заседание по темата за изграждане на инсинератор край град Куклен.\r\n***\r\nОт 11.00 часа 11-и състав на Пловдивския районен съд ще заседава по делото срещу Иван С., на когото са повдигнати обвинения за уреждане на футболни мачове. \r\n***\r\nОт 20.30 часа в Античния театър Орлин Горанов ще отбележи своя 60-годишен юбилей с една от знаковите си роли – тази на Дон Кихот в мюзикъла от Бродуей „Човекът от Ла Манча”.\r\n***\r\nОт 10.00 часа пред сградата на Комплексния онкологичен център в Русе ще бъде направено дарение за болнолежащите пациенти в онкодиспансера. \r\n***\r\nОт 10.00 до 12.30 часа в Детския отдел на библиотека „Родина“ ще има лятна програма за деца.\r\n***\r\nОт 20.30 часа на градския площад ще се проведе „Рок симфония“.", "date": "2017.08.23", "title": "Предстоящи събития в страната за 23 август (Агенция „Фокус“)"}
{"url": "http://www.focus-news.net/news/2017/08/23/2428279/nimh-vremeto-shte-e-predimno-slanchevo-s-maksimalni-temperaturi-mezhdu-24-i-29.html", "text": "Атмосферното налягане слабо ще се повиши и ще е малко по-високо от средното за месеца. Днес ще е предимно слънчево. На места, главно в северните и планиниските райони с временни увеличения на облачността. Ще духа слаб до умерен вятър от запад-северозапад. Максималните температури ще са между 24° и 29°, за София – около 24°. Такава е прогнозата за времето на Националния институт по метеорология и хидрология (НИМХ) при БАН, съобщи за Агенция „Фокус“ дежурният синоптик Боряна Маркова. \r\nПо Черноморието облачността ще е променлива, в южните райони до предимно слънчево. Ще духа умерен северозападен вятър. Максималните температури ще са 25-27°. Температурата на морската вода е 24°-25°. Вълнението на морето ще е 1-2 бала.\r\nВ планините ще е предимно слънчево, с временни увеличения на облачността. Ще духа умерен, по билата – до силен северозападен вятър. Максималната температура на височина 1200 метра ще бъде около 17°, на 2000 метра – около 9°.", "date": "2017.08.23", "title": "НИМХ: Времето ще е предимно слънчево с максимални температури между 24° и 29°"}
{"url": "http://www.focus-news.net/news/2017/08/23/2428280/sofiya-vavezhda-se-vremenna-organizatsiya-na-dvizhenieto-za-zasnemane-na-film.html", "text": "Въвежда се временна организация на движението за заснемане на филм, съобщиха от пресцентъра на Столична община. От 08.00 до 19.00 часа на 24 август се забранява престоят и паркирането на пътни превозни средства, с изключение на колите на снимачния екип и извън местата в режим на платено паркиране „служебен абонамент” на ул. „Баба Неделя” между ул. „Д-р Христо Стамболски” и ул. „Шандор Петьофи”.", "date": "2017.08.23", "title": "София: Въвежда се временна организация на движението за заснемане на филм"}
{"url": "http://www.focus-news.net/news/2017/08/23/2428281/deutsche-welle-neshta-koito-tryabva-da-znaem-za-germanskiya-konservativen-hristiyan-demokraticheski-sayuz.html", "text": "Християн-Демократическият съюз(ХДС) е не само водещата партия, в момента, в Германия. Той е институция, която в голяма степен е продукт на историята. Но преместил ли се е ХДС толкова далеч към центъра на политическия спектър, за да не го смятаме повече за истински консервативна партия?\r\nНито една друга партия не е била начело на германското правителство, толкова често, колкото ХДС, чиито представители са заемали кабинета на канцлера за 48, от 68-те години на съществуването на Федерална Република Германия. Въпреки това, ХДС е всичко друго, но не и монолитен и хомогенен политически блок, пише англоезичното издание на Deutsche Welle.\r\nСред основните причини за успеха на партията през годините е нейната способност да общува с политическите центристи – и факта, че тя произвежда много популярни лидери, които се превръщат в икони на епохите , в които упражняват своята политическа дейност.Ерата на Конрад Аденауер\r\nХДС започна да се слива във времената след Втората световна война, докато Германия все още е в руини и първият ѝ председател е човек оставил дълбока следа в историята. Шестдесет и девет годишния Конрад Аденауер, е бил кмет на град Кьолн и член на Центристката партия на Ваймарската република (Формата, в която съществува Германия, в резултат от Първата световна война и преди създаването на Третия Райх от Адолф Хитлер– бел. ред.). Той има чести конфликти с Нацистикия режим по време на Третия Райх и по този начин се създава славата му на анти-фашист. \r\nАденауер изведе ХДС до победа в първите избори във Федерална Република Германия, през 1949 година, когато партията спечели 31 процента от гласовете. Интересното е, че той стана канцлер, благодарение на един единствен глас, при гласуването в парламента – неговия собствен. Въпреки че Аденауер едва стигна до властта, партията му спечели голяма популярност и след това той беше начело на четири правителства, които бяха изключително стабилни, а ХДС стана гарант за германската солидарност и просперитет. В предизборните плакати често присъстваше лозунгът „Без експерименти!“.\r\nВ много отношения Аденауер беше центрист, тенденция, която продължава и днес. Той е твърд защитник на тезата, че Западна Германия трябва да е част от Западния блок и да се съобразява, най-вече, със САЩ. Но, освен това, той изигра голяма роля за подобряването на отношенията на ФРГ със Западна Европа, особено с Франция и беше убеден, че Федералната република ще се обедини с комунистическата Източна Германия, някой ден – наистина, той не успя да види този ден.\r\nУправлението на Аденауер завърши през 1963 година и той почина четири години по-късно, на възраст 91 години.Епохата на Хелмут Кол\r\nЗаедно със сестринската си партия – Християн-социалистическият съюз (ХСС), ХДС традиционно е най-популярната партия в Германия, но тя прекара 13 години извън властта, в края на 60-те и 70-те години, докато Хелмут Кол, родом от легендарния район, около река Рейн (т.нар. Rhineland – бел. ред.), не възвръща канцлерския пост на партията през 1982 година. И той, както Аденауер, стига до властта много трудно. Това се случва, след като „Партията на Свободните демократи“ се отказва от коалицията си с Германската Социал-демократическа партия (ГСДП) и се присъединява към нов съюз, начело с консерваторите от ХДС.\r\nКол всъщност не беше такъв консерватор, каквито бяха Маргарет Татчър или Роналд Рейгън. Първоначално, той не печели голяма подкрепа, като по негово време икономиката стагнира и вече всички очакват той да бъде свален от канцлерското кресло, когато идва 9 ноември 1989 година.\r\nНачинът, по който Кол се справя с демонтажа на комунизма в Източна Европа и обединението на Германия, са продължение на политиката на Аденауер за преследване на националния интерес на Германия, докато страната все повече се интегрира в Западна Европа. Благодарение на Кол, чиято смърт, през юни 2017 година, беше отбелязана с безпрецедентна паметна служба в заседателната зала на Европейския парламент в Страсбург, ХДС ще бъде запомнена завинаги, като „партията на обединението.“\r\nВъпреки това, Кол не успя да разреши социо-икономическите проблеми, които придружиха обединението с ГДР и напусна партията, след като загуби парламентарните избори през 1998 година и я остави в средата на скандал, свързан с нелегални начини на финансиране на ХДС и яростна битка за лидерския пост. От отломките на създадената ситуация се появи третият забележим лидер на ХДС.Годините на Меркел\r\nПодобно на своите предшественици, актуалният канцлер на Германия, Ангела Меркел, стигна с големи трудности до поста, като, без особено желание, сформира „голяма коалиция“ с ГСДП, след близките резултати, които постигнаха двете партии на изборите през 2005 година.\r\nНо тя, също, се разви по време на работата си и винаги е определяна като най-добре известния, най-харесвания и политикът, на който може да се има най-голямо доверие в Германия. Ако може да се изведе причина, за предимството на ХДС над ГСДП в изследванията на общественото мнение, то това е Меркел.\r\nКакто Аденауер и Кол, Меркел е центрист и прагматик. Политиката, за която тя ще бъде запомнена, е приветстващата позиция, относно бежанците, която предизвика моментен спад в анкетите и нанесе вреда на популярността на партията. ХДС предприе мерки и втвърди позицията си към мигрантите и ако не стане нещо непредвидено, може да гледа спокойно напред, към още едно, оглавявано от Меркел, правителство, след изборите през септевмри.Какво означава ХДС?\r\nВ последно време, каквото прави Меркел, това прави и ХДС, което означава, че партията се е преместила към центъра, повече, от когато и да било в историята ѝ. Докато Меркел – дъщеря на протестантстки пастор – и другите ѝ съпартийци, твърдят, че защитават Християнските ценности, е очевидно, че партията е откровено секуларна и оставя, доминирания от католици, Християн-социален съюз (ХСС) да се занимава повече с религиозните въпроси.\r\nХДС държи на фискалната стабилност, но не е враждебен към централното правителство или системата за социални придобивки, което е характерна черта на повечето консервативни движения в други части на света. Благодарение на обсесията на Министъра на финансите, Волфганг Шойбле, за намаляване на държавния дълг, ХДС не се стреми към намаляването на, сравнително високите, данъци.\r\nХДС иска подобряване на сигурността, чрез увеличаване на наблюдението от държавните правоохранителни органи, поддържа въоръжената борба с тероризма, иска по-голяма помощ за родителите, които си седят вкъщи и генерално погледнато, е по-добре настроена към свободния пазар от ГСДП – за което големите компании в страната се отблагодаряват с големи дарения. Партията е традиционно позитивно настроена към Америка, но напоследък започна да изстудява по тази линия, тъй като Меркел е всичко друго, но не и фен на Доналд Тръмп. Много редови членове на ХДС не одобряват гей-браковете и аборта, но германските консерватори, като цяло, са много по либерални в социално отношение, от американските консерватори. Винаги прагматичен тактик, Меркел отвори вратите, за легализирането на гей браковете, късно, като позволи на членовете на Бундестага да гласуват по съвест, а после, самата тя, гласува против.\r\nПартията оказа съпротива на Меркел, по някои по-незначителни въпроси, като например, излизането със закон срещу двойното гражданство, но, като цяло, е ясно кой дърпа конците в ХДС – това е Меркел. Критиците на Канцлера говорят, че тя е по-заинтересувана да управлява гладко, отколкото в идеологическите въпроси на управлението и може би, самата Меркел няма да отрече тези твърдения. Помислете за това – „Без експерименти!“, няма да е толкова лош лозунг за нейната партия и за изборите през 2017 година.Пътят към преизбиране\r\nАко трябва да се вярва на анкетите, ХДС ще загуби от два до три процента от вота, който получи през 2013 година, когато спечели 41,5% от гласовете. Това може да е повлияно от факта, че някои избиратели се отказаха от най-голямата германска партия, за да подкрепят дясната популистка партия „Алтернатива за Германия“ (АзГ). Но, поради няколко причини, ХДС все още има сериозно предимство в състезанието за изборите през септември.\r\nЕдна от причините, за това предимство, е възстановяването на „Партията на свободните демократи“(ПСД), която подкрепя свободния пазар и ненамесата в частните инициативи, партия, която е влизала в коалиции с ХДС много често, в миналото. Коалиция между ХДС и ПСД, представлява лесния път към новия мандат на Меркел като Канцлер. Ако двете партии не успеят да съберат парламентарно мнозинство, консерваторите може да тръгнат към тройна коалиция, включвайки в правителството и „Зелените“. Високопоставени източници от ХДС казват, че Меркел, която инициира преустановяването на произвеждането и използването на ядрена енергия след 2011 година, е много благоразположена към възможността да работи със Зелената партия.\r\nРазбира се, остава и третата възможност, за трета поред „голяма коалиця“, оглавявана от Меркел, включваща ГСДП. Имайки предвид, че социал-демократите изостават чувствително, към този момент, Меркел и ХДС ще са старшия партньор в евентуално правителство на двете партии.\r\nПревод и редакция:", "date": "2017.08.23", "title": "Deutsche Welle: Неща, които трябва да знаем за германския консервативен Християн-Демократически Съюз"}
{"url": "http://www.focus-news.net/news/2017/08/23/2428282/blagoevgrad-saniranata-sgrada-na-rspbzn-shte-bade-ofitsialno-otkrita.html", "text": "В  12.00 часа в РСПБЗН-Благоевград ще се състои официална церемония за откриването на санираната сграда на пожарната по проект „Въвеждане на мерки за енергийна ефективност и осигуряване на достъп на хора в неравностойно положение“. Това съобщиха от пресцентъра на МВР. На откриването ще присъстват директорът на ГДПБЗН главен комисар Николай Николов и Анжелина Тотева, началник на кабинета на министъра на вътрешните работи.  Проектът включва въвеждане на мерки за енергийна ефективност в административната сграда на РСПБЗН- Благоевград и осигуряване на достъп до сградата на хора с увреждания и се реализира в резултат на подписано партньорско споразумение между община Благоевград и Главна дирекция „Пожарна безопасност и защита на населението”. С реализацията на проектните дейности ще се постигне повишаване на енергийната ефективност и редуциране на енергопотреблението в сградата. Ще бъдат осигурени и по-добри условия на работа на служителите на РСПБЗН - Благоевград, екологична и енергийно-ефективна работна среда и осигуряване на достъп на хора в неравностойно положение.", "date": "2017.08.23", "title": "Благоевград: Санираната сграда на РСПБЗН ще бъде официално открита"}
{"url": "http://www.focus-news.net/news/2017/08/23/2428283/pravitelstvoto-shte-razgleda-godishniya-doklad-za-sastoyanieto-na-natsionalnata-sigurnost-prez-2016-g.html", "text": "Правителството ще разгледа годишния доклад за състоянието на националната сигурност през 2016 г. Това предвижда третата точка от дневния ред на кабинета за днешното правителствено заседание. Предложението е внесено от министър-председателя Бойко Борисов. Той е предложил и разглеждането на Проект на решение за даване на съгласие изображението на герба на Р България да бъде включено в марката на „Държавен вестник“, както и Проект на решение, с който да предложи на президента Румен Радев да издаде указ за назначаването на председател на Държавна агенция „Технически операции“.\r\nЗдравният министър Николай Петров е внесъл за разглеждане Проект на решение за изменение на решение №115 на Министерския съвет от 2015 г. за определяне на представители на държавата в Надзорния съвет на Националната здравноосигурителна каза (НЗОК).", "date": "2017.08.23", "title": "Правителството ще разгледа годишния доклад за състоянието на националната сигурност през 2016 г."}
{"url": "http://www.focus-news.net/news/2017/08/23/2428284/the-hill-politsiyata-izpolzva-salzotvoren-gaz-za-da-razprasne-protestirashti-sreshtu-miting-na-donald-tramp.html", "text": "Полицията използва сълзотворен газ по улиците на град Финикс, щата Аризона, за да разгони ескалиращи протести срещу митинг на президента на САЩ Доналд Тръмп, който изнесе огнена реч, за която вече агенция „Фокус“ информира, предаде The Hill.\r\nМного демонстранти се появиха пред мястото, където Доналд Тръмп проведе митинг и се наложи полицията да използва сълзотворен газ, за да ги разгони и да не допусне нови сблъсъци между леви и десни. \r\nТова се случва само една седмица след събитията в Шарлътсвил, Вирджиния, когато една жена почина, а десетки бяха ранени. Коментарите на Тръмп за насилието, най-вече факта, че посочи и двете страни за виновни, предизвикаха вълна от критики срещу него.\r\nДокато привържениците на президента се точеха на опашката пред Конгресния център на Финикс, се появиха тълпи от демонстранти, които са анти-Тръмп. Те застанаха на другия тротоар и започнаха да викат и да размхват знамена и табелки с лозунги, като „Не на Тръмп, не на фашистките САЩ.“\r\nДемонстраторите също така създадоха гигантско надуваемо чучело на Тръмп, облечено в бяла роба и носещо свастика.\r\nСлед като американският президент се качи на трибуната, за да произнесе огнена реч, в която защити коментарите си за Шарлътсвил и нападна американските медии, полицията използва сълзотворен газ срещу протестиращите.\r\nВ своята реч, Тръмп настоя, че той достатъчно е осъдил групите на омразата и обвини медиите, че не отразяват точно неговите забележки.\r\nПревод и редакция:", "date": "2017.08.23", "title": "The Hill: Полицията използва сълзотворен газ, за да разпръсне протестиращи срещу митинг на Доналд Тръмп"}
{"url": "http://www.focus-news.net/news/2017/08/23/2428285/sport-dnes-shte-se-razberat-i-ostanilte-pet-uchastnika-v-tazgodishnoto-izdanie-na-shampionskata-liga.html", "text": "Днес ще се играят мачовете, които ще определят последните пет участника в групите на тазгодишното издание на Шампионската Лига. Петте мача ще се играят от  21:45, а в тях ще се срещнат:\r\nСлавия(Прага) и Апоел (Никозия)\r\nФК Копенхаген и ФК Карабах\r\nЦСКА (Москва) и Йънг Бойс (Берн) и \r\nСтяуа (Букурещ) срещу Спортинг (Лисабон)", "date": "2017.08.23", "title": "Спорт: Днес ще се разберат и останилте пет участника в тазгодишното издание на Шампионската лига"}
{"url": "http://www.focus-news.net/news/2017/08/23/2428286/denyat-23-avgust-v-balgarskata-istoriya.html", "text": "На тази дата в България през 1934 г. започват масови арести на македонски дейци, 10 от водачите им начело с Иван Михайлов се укриват и напускат страната. Правителството иззема  47 картечници, 11 000 пушки, 15 автомата, 637 пистолета, 3 гранатомета, 7800 ръчни бомби и 71 000 патрона. На 23 август е роден командирът на 21-ви пехотен средногорски полк, обявен за защитника на Родопите през Балканската война - полк.  Владимир Серафимов. Признателното родопско население преименува с. Алами дере в с. Полковник Серафимово, а височината, на която е позицията на полка, е наречена връх Средногорец или „Родопската Шипка\". На 23 август умира Чудомир Кирилов Начев - български лекар. \r\n2010 г. \r\nПрезидентът на Република България връчва орден „Стара планина“ на Елман Зейналов извънреден и пълномощен посланик на Азербайджанската република в Република България - първа степен - „за изключително големите му заслуги за развитието на българо-азербайджанските отношения.“\r\n1996 г.\r\nУправителният съвет на БЗНС сваля от поста главен секретар Анастасия Мозер, докато тя е в САЩ. За нов главен секретар е избран Георги Пинчев, а за организационен секретар - Петко Илиев.\r\n1981 г.\r\nПровежда се осми юбилеен ден от програмата \"1300 години България\" под надслов \"Ден на БКП\". На връх Бузлуджа се чества `90-годишнината от основаването на БКП. Открит е дом-паметник, посветен на Димитър Благоев и съратниците му.\r\n1954 г.\r\nЗапочва съдебен процес срещу о. з. ген. Иван Вълков и група от 10 бивши офицери от Министерството на войната, натоварени през 1923-1925 г. с \"разузнаване и париране действията на БКП и БЗНС\". Пред съда те трябва да отговарят за убийствата на земеделци, комунисти и безпартийни в този период. Върховният съд осъжда Иван Вълков и още шест души на смърт, а четирима - на 15 г. затвор. След обжалване Президиумът на Народното събрание заменя смъртните присъди с 20 г. затвор, макар че оценява решението на Върховния съд като справедливо и правилно.\r\n1934 г.\r\nВ България се извършват масови арести на македонски дейци, 10 от водачите им начело с Иван Михайлов се укриват и напускат страната. Властта иззема 47 картечници, 11 000 пушки, 15 автомата, 637 пистолета, 3 гранатомета, 7800 ръчни бомби и 71 000 патрона.На тази дата са родени:\r\n1930 г.\r\nРоден е Димитър Маринов Канушев - български театрален критик. Завършва българска филология в СУ през 1953 г. Завежда отдел “Театър” във в-к “Народна култура” (1962-1970 г.), заместник-главен редактор на в-к “Литературен фронт” (1970-1972 г.), работи в Комитета за изкуство и култура до 1977 г., в отдел “Изкуство и култура” на сп. “Отечество” (80-те години на миналия век). Преподавател е във ВИТИЗ (днес НАТФИЗ) от 1974 г., където става професор през 1987 г. Активен сътрудник на литературния и всекидневния периодичен печат. Издава книгите “Театрални вълнения” (1966 г.), “Театър и литература” (1971 г.), “Театрална критика” (1980 г.), “Сцена и време” (1982 г.), “Съвременност, съвременност” (1987 г.) и др. Умира на 6 януари 1993 г. в София.\r\n1861 г.\r\nРоден е полк. Владимир Серафимов (1861 - 1934). Защитник на Родопите през Балканската война, командир на 21-ви пехотен Средногорски полк. Полковник Владимир Серафимов е роден в средногорското село Аджар (дн. Свежен). Завършил Военното училище с отличие. Награден е със сребърна сабя. Участва в Сръбско-българската война, след която е предложен за адютант на княза, но отказва. В Балканската война, като командир на 21-ви Средногорски полк, с цената на заплаха от военен съд отказва да се оттегли от позицията при Алами дере и по този начин спасява българското население от турски погром и безчинства. С полка си прочиства направлението Пашмакли (дн. Смолян) - Ксанти и участва в преследването на корпуса на Явер паша в Беломорска Тракия. В Междусъюзническата война продължава доблестно да води полка в боевете. През Първата световна война, вече командир на 1-ва бригада от 8-а пехотна Тунджанска дивизия, участва в овладяването на Нишкия укрепен пункт, а по-късно ръководи действията в Островската операция при пл. Чеган. Умира на 7 април 1934 г. в София. Признателното родопско население преименува с. Алами дере в с. Полковник Серафимово, а височината, на която е позицията на полка, е наречена връх Средногорец или „Родопската Шипка\".На тази дата умират:\r\n2012 г. \r\nУмира Максим Георгиев Бурханларски - български шахматист, майстор на спорта.\r\nПърви­те му шах­матни изя­ви са във Варна, където израства и се утвържда­ва като един от добрите шахматисти. Става градски шампион за 1962 г. През 1963 г. е утвърден за майстор на спорта по шахмат.\r\nСъстезател е на ШК ЦСКА. Участва на шахматната олимпиада в Златни пясъци (извън класирането), където изиграва 9 партии (4 победи, 4 равенства и 1 загуба).\r\n2009 г. \r\nУмира Александър Димов Божков - български политик от Съюза на демократичните сили (СДС), вицепремиер и министър на промишлеността в Осемдесет и третото и Осемдесет и четвъртото правителства на България (1997-1999).\r\n2009 г. \r\nУмира Маргарита Спасова Панева - български политик от БСП. Народен представител от парламентарната група Коалиция за България в 40-то Народно събрание.\r\nБивш заместник-кмет в община Дупница. Нейна е заслугата за проекта за старчески дом в Дупница. Дълги години е и секретар на Общинския народен съвет, както и директор на училище „Отец Паисий“ в града.\r\n2006 г. \r\nУмира Иван Стефанов Абаджиев - български политик, държавен и стопански деец.\r\nЧлен на БКП от 1950 г. През 1958 - 1964 г. е първи секретар на ЦК на ДКМС. Член на ЦК на БКП (от 1962), кандидат-член на Политбюро на ЦК на БКП (1966 - 1971), секретар на ЦК на БКП от 1971 г. Дълги години е дипломат в Букурещ и Тунис. Основател е на Политически клуб “Единство”. Народен представител е между 1962 и 1976 година.\r\nСвекър на Цветелина Бориславова – бившата партньорка на лидера на партия ГЕРБ и министър-председател Бойко Борисов.\r\n2005 г.\r\nУмира Чудомир Кирилов Начев - български лекар. \r\nПрофесор (от 1990) и академик (от 2003). Водещ специалист в областта на вътрешните болести и кардиологията.\r\nРъководи Катедрата по пропедевтика на вътрешните болести при Медицински университет - София, след напускането на която завежда клиниката по вътрешни болести на УМБАЛ „Света Анна“. Създава 14 лекарствени препарата. Разработва основно проблеми на хипертензиологията, патобиохимията и в частност функцията на металотионеиновите белтъци, епидемиологията на сърдечносъдовите болести, неврокардиологията и др. Изключително добър лектор.\r\nОсновава Българската национална академия по медицина. В качеството си на неин президент в 1992-2003 години създава и ръководи над 100 съботни симпозиуми, обхващащи различни области на медицината. Симпозиумите се провеждат съвместно с БАН и с Българската лига по хипертония. По този начин се явява една от движещите сили на продължаващото медицинско образование в България.\r\n1999 г.\r\nУмира Андрей Михайлов Чапразов - български театрален и филмов актьор.\r\nСформира и ръководи първия войнишки самодеен колектив на художественото слово и театралната самодейност. През 1966-1967 г. е директор на Театъра на поезията и естрадата. Преминавайки на работа в Народния театър “Иван Вазов” става един от стълбовете му до пенсионирането си.\r\n1948 г.\r\nУмира писателят Илия Миларов (1850 - 1948). Роден е на 24 април 1850 г. в Цариград. Брат е на Св. Миларов, с когото от детските си години живее във Влашко, Сърбия, Босна, Хърватско, Русия, Виена и Париж. Завършва право в Загреб през 1883 г., а през 1884 г. се завръща в България, където работи в съдебната система. Принуден е да си подаде оставката през 1890 г. и започва активна литературна дейност. Нашумялата му пиеса “Апостол” (1899) е без особени художествени качества, както и останалите му произведения. Интерес представляват литературно-критични съчинения.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.08.23", "title": "Денят 23 август в българската история"}
{"url": "http://www.focus-news.net/news/2017/08/23/2428287/sofiya-remontni-deynosti-nalagat-spirane-na-vodata-v-chast-ot-yuzhnite-i-zapadnite-kvartali.html", "text": "Ремонтни дейности налагат спиране на водата в част от южните и западни квартали, съобщиха от пресцентъра на дружеството. Във връзка с подмяна на спирателни кранове нa стратегически водопровод се налага спиране на водоподаването от 9:00 до 21:00 часа на част от клиентите на „Софийска вода”, живеещи в райони от: жк „Бъкстон“, кв. „Княжево“, кв. „Овча купел“, кв. „Горна баня“, кв. „Красна поляна“, жк „Люлин“ 4, жк „Люлин“ 5, жк „Люлин“ 3, кв. „Филиповци“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване.\r\nСпирането няма да засегне целите квартали, а само определени части от тях. Точна информация за засегнатите райони може да получите на (http://www.sofiyskavoda.bg) или на 0800 121 21.", "date": "2017.08.23", "title": "София: Ремонтни дейности налагат спиране на водата в част от южните и западните квартали"}
{"url": "http://www.focus-news.net/news/2017/08/23/2428288/reuters-amerikanskite-voennomorski-sili-shte-osvobodyat-komandira-na-sedmi-flot-sled-sblasatsite-s-drugi-korabi-v-tihiya-okean.html", "text": "Военноморският флот на САЩ ще освободи от командване Вицеадмирал Джозеф Аукойн, който отговаря за Седми флот, действащ в района на Тихия океан. Причината е серията от сблъсъци, в които бяха замесен американски военни кораби, в Азия, предаде Reuters, позовавайки се на източник от американското правителство.\r\n„Имаше нужда от бърза смяна на ръководството“, заяви източникът на Reuters, имайки предвид оасвобождаването на Аукойн.\r\nОт Военноморския флот отказаха да коментират случая, но според данните на американската агенция, командващият Тихоокеанския флот на САЩ, адмирал Скот Суифт, ще снеме командването от Аукойн, когато двамата се срещнат в Япония.\r\nНе е ясно кога ще има официално съобщение. \r\nПревод и редакция:", "date": "2017.08.23", "title": "Reuters: Американските Военноморски сили ще освободят командира на Седми флот, след сблъсъците с други кораби в Тихия океан"}
{"url": "http://www.focus-news.net/news/2017/08/23/2428289/gd-granichna-politsiya-3-km-e-kolonata-ot-tovarni-avtomobili-na-izhod-na-gkpp-lesovo-na-kapitan-andreevo-opashkata-e-2-km.html", "text": "На българо-турската граница трафикът е интензивен. На ГКПП „Капитан Андреево“ на изход се е образувала колона от 2 км товарни автомобили, а на ГКПП „Лесово“ - 3 км. Това съобщиха от пресцентъра на ГД „Гранична полиция“. Трафикът на българските гранични контролно-пропускателни пунктове е към 06.00 ч.\r\nНа българо-румънската граница трафикът е интензивен на ГКПП „Дунав мост Видин“, където се е образувала 1 км колона от товарни автомобили на изход. \r\nНа българо-сръбската, българо-македонската и българо-гръцката граница трафикът е нормален на всички гранични контролно-пропускателни пунктове.\r\nФериботът Оряхово - Бекет работи само в светлата част от деня поради ниско ниво на река Дунав.", "date": "2017.08.23", "title": "ГД „Гранична полиция“: 3 км е колоната от товарни автомобили на изход на ГКПП „Лесово“, на „Капитан Андреево“ опашката е 2 км"}
{"url": "http://www.focus-news.net/news/2017/08/23/2428290/blagoevgrad-v-lyava-ili-dyasna-lenta-se-izvarshva-dvizhenieto-po-glaven-pat-e-79-mezhdu-blagoevgrad-i-zheleznitsa-zaradi-kosene-i-izsichane-na-hrasti-i-darveta.html", "text": "В лява или дясна лента се извършва движението по главен път Е-79 между Благоевград и Железница от км 367+000 до км 371+000, заради косене и изсичане на храсти и дървета. Това съобщиха за Радио „Фокус“ – Пирин от Областно пътно управление – Благоевград. Същото ограничение е в сила и за друг участък от главния път – между село Бело поле и Благоевград от км 357+000 до км 363+000. Причината за въведената временна организация е косене и изсичане на храсти и единични дървета. Към този час трафикът по автомагистрала „Струма“ и главен път Е-79 е нормално интензивен. Няма данни за образували се задръствания или колони от автомобили. По второкласен път – 19 прохода „Предел“-Разлог от км 21+400 до км 36+000, движението се извършва в лявата или дясната лента за движение, съгласно поставените пътни знаци, поради косене и изсичане на храсти. Отново по второкласния път, но между Банско и отклонение за село Буково от км 40+000 до км 76+000 движението е  в лявата или дясната лента, съгласно поставените пътни знаци, поради ремонт на СПО. Стеснен участък, поради дестабилизиран банкет в ляво има по второкласен път – 84 Якоруда-Разлог при км 98+500. През изминалата нощ на територията на област Благоевград не са регистрирани пътни инциденти.\r\nЛора КАЛЧЕВА", "date": "2017.08.23", "title": "Благоевград: В лява или дясна лента се извършва движението по главен път Е-79 между Благоевград и Железница, заради косене и изсичане на храсти и дървета"}
{"url": "http://www.focus-news.net/news/2017/08/23/2428291/ua-wire-balgariya-iska-da-se-otkazhe-ot-ruskite-voenni-samoleti.html", "text": "В отговор на изявление на българския министър на отбраната Красимир Каракачанов, че България може да се откаже от закупуването на нови изтребители и да поправи старите руски самолети, които се използват от българската армия, президентът Румен Радев се обяви против ремонта на руските МиГ-29, настоявайки за придобиването на нови въздухоплавателни средства, които отговарят на стандартите на НАТО, предава UA Wire.\r\n„Не, абсолютно не, не можем да се откажем от закупуването на нови изтребители за българската армия. Нашата авиация трябва да е съвместима с въздухоплавателните средства на други държави-членки на НАТО\", категоричен бе Радев. Българският президент подчерта, че въпреки високата си маневреност, руските самолети нямат модерни бойни способности.\r\nПо-рано правителството на България започна преговори за закупуването на осем нови шведски многоцелеви самолети „Грипен\". Общата им стойност ще достигне приблизително 750 млн. евро..Тереза Герова", "date": "2017.08.23", "title": "UA Wire: България иска да се откаже от руските военни самолети"}
{"url": "http://www.focus-news.net/news/2017/08/23/2428292/denyat-23-avgust-v-svetovnata-istoriya.html", "text": "23 август е Международен ден в памет на жертвите на робството и неговата забрана. Турска войска превзема Йерусалим на 23 август 1244 година. След като мюсюлманските войски вземат контрола над града от кръстоносците, той остава под тяхна власт с малки изключения до началото на Първата световна война. През 1939 г. в Москва е подписан пактът Молотов-Рибентроп. Това е план за ненападение между Германия и СССР кръстен на външните министри на двете държави. През 1943 г. по време на Втората световна война (1939-1945 г.), с пълна победа на съветската армия, завършва битката при Курската дъга. През 1959 г. правителството на САЩ обявява въвеждането на обучение по руски език в 400 училища. На тази дата е роден Александър Грин (псевдоним на Александър Степанович Гриневски) - руски писател. На 23 август умира шотландският герой Уилиям Уолас, който предвожда през 1297 г. армията на шотландските въстанници в битката при Стърлинд, където английската войска е победена.\r\n2015 г.\r\nБойци на Ислямската държава взривяват древния храм на Баал-Шамин в сирийския град Палмира.\r\n2014 г.\r\nИслямисти превземат летището в Триполи.\r\n2013 г. \r\nВ САЩ започва излъчване на телевизионния канал Al-Jazeera America. В света Al Jazeera се гледа от над 260 милиона домакинства в 130 държави.\r\n2011 г. \r\nЕгипетският блогър Майкъл Набил обяви гладна стачка в знак на протест срещу съдебното решение за три годишен затвор поради „оскърбление на военните“.\r\n1991 г.\r\nАрмения обявява независимост от СССР. През 1920 г. демократична република Армения е обявена за съветска република. По време на ръководството на Сталин голяма част от териториите й са предоставени на съседни държави и много арменци са избити или изпратени в изгнание. По-късно, по времето на Хрушчов и неговия процес на “дестанилизация” и “перестройка” положението в Армения се стабилизира, арменците получават по-голяма свобода, което довежда до декларирането на независимост от СССР на 23 август 1991 г. Независимостта е официално призната на 21 септември същата година.\r\n1968 г.\r\nРинго Стар напуска групата “Бийтълс”. Ринго Стар (псевдоним на Ричард Старки) е роден на 7 юли 1940 г. в Ливърпул. Псевдонима си приема през 1960 г. Същата година свири в Хамбург със скифл-групата “Рори Стормс Хърикейнс”, където се запознава с Джон, Пол и Джордж. В “Бийтълс” се включва в средата на 1962 г., като замества на ударните Пит Бест. Приносът му в “Бийтълс” като композитор е малък, но участва в много песни като солист. Снима се в 13 филма (без тези с “Бийтълс”), между които “Кенди” (1968 г.), “Листомания” (1975 г.), “Последният валс” (1976 г.), “Пещерният човек” (1981 г.). През 1975 г. основава собствена фирма за грамофонни плочи “Ring O’Records”. Албуми: “Sentimental Journey” (1970 г.), “Beaucoups of Blues” (1970 г.), “Ringo” (1973 г.), “Goodnight Vienna” (1974 г.), “Blast from Your Past” (1975 г.), “Ringo’s Rotogravure” (1976 г.), “Ringo the Fourth” (1977 г.), “Bad Boy” (1978 г.), “Stop and Smell the Roses” (1981 г.).\r\n1959 г.\r\nПравителството на САЩ обявява въвеждането на обучение по руски език в 400 училища.\r\n1945 г.\r\nЗападните представители в съюзната контролна комисия (СКК) за първи път открито настояват пред нейния заместник-председател ген. Сергей Бирюзов изборите да се отложат.\r\nСъюзната контролна комисия е контролен орган, създаден да следи за изпълнението на условията на Московското примирие, сключено на 28 октомври 1944 г. между България и Великите сили победителки. В състава на СКК са включени представители на СССР, Англия и САЩ. Дейността на комисията се ръководи от съветския маршал Ф. И. Толбухин, който по-късно е заместен от ген.-полк. Сергей С. Бирюзов. Целта на СКК е да наблюдава за предаването на СССР на всички обекти, принадлежали до този момент на Германия и съюзниците й, да съдейства за прочистването на Българската армия от фашистки елементи, да подпомага преминаването на войската и флота към мирновременно устройство и др. В определени моменти членовете на комисията се опитват да влияят върху вътрешнополитическото развитие на страната. СКК преустановява дейността си на 15 септември 1947 г. след ратифицирането на Парижкия мирен договор.\r\n1943 г.\r\nПо време на Втората световна война (1939 - 1945), с пълна победа на съветската армия, завършва битката при Курската дъга. Битката при Курск се води от 5 юли до 23 август 1943 г. в района на Курската дъга. Това е най-голямата танкова битка в историята. След поражението в Сталинградската битка (1942-1943 г.) командването на Вермахта планира по време на лятната кампания да проведе голямо настъпление на Източния фронт, за да си върне изгубената стратегическа инициатива. В района на Курската дъга са съсредоточени до 50 германски дивизии, 2 танкови бригади, 3 отделни танкови батальона и 8 дивизиона щурмови оръдия, влизащи в състава на IХ и II армия от групата армии “Център”, IV танкова армия и оперативна група “Камп” на групата армии “Юг”. Нацистката армия включва в настъплението 900 000 души, до 10 000 оръдия и минохвъргачки, около 2 700 танка и щурмови оръдия и повече от 2 000 самолета. Към фланговете на ударните групировки действат около 20 други дивизии. Съветското командване получава сведения за подготовката на противниковото настъпление и взема решение за временно преминаване към отбрана на Курската дъга, за да спре настъплението на противника и да създаде благоприятни условия за преминаване в контранастъпление. Северната част на Курската дъга е отбранявана от войските на Централния фронт, а южната част е отбранявана от войските на Воронежкия фронт. В тила им е съсредоточен мощен стратегически резерв - Степният фронт. Координацията на действията се осъществява от представителите на Главното командване - маршалите Г. К. Жуков и А. М. Василевски. В периода април - юни на Курската дъга съветските войски създават 8 отбранителни рубежа с дълбочина до 300 км. Направлението на очакваните противникови удари е минирано със средна плътност 1 500 танкови и 1 700 противопехотни мини на 1 км фронт. В началото на юли на Курската дъга Червената армия разполага с повече от 1,3 млн. души, до 200 000 оръдия и минохвъргачки, около 3 600 танка и самоходни оръдия и до 2 800 самолета. Германските войски започват настъплението на 5 юли в северната част на Курската дъга. За 5 дни фашистите успяват да проникнат на 10-12 км в отбраната на Червената армия. В южната част нацистите успяват да постигнат значително превъзходство в жива сила и техника, но успяват да проникнат само на около 35 км. На 12 юли в битката се включват съветските стратегически резерви. В района на с. Прохоровка става едно от най-големите в историята на войните танково сражение, в което от двете страни участват 1 500 танка и самоходни оръдия и много авиация. За 1 ден германците загубват повече от 350 танка и повече от 10 000 души. На 12 юли е преломът в Курската битка - германската армия преминава към отбрана и от 16 юли започва отстъпление. Войските на Воронежкия (от 19 юли и на Степния фронт) започват преследване и отблъскват германските войски на изходното им положение. На 12 юли в настъплението се включват и войските на Западния фронт и Брянския фронт. На 26 юли нацистките войски отстъпват Орел (освободен на 5 август). В резултат на контранастъплението Червената армия се придвижва на 140 км на запад и създава условия за общо настъпление за освобождаване на Украйна. В Курската битка са унищожени около 30 фашистки дивизии, от които 7 танкови. Общите загуби на германците са повече от 500 000 души. След Курската битка стратегическата инициатива по време на войната окончателно преминава в ръцете на съветскто командване.\r\n1942 г.\r\nПо време на Втората световна война (1939 - 1945) е извършена германска бомбардировка над Сталинград, която предизвиква голям пожар, причинил смъртта на хиляди хора и превърнал града в огромно поле от отпадъци и руини. Осемдесет процента от жилищната зона на града е унищожена. В същия ден съветските редици са разцепени на две и положението за отбраняващите града започва да изглежда безнадеждно.\r\nБитката при Сталинград (21 август 1942 г. - 2 февруари 1943 г.) е един от повратните моменти във Втората световна война, и е смятана за една от най-кръвопролитните и съдбоносни схватки в човешката история. Смята се, че общият брой на жертвите от битката достига между един и два милиона.\r\nБитката започва с тежки бомбардировки над града от страна на Луфтвафе. Градът е разрушен и се превръща в гробище. Много от гражданите загиват. Сталин забранява на цивилните да напускат града. Той смята, че тяхното присъствие ще мотивира бойците да оказват по-голяма съпротива при отбраната на Сталинград. Цивилните, включително жените и децата, са преместени в укрепления.\r\nБитката при Сталинград завършва с победа на съветската армия, която разгромява 330-хилядната германска армия. Пленени са 91 000 германски войници, 2500 офицери и 24 генерали начело с фелдмаршал Паулус. Вермахтът понася най-тежкото си поражение до момента и с това се поставя началото на обрата във Втората световна война.\r\n1939 г.\r\nВ Москва е подписан пакта Молотов-Рибентроп – план за ненападение между Германия и СССР. Наречен е на името на външните министри на двете страни - Й. фон Рибентроп и В. М. Молотов. Страните се задължават да се въздържат от агресивни действия една срещу друга, да не участват във военни групировки, насочени срещу една от тях, и да разрешават споровете си по мирен път. Двете държави подписват и таен протокол за подялба на Полша. Пактът е нарушен на 22 юни 1941 г., когато Германия напада СССР като част от Операция “Барбароса”.\r\n1917 г.\r\nЗапочва съдебният процес срещу бившия военен министър на Русия ген. Владимир Сухомлинов, който е обвинен в държавна измяна.\r\nВладимир Александрович Сухомлинов е роден на 16 август 1848 г. Завършва Николаевското кавалерийско училище (1867 г.) и Академията на Генералния щаб (1874 г.). Участва в Руско-турската война (1877-1878 г.), командва кавалерийски полк и дивизия, началник е на Офицерската кавалерийска школа (1886-1897 г.). През 1908 г. е началник на Генералния щаб. В периода 1909-1915 г. е военен министър. През март 1916 г. е арестуван и обвинен в държавна измяна и злоупотреби. През септември 1917 г. е осъден на доживотна каторга, заменена с крепостен затвор. На 1 май 1918 г. освободен поради навършена 70-годишна възраст. Емигрира във Финландия, а след това в Германия. Автор е на “Спомени” (1924 г.). Умира на 2 февруари 1926 г.\r\n1914 г.\r\nЯпония се включва в Първата световна война (1914 - 1918) на страната на Антантата и обявява война на Германия.\r\n1913 г.\r\nПолицията в Лондон се обръща към властите с молба да бъдат въведени ограничения на скоростта за автомобилите в градски условия.\r\n1821 г.\r\nМексико получава независимост от Испания. Съединените мексикански щати или Мексико, е държава в Северна Америка, граничеща със САЩ на север и Белиз и Гватемала на югоизток. Мексико е най-голямата испано-говореща страна в света.\r\n1770 г.\r\nДжеймс Кук обявява Австралия за колония на Англия.\r\nАвстралийският съюз е шестата по големина държава в света и единствената, която заема цял континент. Населението на страната е над 20 милиона, концентрирани предимно в крайбрежните градове Сидни, Мелбърн, Бризбейн, Аделаида и Пърт. Австралия включва остров Тасмания, който е неин щат. Съседните страни на Австралия са Нова Зеландия на югоизток и Индонезия, Папуа-Нова Гвинея и Източен Тимор на север. Името “Австралия” идва от латинската фраза “тера аустралис инкогнита” (terra australis incognita), което значи “непозната южна земя”.\r\nКонтинентът Австралия е обитаван от близо 50 000 години. Първите му обитатели са австралийските аборигени. През 1770 г. Великобритания предявява претенциите си над континента, а на 26 януари 1788 г. в източната му част е сформирана колония с име Нов южен Уелс. Първоначално в новата колония се заселват английски затворници. През ХІХ век на територията на континента се създават още пет самоуправляващи се колонии. На 1 януари 1901 г. шестте колонии се обединяват и създават федеративната държава Австралия.\r\n1617 г.\r\nВ Лондон е открита първата еднопосочна улица.\r\n1382 г.\r\nПри отбраната на Москва от набезите на татарския хан Токтамиш за пръв път в Русия е използвана артилерия.\r\nАртилерията е род войски от състава на Сухопътните войски, притежаващ голяма огнева сила, значителна далекобойност и маневреност. Предназначена е за унищожаване и подаване на живата сила и бойната техника на противника.\r\n1244 г.\r\nТурската войска превзема Йерусалим. Мюсюлмански войски вземат контрола над града от кръстоносците и той остава под тяхна власт с малки изключения до началото на Първата световна война.На тази дата са родени:\r\n1931 г.\r\nРоден е Хамилтън Отанел Смит - американски микробиолог. Завършва медицина в университета в Балтимор през 1956 г. Работи две години в болницата “Хенри Форд” в Детройд. Специализира генетика на бактериофагите в университета в Мичигън (1962-1964 г.). Асистент е от 1967 г., доцент от 1969 г. и професор по микробиология в университета “Джонс Хопкинс” от 1973 г. Заедно с колегата си Д. Нейтанс съставят първата генна карта на молекулата на ДНК. Разработва методи за отделяне и очистване на рестриктазата, която разделя ДНК в определена последователност на нуклеидите, както и метод за определяне на тази последователност. От 1981 г. е професор по молекулярна биология и генетика. Лауреат е на Нобелова награда за медицина и физиология през 1978 г., заедно с В. Арбер и Д. Нейтанс.\r\n1924 г.\r\nРоден е Робърт М. Солоу - американски икономист теоретик в областта на капитала и икономическия растеж, който застава на страната на Самуелсън в кеймбриджките дискусии. След като завършва университета в Харвард, Солоу прекарва цялата си академична кариера след 1959 г. в Технологичния институт на Масачузетс. Приносът му в теорията за икономическия растеж е свързан с книгата му “Growth Theory: An Exposition” (1969 г.). По-късните му разработки са свързани с проучванията върху икономиката на невъзстановимите ресурси. За значителния си принос в областта на макроикономиката е удостоен с Нобелова награда за икономика през 1987 г.\r\n1912 г.\r\nРоден е американският актьор Джийн Кели (1912 - 1996). Кели работи като танцьор на Бродуей. Филмография: “За мен и моята любима” (1942), “Безумствата на Зигфелд” (1946), “Пиратът” (1948), “В града” (1949, сърежисьор), “Един американец в Париж” (1951), “Да пееш в дъжда” (1952, сърежисьор), “Бригадун” (1954), “Винаги прекрасно време” (1955, сърежисьор), “Щастливата пътека” (1956), “Покана за танц” (1956), “Момичета” (1957), “Да пожънеш бури” (1960 г.), “Хайде да правим любов” (1960 г.), “Жиголо” (1962), “По какъв път да се върви” (1964), “Пособие за женен мъж” (1967), “Госпожиците от Рошфор” (1967). С успех се ползват “Хелоу, Доли!” (1969), “Общественият клуб на чайните” (1970 г.). През 1976 г. поставя “Това е развлечение” с фрагменти от класическите филми на Фред Астер и Кели. През 1980 г. снима мюзикъла “Ксанаду” с Оливия Нютън-Джон. Други мюзикъли, в които участва, са: “Север и юг” (ТВ, 1985), “Грехове” (ТВ, 1986).\r\n1899 г.\r\nРоден е Албер Клод - белгийски биохимик. Един от първите, които прилагат метода на диференциалното центрофугиране за изследване на субклетъчните структури. Клод установява, че окислителните процеси са локализирани в митохондриите. Получава Нобелова награда през 1974 г., съвместно с Г. Паладе и Ш. дьо Дюв. Умира на 22 май 1983 г. в Брюксел.\r\n1880 г.\r\nРоден е Александър Грин (псевдоним на Александър Степанович Гриневски) - руски писател. За пръв път подписът А. С. Грин се появява под разказа \"Портокали\" (1908 г.). Автор е на сборниците с разкази: \"Шапка-невидимка\" (1908 г.), \"Разкази\" (1910 г.), \"Знаменитата книга\" (1915 г.), \"Загадъчни истории\" (1915 г.), \"Търсачи на приключения\" (1916 г.), \"Белият огън\" (1922 г.), \"Сърцето на пустинята\" (1924 г.), \"Гладиатори\" (1925 г.); на романите: \"Блестящият свят\" (1923 г.), \"Бягаща по вълните\" (1928 г.), \"Джеси и Моргиана\" (1929 г.); на повестите: \"Алените платна\" (1923 г.), \"Автобиографична повест\" (1931 г.). Александър Грин умира на 8 юли 1932 г. в Старий Крим.\r\n1877 г.\r\nРоден е Карлис Улманис - латвийски общественик, политик и държавник. Учи агрономство в Лайпциг и в университета на щата Небраска (САЩ). Завръща се в Латвия през 1913 г., където е назначен за заместник-комисар на Временното правителство на Лифландска губерния (1917 г.). Улманис е един от създателите и е лидер на Латвийската националистична партия “Селски съюз” (1917 г.). Предвожда национално-освободителното движение на Латвия в борбата срещу настъплението на болшевизма след Октомврийската революция (1917 г.). Председател е на Временното правителство на Латвия (ноември 1918 - юни 1921 г.). Успява да обедини всички национално-патриотични сили и да извоюва независимостта на Латвийскаат република. Министър-председател е през 1925-1926 г., 1931 г., 1934-1940 г. и министър на външните работи през 1926 г., 1931 г., 1934-1936 г. Карлис Улманис умира през 1942 г. в Рига.\r\n1864 г.\r\nРоден е гръцкият политик Елефтериос Венизелос (1864 - 1936). Венизелос организира въстание в Крит, след което отива в Гърция. Министър-председател е от 1910 г. до 1915 г. Въвлича Гърция в Балканския съюз през 1912 г., а след това сключва със Сърбия съюз против България. През 1916 г. Венизелос отива при съглашенските войски в Солун и там с адмирал Кундуриотис образува временно гръцко правителство (независимо от законното правителство в Атина) и мобилизира част от своята армия, за да участва в съглашенските войски във войната срещу България. През 1920 г. Венизелос губи законодателните избори, които довеждат отново на престола абдикиралия в това време крал Константин. Напуска Гърция и се установява във Франция. През 1926 г. се връща отново и взема дейно участие в управлението на страната. През март 1935 г., когато е в опозиция, организира въстание в Крит и в новите земи на Гърция против управлението на Цалдарис. Въстанието е потушено бързо и той отново заминава за чужбина. Елефтериос Венизелос умира на 18 март 1936 г. в Париж.\r\n1856 г.\r\nРоден е Леонтий Николаевич Бенуа - руски архитект, син на Н. Л. Бенуа. Завършва Петербургската художествена академия през 1879 г. Преподавател е в Петербургския институт за граждански инженери от 1884 г. до 1892 г. и след това отново в периода 1920-1927 г. Бенуа е професор (1892-1927 г.) и ректор (1903-1906 г., 1911-1917 г.) на Художествената академия. По негови проекти са създадени постройки в Москва, Киев и Варшава. Създава проект за преустройство на Петербург (1910-1913 г.), заедно с архитект М. М. Перетяткович и инж. Ф. Е. Енакиев. Леонтий Николаевич Бенуа умира на 8 февруари 1928 г. в С. Петербург.\r\n1852 г.\r\nРоден е английският икономист Арнълд Тойнби (1852 - 1883). Завършва Оксфордския университет, където е преподавател по политическа икономия и история на икономиката от 1878 г. Основният му труд - “Промишленият преврат в Англия през 18-ото столетие” (1884), е посветен на процеса на капиталистическата индустриализация. Един от защитниците на идеята за държавното вмешателство в отношенията между труда и капитала, на гарантирано социално законодателство, както и приемането на “примирителни процедури” за предотвратяване на класовите конфликти в предприятията. Тойнби е един от инициаторите за организиране на просветителски центрове в работническите квартали. Арнълд Тойнби умира на 9 март 1883 г. в Уимбълдън.\r\n1851 г.\r\nРоден е Алоис Ирасек - чешки писател. Ирасек завършва Пражкия университет. Започва да публикува през 70-те години на ХIХ в. Творчеството му представлява художествен летопис на най-важните етапи от чешката история. Древността е запечатана в \"Старинни чешки легенди\" (1894 г.), хуситското движение - в романите \"Между теченията\" (т. I-III, 1887 г. – 1890 г.), \"Хуситския крал\" (1916 г. – 1920 г.) и др. В романа \"Песоглавци\" от 1884 г. е предадено времето на загубата на националната независимост на Чехия след битката при Бела Гора през 1620 г. Епохата на чешкия ренесанс – в цикъл от романи и повести: \"При херцогския двор\" (1877 г.), \"Ф. Л. Век\" (1888 г. – 1906 г.), \"Против всички\" (1893 г.), \"Братство\" (т. 1-3, 1898-1908 г.). Автор е на повести, разкази (сборник \"Планински разкази\", 1878 г.), поеми, исторически (\"Ян Жижка\", 1903 г.; \"Ян Хус\", 1911 г.) и битови драми и пиеси – приказки. Алоис Ирасек умира на 12 март 1930 г. в Прага.\r\n1780 г.\r\nРоден е Вартоломей Йерней Копитар - словенски филолог. Завършва философия в Любляна и право във Виена. Копитар е пръв пазител на Виенската императорска библиотека. От 1808 г. се занимава със словенска литература и славянските езици. Съчиненията му “Граматика на славянския език в Крайна”, “Каринтия и Щирия” и “Глаголита Клоцианус” (1836 г.) са важен етап в историята на славистиката. Негов ученик е Фр. Миклошич. Вартоломей Йерней Копитар умира на 11 август 1844 г. във Виена.\r\n1769 г.\r\nРоден е френският биолог Жорж Кювие (1769 - 1832). От 1979 г. Жорж Кювие е член на Парижката академия на науките. Автор е на трудове в областта на сравнителната анатомия, палеонтологията и систематиката на животните. Формулира закона за “корелацията на частите в организма”, според който органите си съответстват по строеж и по функция. Въвежда понятието “тип” в зоологията. В областта на палеонтологията Кювие установява връзката между животните и земните пластове. Ценните му открития са основа за бъдещата еволюционна теория, но самият Кювие не вижда развитието, а създава метафизическа теория за катастрофите, според която периодично големи пространства от Земята са опустошавани и заселвани след това с други животни. Жорж Кювие умира на 13 май 1832 г. в Париж.\r\n1754 г.\r\nРоден е френският крал Луи ХVІ (1754 - 1793). Свален е от власт по време на Френската революция (1789). Гилотиниран през 1793 г.\r\n1740 г.\r\nРоден е Иван VI Антонович - номинален руски император. Той е син на Ана Леополдовна, която е племенница на руската императрица Анна Ивановна, и херцог Антон Улрих Брауншвайгски. Негов регент е Е. Бирон, а след свалянето на Бирон - Анна Леополдовна. На 25 ноември 1741 г. Иван VI Антонович е свален от престола от Елизавета Петровна. Първоначално е заточен заедно с родителите си, а от 1756 г. е в Шлиселбургската крепост. Убит е на 16 юли 1764 г. от стражата при опит на офицера В. Я. Мирович да го освободи и да бъде провъзгласен за руски император на мястото на Екатерина II.На тази дата умират:\r\n2013 г.\r\nУмира Вадим Иванович Юсов - руски (съветски) кинооператор.\r\nПървият му значим филм е „Валяк и цигулка“ на режисьора Андрей Тарковски. С последния го свързва тясно сътрудничество в продължение на много години. Юсов е главен оператор на прочутите филми на Тарковски „Иваново детство“, „Андрей Рубльов“ и „Соларис“.\r\n2006 г. \r\nУмира Реймънд Харолд Соукинс - британски писател на бестселъри в жанра трилър. Пише основно под псевдонима Колин Форбис, но е писал и като Ричард Рейн (Richard Raine), Джей Бърнард (Jay Bernard) и Харолд Инглиш (Harold English).\r\n2001 г. \r\nУмира Питър Маас - американски журналист и писател на бестселъри в жанра трилър и документалистика.\r\n1997 г.\r\nУмира Сър Джон Каудъри Кендрю - английски биохимик и кристалограф. Лауреат е на Нобелова награда за химия през 1962 г., заедно с Макс Перуц и групата им в лабораторията Кавендиш за изследванията им върху структурата на хем-съдържащи протеини. Той е носител на ордена на Британската империя и член на Британското кралско научно дружество.\r\n1982 г.\r\nУмира американският биохимик Станфорд Мур (1913 - 1982). Роден е на 4 септември 1913 г. в Чикаго. Член е на Националната академия на САЩ и на Американската академия на науките и изкуствата. Завършва университета във Вандербилт (1935 г.). От 1939 г. работи в Рокфелеровия институт за медицински изследвания в Ню Йорк, където е професор от 1952 г. През 1950-1951 г. чете курс лекции в Брюкселския университет, Белгия. През 1951 г. работи в Кеймбриджкия университет в Англия. Изследва строежа на редица белтъчини, основно ферменти на рибонуклеазата; разработва хроматографски методи за химически анализ; заедно с У. Х. Стайн създава автоматична апаратура за хроматографско разделяне и количествено определяне на аминокиселините. Носител на Нобелова награда за химия през 1972 г., заедно с К. Афинсен и У. Стайн.\r\n1982 г.\r\nУмира Алберто Кавалканти - бразилски режисьор и продуцент. Той е роден на 6 февруари 1897 г. в Рио де Жанейро. Следва архитектура и право в Швейцария. През 1917 г. се установява в Париж и се присъединява към творците на авангарда. Работи като декоратор и асистент-режисьор при Марсел Л”Ербие и Жан Рьоноар. През 1926 г. снима “Само няколко часа” - документален репортаж за Париж и неговите жители, последван и от други творби. Поканен от Гриърсън, се преселва във Великобритания, където работи с английски документалисти. През 1950 г. се връща в Бразилия, където продуцира и режисира няколко успешни филма. През 1955 г. е отново в Европа, за да екранизира “Господин Пунтила и неговият слуга Мати”, след което работи в Италия, Испания и Румъния. Режисира филмите: “Влакът без очи” (1926 г.), “Капитан Фракас” (1927 г.), “На пристанището” (1927 г.), “Ваканцията на дявола” (1931 г.), “Пет и Пот” (1934 г.), “Лице, покрито с въглищен прах” (1935 г.), “Хора от Алпите” (1939 г.), “Жълтият Цезар” (1941 г.), “Филм и реалност” (1942 г.), “По тайна доба” (1945 г.), “Никълъс Никълсби” (1947 г.), “Едноокият Симао” (1952 г.), “Една истинска жена” (1954 г.), “Първата нощ” (1958 г.), “Чудовището от Хайгейт Понде” (1960 г.), “Историята на Израел” (1967 г.).\r\n1927 г.\r\nУмира Саад Заглул Паша - египетски държавник. Роден е през юли 1860 година. След Първата световна война става водач на партията на крайните националисти (\"Вафд\"), които искат скъсването на всички връзки с Англия и пълната независимост на Египет. Интерниран е от англичаните на о-в Малта, по-късно в Цейлон. През 1923 г. се връща в Египет. През януари - ноември 1924 г. е министър-председател на Египет. През 1926-1927 г. - председател на Палатата на депутатите.\r\n1926 г.\r\nУмира американската филмова звезда Рудолфо Валентино.\r\n1863 г.\r\nУмира Михаил Семьонович Шчепкин - руски актьор, основоположник на реализма в руското сценично изкуство. Роден е на 17 ноември 1788 г. в Красное Обоянско, Белгородска област. През 1799 г. постъпва в Судженското училище, участва в училищни спектакли. Сценичната му дейност започва в курската трупа на Барсови (1805 г.); през 1816 г. работи в харковската трупа. През периода се налага като комедиен актьор; изпълнява различни театрални роли и партии в комични опери. Изучава теория и практика на сценично изкуство. През 1820 г. е приет в трупата на Московския театър (от 1924 г. е в Малий театър). Поддържа връзки с видни руски творци - А. С. Пушкин, Н. В. Гогол, В. Г. Белински, А. И. Херцен, Т. Д. Шевченко и др. През 30-40-те години на XIX в. възприема Пушкиновия и Гоголевия реализъм и го претворява на сцената. Пресъздава сатирични типове на дворяни в пиеси на Гогол, Пушкин и др.; образи от пиесите на украински драматурзи (Котляревски, Квитко-Основяненко), на Ив. С. Тургенев, А. Н. Островски, Молиер, Шекспир и др. Сценичните и етичните принципи на Шчепкин са основа за създадената от К. С. Станиславски система за актьорско творческо майсторство.\r\n1846 г.\r\nУмира Вилхелм Карлович Кюхелбекер - руски писател, декабрист. Роден е на 21 юни 1797 г. в Петербург в дворянско семейство на преселени в Русия немци. Завършва Царскоселския лицей през 1817 г., където се запознава с А. С. Пушкин и А. А. Делвиг. Служи в Колегията по външни работи; преподава руски и латински езици. През 1820-1821 г. пътешества зад граница. В Париж чете публични лекции по руска литература, в които обосновава необходимостта от политически преобразувания в Русия (лекциите са прекъснати по заповед на руското посолство). През ноември 1825 г. е приет от К. Ф. Рилеев в Северното дружество на декабристите. По време на декабристкото въстание от 14 декември 1825 г. в Петербург стреля срещу великия княз Михаил Павлович, като се опитва да настрои войниците за контраатака. След неуспеха на въстанието е арестуван във Варшава и осъден на смърт; присъдата е заменена с каторга. През 1836 г. е изпратен в Сибир. Започва да печата стихове през 1815 г. в традициите на елегичната поезия. От началото на 20-те години се обявява против сантиментализма от позициите на оглавеното от П. А. Катенин течение в декабристкия романтизъм. Заедно с В. Ф. Одоевски Кюхелбекер издава алманаха “Мнемозина”. Публикува поезия, която се противопоставя на камерната лирика със своята открита гражданственост (“Към Ахатес” 1821 г.; “Към приятелите от Рейн”, 1821 г. и др.). В периода на заточението му се запазва гражданския патос на поезията му, но се промъкват и мотивите за обреченост и самота (“Елегия”, 1832 г.; “За смъртта на Якубович”, 1846 г.; “19 октомври”, 1838 г.; “Участта на руските поети”, 1845 г., и др.). Мистичната идея за предопределеността на трагичната съдба намира отражение в най-значителното му прозаическо произведение - романа “Последният Колона” (1832 г. – 1842 г.).\r\n1305 г.\r\nУмира Уилям Уолас - герой от борбата на шотландския народ за независимост от Англия. Роден е около 1270 г. Предвожда армията на шотландските въстаници в битката при Стърлинг през септември 1297 г., в която английската войска е победена. В продължение на няколко месеца Уолас е фактически управител на страната. През юли 1298 г. армията му е разгромена от превъзхождащата я по сила английска войска на крал Едуард I. През август 1305 г. е предаден, пленен и убит. Подвизите му са възпети в много песни и балади на шотландски народ.\r\n634 г.\r\nУмира Абу Бекър ас Сиддик - първият от четиримата \"праведни\" халифи. Избран е за водач на мюсюлманската общност след смъртта на пророка Мохамед. Роден е около 572 г. Ас Сиддик е богат търговец от Мека и първи от мъжете приема исляма. Поддържа финансово мюсюлманската общност до преселението в Медина. Абу Бекър съпровожда Мохамед във всички военни походи. След смъртта на Пророка приема титлата халиф (“приемник, заместник”). Безкомпромисно налага отново исляма на отметналите се арабски племена в Хиджаз, Недж, Йемен и из цяла Арабия.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.08.23", "title": "Денят 23 август в световната история"}
{"url": "http://www.focus-news.net/news/2017/08/23/2428293/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата, съобщиха от пресцентъра на дружеството. В сряда във връзка с подмяна на спирателни кранове в кв. „Карпузица“, ул. „Войводина могила“ и ул. „Дамяница“, кв. „Горна баня“, ул. \"Бойчо Бойчев\" и ул. 643, се налага спиране на водоподаването от 9:00 до 21:00 часа на клиентите на „Софийска вода”, живеещи в района на:\r\n- жк „Бъкстон“ – ул. „Ген.Александър Суворов“, бул. „Никола Петков“, бул. „Цар Борис III“, ул. „Ветрушка“, ул. „Голям братан“ и ул. „Вихрен“\r\n- кв. „Княжево“ – бул. „Никола Петков“, ул. „Витошко лале“, ул. „Габровица“, ул. „Симеон Радев“, ул. „Александър С. Пушкин“, ул. „Маринковица“, ул. „Карамфил“, ул. „Преки път“, ул. „Велики прелом“, ул. „Ген. Михаил Кутузов“, ул. „Планинец“, ул. „Радин дол“, ул. „Морени“, ул. „Меча поляна“, бул. Цар Борис III“, ул. „Люлински път“, ул. „Войводина могила“, ул. „Звездица“, ул. „Кореняците“, ул. „Княжевска“, ул. „Върба“, ул. „Миле Попйорданов“, ул. „Кореняците“, ул. „Букет“\r\n- кв. „Овча купел“ – ул. „Бойчо Бойчев“, ул. „Акад.Константин Пешев“, ул. „Монтевидео“, ул. „Маестро Кънев“, ул. „Иван Радоев“, ул. „Проф.Михайло Паразчук“, ул. „Народен герой“ и ул. „Букет“\r\n- кв. „Горна баня“ – бул. „Никола Петков“, ул. „Инж.Борислав Огойски“, ул. „Бойчо Бойчев“ и м. „Подлозище“\r\n- Община Красна поляна -  районът между  ул. „Суходолска“, ул. „Сали Яшар“ и  ул. „Стубела\"\r\n- жк „Люлин“ 4, жк „Люлин“ 5, жк „Люлин“ 3 (бл.368, бл.369, бл.370 и бл.371)  \r\n- кв. „Филиповци“ – от 12:30 на 23 август до 00:30 на 24 август. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес:  \r\nжк „Бъкстон“ – бул. „Александър С.Пушкин“ и ул. „Купените“\r\nкв. „Княжево“ – ул. „Дамяница“ и ул. „Средорек“\r\nкв. „Овча купел“ – ул. „Монтевидео“ и ул. „Боряна“\r\nВ сряда във връзка с изпълнение на строително-монтажни работи на ул. „Ген.Ковачев“ №12, в.з. „Драгалевци“, се налага спиране на водоподаването от 9:30 до 20:30 часа на клиентите на „Софийска вода”, живеещи на ул. „Ген.Ковачев“ от №16 до №14 , ул. „Акад.Сандерс„  №2,  №4,  №15  и  ул.„321“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ген. Ковачев“.\r\nВ сряда във връзка с изпълнение на строително-монтажни работи в м. „Гърдова глава“, кв. „Бояна“, се налага спиране на водоподаването от 00:00 до 6:00 часа на клиентите на „Софийска вода”, живеещи в района на:\r\nм. „Гърдова глава“, ул. „Иваница Данчев“, ул. „Панорамен път“, ул. „Васил Чекеларов“ , ул. „Балканска война“, ул. „Панорамен път“, ул. „Меча поляна“, ул. „Войнягово“, ул. „Морени“, ул. „Радин дол“, ул. „Прохлада“, ул. „Маринковица“, бул. „А. С. Пушкин“\r\nкв. „Княжево“ - ул. „Проф. Державин“, ул. „Елша“, ул. „Явор“, ул. „Горска теменуга“, ул. „Витошки бор“, бул. „Цар Борис III“, ул. „Преслав“\r\nв.з. „Килиите“ - ул. „Витошки бор“, ул. „Акад. Михаил Арнаудов“, ул. „Полско цвете“, ул. „Синята скала“, ул. „Акад. Михаил Арнаудов“, ул. „721“, ул. 722, ул. 601, ул. „10-ти километър“, бул. „Цар Борис III“ \r\nв.з. „Мала кория“ - бул. „Цар Борис III“, бензиностанция OMV, жп линия София-Перник, ул. „Пол. Стойно Бачийски“, ул.„Войводина могила“ \r\nкв. „Карпузица“ – ул. „Владайска река“, ул. „Войводина могила“, ул. „Поточе“, жп линия София-Перник, ул. „Дъбрава“, ул. „Дивна“, ул. „Княжевска“, ул. „Стефан Пешев“, ул. „Доброволец“, ул.„Лазарополе“, ул. „Полк. Стойно Бачийски“, ул. „Боженци“, ул. „Комините“, ул. „Люлински път“, бул. „Цар Борис III“,  ул. „Буря“ от ул. „Дъбрава“ до ул. „Гербер“, ул. „Войводина могила“ от ул. „Люлински път“ до ул. „Звездица“ \r\nкв. „Горна баня“ - ул. „Ехо“, ул. „Извора“, ул. „Топло изворче“, ул. „Вечерница“, бул. „Никола Петков“, ул. „Георги Богровски“, ул. „Планиница“, ул. „Урал“, ул. „Градище“, ул. „Перуника“, ул. „Лотос“, ул. „Гръстниче“, ул. „Синьото езеро“, ул. „Дон“, ул. „Лозище“, ул. „Подлозище“, местност „Подлозище“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес:  кв. „Горна баня“, ул. „Вечерница“ и бул. „Никола Петков“, кв. „Княжево“ , бул. „Цар Борис III“ и  ул. „Преслав“.\r\nВ сряда във връзка с подмяна на водопроводно отклонение на ул. „Селимица“ №14, кв. „Васил Левски“, се налага спиране на водоподаването от 9:00 до 17:00 часа на клиентите на „Софийска вода”, живеещи в района на:\r\nул. „Лепенец“ от ул. „Рилска Обител“ до ул. „ Поп Грую“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес:  ул. „Лепенец“, ъгъла с ул. „Селимица“.", "date": "2017.08.23", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2017/08/23/2428294/euobserver-emanyuel-makron-zapochva-obikolka-v-iztochna-evropa-predstoi-poseshtenie-i-v-balgariya.html", "text": "В сряда, 23 август, държавният глава на Франция Еманюел Макродн започва обиколката си за „Нова Европа“, припомня EUobserver. И поне за някои от страните, които той ще посети, тя може да предефинира ролята, която играят в ЕС.\r\nФренският президент ще има три цели по време на пътуването си в държавите от източната част на Европа: да задълбочи сътрудничеството си с онези страни, с които Западът все още иска да разговаря, да се стреми по-силно да защити френския пазар на и да види кой ще го подкрепи в предстоящия рестарт на френско-германския мотор на европейската интеграция.\r\nСловашкият премиер Роберт Фицо обяви подкрепата си за по-задълбочена интеграция в ЕС миналата седмица, но Макрон ще иска да знае дали Прага има желание да я подкрепи. \r\nПосещението в Румъния също е важно - двете страни са исторически близки, Румъния е голяма държава, която не е в еврозоната и може един ден да се превърне в противовес на Полша сред \"новите\" държави-членки.\r\nВизитата в България също е идеално поле за изява за Макродн. България ще поеме следващото шестмесечно председателство на ЕС и ще ръководи първите дискусии за предстоящите френско-германски предложения за задълбочаване на европейската интеграция.\r\nТретата страна в маршрута на Макрон е Австрия. Тя ще поеме председателството на ЕС от България през втората половина на 2018 г. и като член на еврозоната ще финализира дискусиите за реформата на единната валута - точно навреме преди европейските избори в началото на 2019 г.Тереза Герова", "date": "2017.08.23", "title": "EUobserver: Еманюел Макрон започва обиколка в Източна Европа, предстои посещение и в България"}
{"url": "http://www.focus-news.net/news/2017/08/23/2428295/plovdiv-zadrastvaniya-zatrudnyavat-dvizhenieto-po-bulevardite-peshtersko-shose-i-hristo-botev-v-grada.html", "text": "Задръствания затрудняват движението по булевардите \"Пещерско шосе\" и \"Христо Ботев\" в града, предаде репортер на Радио „Фокус“ – Пловдив. Трафикът е силно натоварен, като преминаването през светофарните уредби отнема около 5 минути, на места и повече време. Движението е затруднено и от извършването на текущи частични ремонтни дейности и дейности по поддръжка на зелените площи между пътните платна. Призовават се водачите да шофират внимателно и със съобразена скорост, за да не се създават предпоставки за възникването на пътни инциденти.\r\nДвижението на територията на Пловдивска област също е натоварено към този час на деня. Интензивен трафик се отчита по АМ „Тракия“, пътищата Пловдив-Асеновград-Смолян, Пловдив-Карлово и Пловдив-Пазарджик. Пътните настилки са сухи и нормално проходими. Опасност от падащи на пътното платно камъни има по пътищата в планинските райони. Водачите трябва да бъдат особено бдителни по направленията Смолян-Кричим-Стамболийски, Юговско ханче-Югово-Лъки-Здравец и Бачково-Нареченски бани. Движението през прохода Троян-Кърнаре се осъществява нормално и без затруднения. Все още е ограничено преминаването на камиони над 12 тона по пътя Поповица-Болярци, заради намален габарит на пътното платно на мост. Забранено е движението на камиони с височина над 4 метра през тунелите по пътя Асеновград-Смолян. Обходният маршрут за водачите е през пътя Кричим-Девин.\r\nОт 24 август до 13 септември се забранява движението на всички моторни превозни средства по ул.”Съединение” в Асеновград, в участъка от ул.”Капитан Петко Войвода” до ул.”Георги Данчов”. Причината е изпълнение на дейности по Водния цикъл на града. Призовават се всички участници в движението за повишено внимание и стриктно спазване на пътната сигнализация, за да не се възпрепятства извършването на ремонтните дейности и да не се създават предпоставки за възникването на пътнотранспортни произшествия.\r\nТони МИХАЙЛОВ", "date": "2017.08.23", "title": "Пловдив: Задръствания затрудняват движението по булевардите “Пещерско шосе“ и „Христо Ботев“ в града"}
{"url": "http://www.focus-news.net/news/2017/08/23/2428296/burgas-multimediyniyat-tsikal-camerata-pontica-klasika-na-brega-shte-bade-predstaven-za-parvi-pat-pred-burgaskata-publika.html", "text": "Любителите на класическата музика ще имат възможността в Експо център „Флора“, да съпреживеят очарователната й магия по нов, неповторим начин. Мултимедийният цикъл „Camerata Pontica – Класика на брега“ ще бъде представен за първи път пред бургаската публика, а като част от проекта ще са и непознати шедьоври на западноевропейската класическа музика. Това съобщават от Община Бургас.\r\nРазказвайки своеобразна приказка от музика в картини, събитието ще срещне публиката с утвърдени и уважавани музиканти и изпълнители на високо ниво, възпитаници на НУМСИ „Проф. Панчо Владигеров“ – Бургас. Въздействието от музиката ще бъде подсилено чрез визуализиране на живописни платна, представящи различните епохи и националности на звучащите творби.\r\nИва Маринова ще бъде хубавата изненада за публиката – 12-годишна цигуларка, която въпреки крехката си възраст е достоен партньор на професионалистите и очарова с неочаквана за възрастта си зрялост и виртуозитет. Ще бъдат изпълнени произведения от Телеман, Бокерини, Бридж и Турина, като участие в програмата ще вземат още: Ансамбъл „Camerata Pontica“, Милена Вълева – цигулка, Магдалена Далчева – виолончело, Катя Вълева – виола, Александър Колев – пиано, Стефан Далчев – лектория и мултимедия.\r\nЧрез невероятното преплитане на музика в картини „Camerata Pontica – Класика на брега“ обещава едно незабравимо преживяване, на което несъмнено ще последва продължение.\r\nСъбитието е с вход свободен и се осъществява с подкрепата на Община Бургас.", "date": "2017.08.23", "title": "Бургас: Мултимедийният цикъл „Camerata Pontica – Класика на брега“ ще бъде представен за първи път пред бургаската публика"}
{"url": "http://www.focus-news.net/news/2017/08/23/2428297/ekathimerini-gratskoto-pravitelstvo-ima-golemi-nadezhdi-za-predstoyashtoto-poseshtenie-na-emanyuel-makron.html", "text": "Правителството в Атина работи усилено, за да се подготви за планираното посещение в Гърция на френския президент Еманюел Макрон, насрочено за периода 7-8 септември, като се стреми да засили интереса на френските инвеститори и да насърчи голяма делегация от предприемачи, които да го придружат на пътуването му, коментира електронното издание Ekathimerini.\r\nМеждувременно дипломатите разглеждат обещанията за икономическо сътрудничество, направени от предшественика на Макрон - Франсоа Оланд, по време на посещение в Атина миналата година, и се опитват да проправят пътя за по-конкретни ангажименти по време на посещението на Макрон в гръцката столица в началото на следващия месец.\r\nИзточници, близки до министър-председателя Алексис Ципрас, разкриват, че правителството се надява да издейства конкретни ангажименти от френските компании, които вече са изразили интерес да инвестират в пристанището на Солун като част от приватизационния ход, който Гърция ускорява под натиска на международните кредитори.\r\nДобрите резултати от посещението на Макрон ще бъдат от голяма полза за премиера Алексис Ципрас, който няколко дни по-късно трябва да се изправи срещу политическия и бизнес елит на Гърция в рамките на Международния панаир в Солун.Тереза Герова", "date": "2017.08.23", "title": "Ekathimerini: Гръцкото правителство има големи надежди за предстоящото посещение на Еманюел Макрон"}
{"url": "http://www.focus-news.net/news/2017/08/23/2428298/mvr-edin-chovek-e-zaginal-a-trima-sa-s-opasnost-za-zhivota-sled-katastrofi-prez-izminaloto-denonoshtie.html", "text": "Един човек е загинал, а трима са с опасност за живота след катастрофи през изминалото денонощие. Това съобщиха от пресцентъра на МВР. Общо в страната са станали 22 произшествия. При тях 33 души са ранени. В София са регистрирани 136 леки и 5 тежки пътни инцидента. При тях петима души са пострадали.", "date": "2017.08.23", "title": "МВР: Един човек е загинал, а трима са с опасност за живота след катастрофи през изминалото денонощие"}
{"url": "http://www.focus-news.net/news/2017/08/23/2428299/tass-tyaloto-na-ruski-turist-e-izhvarleno-na-brega-na-cherno-more-v-balgariya.html", "text": "Тялото на 66-годишен руски турист  беше изхвърлено на брега на Черно море между Поморие и Ахелой, съобщи за агенция ТАСС, вицеконсулът на Генералното консулство на Русия във Варна Александра Дергачева.\r\n„66-годишният руснак е пристигнал на почивка в България на 17 юли и е потънал по време на риболов. Полицията в района на произшествието е намерила неговия велосипед и лични вещи. Най-вероятно е станал нещастен случай“, поясни руският дипломат. \r\nОт пресцентъра на Областната дирекция на МВР в град Бургас уточниха, че проверката по случая с руския гражданин все още продължава. Цанко Цолов", "date": "2017.08.23", "title": "ТАСС: Тялото на руски турист е изхвърлено на брега на Черно море в България"}
{"url": "http://www.focus-news.net/news/2017/08/23/2428300/veliko-tarnovo-propadnal-uchastak-zatrudnyava-dvizhenieto-po-patya-mezhdu-gabrovo-i-vrah-shipka.html", "text": "Пропаднал участък затруднява движението в участък от пътя между областния център и връх Шипка. Нека водачите карат с повишено внимание в отсечката от км 164+120 до км 164+180. В района е поставена необходимата сигнализация, а дейностите по ремонт трябва да приключат до края на месеца. Това съобщиха за Радио „Фокус” – Велико Търново от пресцентъра на Областно пътно управление-Габрово. Условията за пътуване в Габровска област са нормални. Настилките са сухи, трафикът – интензивен. Забранено е движението на моторни превозни средства с ширина по – голяма от 3.30 метра в участък от пътя между селата Кормянско и Малък Вършец. Ограничението е въведено за отсечката при км 10+080, където има стеснен участък при мост над река Крапец. В региона е поставена необходимата сигнализация. Въведен е обходен маршрут за превозни средства над 3.30 м по път III-401 Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец.В едната лента се извършва движението между селата Чехлевци и Въглевци. В отсечката от  км 11+770 до км 11+829 текат ремонти дейности на асфалтовата настилка, които трябва да приключат до края на месеца.\r\nЛуиза ТРАНЧЕВА", "date": "2017.08.23", "title": "Велико Търново: Пропаднал участък затруднява движението по пътя между Габрово и връх Шипка"}
{"url": "http://www.focus-news.net/news/2017/08/23/2428301/shumen-v-uchastaka-belokopitovo-shumen-po-avtomagistrala-hemus-v-posoka-varna-se-izvarshva-montazh-na-dazhdopriemni-shahti.html", "text": "В участъка Белокопитово-Шумен по автомагистрала „Хемус“ в посока Варна, от км 346 до км 362 се извършва монтаж на дъждоприемни шахти, предаде репортер на Радио „Фокус“- Шумен. От км 338 до км 362 има стесняване на една от лентите за движение, поради ръчно и машинно косене и почистване на регули, от км 375 до км 425 – стесняване на една от лентите за движение, поради ръчно и машинно косене. Върбишки проход остава затворен за всички видове пътни превозни средства, Ришки проход е отворен без ограничения. Сухи са настилките в Шумен и областта, видимостта е нормална. Интензивен е трафикът по основните републикански пътища в областта. Сред рисковите участъци са кръговото кръстовище на 7-ми км по пътя Шумен- София, както и кръговото кръстовище за кв. \"Макак\".\r\nИвелина ИВАНОВА", "date": "2017.08.23", "title": "Шумен: В участъка Белокопитово-Шумен по автомагистрала „Хемус“ в посока Варна се извършва монтаж на дъждоприемни шахти"}
{"url": "http://www.focus-news.net/news/2017/08/23/2428302/pregled-na-osnovnite-temi-v-dobrudzhanskiya-pechat.html", "text": "„Избраха инж. Тодор Гикински за изпълнителен директор на ВиК - Добрич“, съобщава на първа страница вестник  „Добруджанска трибуна“. След заседание на Съвета на директорите на дружеството е взето решение за заемане на поста от инж. Гикински. За момента новият управител не желае да отговаря на журналистически въпроси докато не бъде вписан в съда. В Съвета на директорите влизат още Мария Тодорова от МРРБ, Саркис Караджиян, ВиК-Бургас, и Детелина Николова, бивш кмет и областен управител на Добрич. „Глоба до 3000 лв. грози заведението в Кранево, прочуло се с такса „желание на клиента“, съобщава изданието. 100 сигнала от недоволни клиенти, посетили морските ни курорти, са постъпили в КЗП. Начисляването на такава такса подлежи на санкция от 500 до 3000 лв., информират от Комисията за защита на потребителите. От там поясняват, че начисляването на подобна такса е нарушение. Тема от региона – „Общ проект обсъдиха кметовете на Генерал Тошево и Негру Вода“. Предвидено е подобряване на пътната инфраструктура и закупуване на специализирана техника. „Трансграничен маратон за любители стартира в Шабла“, съобщава изданието. Той е единствен в България и ще се проведе в началото на септември. Инициативата е на клуб „Зелена стъпка“. Състезанието е наречено Via Pontica. Бегачите ще тръгнат от Северния плаж на Крапец и ще продължат по черни пътища край морето и Дуранкулашкото езеро. До момента има записани 130 бегачи от България и Румъния, регистрацията продължава. Детската формация на ФК „Добруджа“ е получила покана да участва в турнир в град Ниш, съобщава вестникът на спортната си страница. Поканата идва след като клубът през април е спечелил турнира „Евима къп“ в Банско, което му дава право да участват в състезанието „Локобол“ в Москва.", "date": "2017.08.23", "title": "Преглед на основните теми в Добруджанския печат"}
{"url": "http://www.focus-news.net/news/2017/08/23/2428303/faz-martin-shults-prizova-za-izteglyane-na-amerikanskite-yadreni-orazhiya-ot-germaniya.html", "text": "Кандидатът на социалдемократите за канцлерския пост в Берлин Мартин Шулц изказа остра критика по повод политическия курс на президента на САЩ Доналд Тръмп и призова за изтегляне на американските ядрени оръжия от Германия, съобщава националният ежедневник Die Frankfurter Allgemeine Zeitung.\r\nФедерално правителство, водено от ГСДП, ще работи усилено в тази насока, увери Шулц в рамките на предизборна изява в Трир, провинция Рейнланд-Пфалц.\r\nПо непотвърдена информация до 20 американски ядрени оръжия все още се съхраняват на територията на Германия, въпреки че Студената война отдавна е приключила. Лидерът на ГСДП бе категоричен, че ще се противопостави на политиката на „превъоръжаване“, която защитава Тръмп.. Тереза Герова", "date": "2017.08.23", "title": "FAZ: Мартин Шулц призова за изтегляне на американските ядрени оръжия от Германия"}
{"url": "http://www.focus-news.net/news/2017/08/23/2428304/veliko-tarnovo-polagane-na-patna-markirovka-zatrudnyava-dvizhenieto-v-uchastak-ot-ul-vasil-levski-v-tsentara-na-grada.html", "text": "Полагане на пътна маркировка затруднява движението в участък от ул. „Васил  Левски“ в центъра на Велико Търново. На места трафикът е пренасочен в едната лента и се извършва чрез пропускане, предаде репортер на Радио „Фокус“-Велико Търново. Условията за пътуване в града са нормални. Времето е слънчево, а настилките – сухи. Движението е интензивно към този час.  Има образували се колони от автомобили в района Южен пътен възел и п.в. „Качица“. Засилен е трафикът в по околовръстния път, който съвпада с път София – Варна. Затворен за движение остава пътят между Велико Търново и село Шемшево през Западна промишлена зона, а причината е влошено състояние на мостово съоръжение. Обходният маршрут за селата Шемшево, Буковец и Керека се извършва по гл. път I-4  – през село Леденик. Полицейски служители следят за правилното протичане на трафика. Патрули са разположени на входовете и изходите на Велико Търново. Ограничено е преминаването на МПС над 3,5 тона на път Чешма-Кесарево, поради лошо експлоатационно състояние на пътя. Срокът на организацията на движение е до 31 декември. Обходният маршрут е Чешма-Сливовица-Горско Ново село-Джулюница-Кесарево.\r\nЛуиза ТРАНЧЕВА", "date": "2017.08.23", "title": "Велико Търново: Полагане на пътна маркировка затруднява движението в участък от ул. „Васил  Левски“ в центъра на града"}
{"url": "http://www.focus-news.net/news/2017/08/23/2428305/plovdiv-zhitelite-na-kuklen-shte-protestirat-pred-sgradata-na-riosv-sreshtu-gotveniya-stroezh-na-krematorium-kray-grada-im.html", "text": "Жителите на Куклен ще протестират пред сградата на РИОСВ – Пловдив срещу готвения строеж на крематориум край града им. Това съобщиха за Радио „Фокус“ – Пловдив от Инициативния комитет. Протестиращите ще се съберат пред сградата на екоинспекцията, където от 10.00 часа трябва да се проведе второ заседание по казуса с изграждането на крематориум. Кметът на Община Куклен Мария Белчева също ще подкрепи недоволството на хората. До поредния протест се стига, след като Инициативният комитет взе решение, с което възразява срещу реализацията на инвестиционното предложение за „Преустройство на склад за строителни материали в инсинератор за човешки тленни останки” в местността „Орта Хан” в землището на Куклен.\r\n„Не желаем в близост до мястото, в което живеем ние и растат децата ни, да се изгради съоръжение, предназначено за изгаряне на човешки тела и останки, съпроводено с риск от допълнително замърсяване на околната среда. Според нас то е в разрез с религиозните вярвания на общността ни”, заявиха от Инициативния комитет.\r\nТова е трети протест срещу инвестиционното предложение за преустройство на изоставен склад за строителни материали в крематориум в местността Орта Хан в землището на Куклен.\r\nТони МИХАЙЛОВ", "date": "2017.08.23", "title": "Пловдив: Жителите на Куклен ще протестират пред сградата на РИОСВ срещу готвения строеж на крематориум край града им"}
{"url": "http://www.focus-news.net/news/2017/08/23/2428306/the-independent-tyaloto-na-izcheznalata-shvedska-zhurnalistka-e-namereno-obezglaveno-na-brega-na-kopenhagen.html", "text": "Обезглавеното женско тяло, което датската полиция откри на крайбрежието на Копенхаген в сряда, е на починалата журналистка Ким Вал, съобщава британският вестник The Independent, като се позовава на съобщение от полицията, публикувано в социалната мрежа „Туитър“.\r\n„ДНК-то на тялото съвпада с това на Ким Вал“, се казва в разпространеното от полицията съобщение. Властите обаче отказаха да разкрият други подробности.\r\nВал бе в неизвестност, след като проведе интервю с Петер Мадсен, собственик на голяма „направи си сам“ подводница. По-късно Мадсен поясни, че журналистката е починала по време на инцидент на борда и е паднала в морето.\r\nТялото бе намерено в понеделник от минаващ наблизо колоездач.    Цанко Цолов", "date": "2017.08.23", "title": "The Independent: Тялото на изчезналата шведска журналистка е намерено обезглавено на брега на Копенхаген"}
{"url": "http://www.focus-news.net/news/2017/08/23/2428307/aktsenti-v-predavaneto-vsichki-v-chas-na-radio-fokus.html", "text": "В днешното издание на предаването „Всички в час“ на Радио „Фокус“ ще проверим ще бъдат ли навреме готови учебниците за началото на учебната година – въпрос, който вълнува не само ученици и родители. Събеседник по темата ще бъде Пенка Иванова, директор на дирекция „Учебници и училищна документация“ в Министерство на образованието и науката. \r\nСлед това ще се насочим към Асеновград, за да разберем колко ще бъдат приетите там в първи клас тази есен. Извършват ли се ремонти в училищата и детските градини седмици преди започването на новата учебна 2017/2018 година – на тези и други въпроси е потърсил отговорите Тони Михайлов от . \r\nТече трескавото пазаруване на ученически пособия за бъдещите първокласници в у нас. Колко излиза подготовката на един първокласник в Пазарджик и откъде могат да се намерят учебни помагала на достъпни цени, научаваме от репортажа на Албена Жилекова от .\r\nДруга тема, която ще засегнем в минутите до 11.00 часа, е за училищните психолози и съветници в българските училища. Само в 40 от училищата във Великотърновска област с младежите и децата работят такива. Темата разработи Луиза Транчева от .\r\nВлезте в час от 10.00 до 11.00 часа с Милослава Ангелова.", "date": "2017.08.23", "title": "Акценти в предаването „Всички в час“ на Радио „Фокус“"}
{"url": "http://www.focus-news.net/news/2017/08/23/2428308/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за Агенция „Фокус“ от Планинската спасителна служба (ПСС) при БЧК. Навсякъде времето е слънчево. Температурите са около 10 градуса. На връх Ботев е 1 градус, като духа и умерен вятър, има образувана мъгла. На останалите места времето е тихо. Лифтовите съоръжения работят по планинските курорти, с изключение на Витоша.  Няма регистрирани инциденти през изминалото денонощие. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.08.23", "title": "ПСС: Добри са условията за туризъм в планините"}
{"url": "http://www.focus-news.net/news/2017/08/23/2428309/pregled-na-osnovnite-temi-vav-velikotarnovskiya-pechat.html", "text": "„Русенски инвеститор продава „призрачните“ блокове на строителния фараон Иван Мутов“ е заглавие от първа страница на областния всекидневник „Янтра Днес”. „Призрачните“ два блока на строителния фараон Иван Мутов вече са на пазара на недвижими имоти във Велико Търново. Имотите станаха популярни с това определение, тъй като от седем години не са обитавани. Кой ги продава и какви са условията за сделката, прочетете на страниците на ежедневника. „Гранитна фигура на лъв ще стои пред паметника на Васил Левски“ е друго заглавие от днешното издание. Масивната фигура ще е с дължина 2.2 м, а на височина заедно с постамента ще се извисява на 2 м. „ВКС потвърди затвор до живот без замяна за Петко Стрелеца от Лясковец“, пише още вестникът. Третата и последна инстанция се е произнесла с решение в понеделник. Петко Стрелеца получи най-тежкото наказание по българското законодателство в края на 2015 г., което той и защитниците му обжалваха на втора инстанция. „Обвиниха 31-годишен в опит за грабеж в Пчелище“ е новина от криминалната хроника. На страниците на вестника ще откриете и статия, разказваща за деветото предстоящо издание на фестивала Миндя рок фест. \r\n„Сляп самотен старец ограбен от роднина и оставен на произвола на съдбата в Михалци“ е заглавие от другия областен ежедневник „Борба“. Сляп самотен старец е ограбен пладнешки от родственик и сега е оставен на произвола на съдбата в наследствена къща в Михалци, която по документи дори не е негова. В момента прокуратурата в Павликени вече е образувала досъдебно производство срещи правнук „гледач“ за измама, съобщи вчера адвокатът на дядото Кирил Станчев. „Бизнесмен дава воденица срещу правото да изгради многоетажен паркинг“ е друга тема от всекидневника. Искане за изграждане на първия многоетажен паркинг върху пустеещ общински имот в старата част на Велико Търново с площ от 500 кв. метра е внесъл бизнесменът Константин Костадинов. Повече информация за инвестицията му ще намерите във вестника. „Пети юбилеен фест на доматите и чушките стягат в Павел“ пише още ежедневникът. Тази година той ще се проведе на 26 август. Началото на този празник, събиращ хората от селото, както и от много други селища от различни общини и области, бе положено през 2012 година от учителките Генка Колева и Йорданка Романова. Подробности за програмата на събитието, научете от „Борба“. На страниците на днешното издание е поместен и материал, разказващ за идеята гражданите на Велико Търново да решават дали да има лъв пред паметника на Васил Левски в града.", "date": "2017.08.23", "title": "Преглед на основните теми във великотърновския печат"}
{"url": "http://www.focus-news.net/news/2017/08/23/2428310/smolyan-ne-e-ustanovena-nasilstvena-smart-po-sluchaya-s-namerenoto-tyalo-na-mazh-v-reka-cherna.html", "text": "Не е установена насилствена смърт по случая с намереното тяло на мъж в река Черна, съобщиха от Областната дирекция на МВР – Смолян. Вчера около 12.20 часа на телефон 112 е получен сигнал, че в коритото на река Черна, в град Смолян, под ул. „Бяло Море” има тяло на човек. На място пристигат екипи на полиция, пожарна и ЦСМП – Смолян, които установяват, че човекът е 64-годишен мъж от областния град. Тялото на мъжа е транспортирано в МБАЛ – Смолян за извършване на аутопсия. Първоначалните данни сочат, че насилствена смърт не е установена. По случая е образувано досъдебно производство.", "date": "2017.08.23", "title": "Смолян: Не е установена насилствена смърт по случая с намереното тяло на мъж в река Черна"}
{"url": "http://www.focus-news.net/news/2017/08/23/2428311/mkd-liderite-na-makedoniya-i-sarbiya-shte-obsadyat-v-telefonni-razgovori-krizata-v-dvustrannite-otnosheniya.html", "text": "В сряда, 23 август, лидерите на Македония и Сърбия ще проведат серия телефонни разговори, в които ще обсъдят дипломатическата криза между двете държави, съобщава електронното издание МКД.\r\nДнес по обяд македонският премиер Зоран Заев и президентът на Сърбия Александър Вучич за последните недоразумения между Белград и Скопие, които възникнаха след изтеглянето на целия персонал на посолството на Сърбия от страната. Външните министри на двете страни Никола Димитров и Ивица Дачич също ще проведат телефонен разговор по темата. \r\nПо-рано Никола Димитров заяви, че се опитва да говори с Дачич от неделя, когато персоналът на сръбското посолство в Скопие бе оттеглен, но инициативата му не е завършила с успех.\r\nВ събота в Драч, на срещата на лидерите на страните от Западните Балкани, вече бе договорена и среща между македонския премиер Зоран Заев и сръбския му колега Анна Бърнабич.\r\nУправляващите в Белград поясниха, че причината за оттеглянето на пероснала от посолството в Скопие е заради „нападателна разузнавателна дейност срещу институциите на Сърбия\".\r\nВучич заяви в изявление за RTS, че „нещата между Македония и Сърбия ще тръгнат в по-добра посока\". Очаква се следващата седмица част от персонала на посолството да се върне в Скопие, а посланикът – в началото на месец септември.\r\nПравителството на Македония приветства съобщенията на официален Белград за запазването на приятелските отношения и нормализирането на ситуацията. Димитров заяви, че Македония „нито е имала намерение, нито е дала заповед или инструкция, нито е извършила разузнавателни действия срещу и в ущърб на някоя от нашите съседни страни, включително и Сърбия\". Тереза Герова", "date": "2017.08.23", "title": "МКД: Лидерите на Македония и Сърбия ще обсъдят в телефонни разговори кризата в двустранните отношения"}
{"url": "http://www.focus-news.net/news/2017/08/23/2428312/dobrich-s-ogranichena-skorost-do-50-kmch-se-izvarshva-dvizhenieto-na-avtomobili-po-patya-za-varna-zaradi-remontni-deynosti.html", "text": "С ограничена скорост до 50 км/ч се извършва движението на автомобили по пътя за Варна заради ремонтни дейности, предаде кореспондент на Радио „Фокус” – Варна. Като обходен маршрут за град Варна и обратно може да се ползва пътя Добрич – Оброчище – Рогачево – Кичево – Варна или Добрич – курортен комплекс „Албена“ – Кранево – курортен комплекс „Златни пясъци“ – Варна. Апелът към участниците в движението по тази пътна отсечка е за повишено внимание и спазване ограниченията на скоростта. \r\nДо края на месец август е ограничено движение на МПС над 10 тона по пътя Кранево – Варна. Обходният маршрут е през селата Кичево и Оброчище. Спряно е движението на леки автомобили по пътя между селата Горун и Тюленово в Община Шабла заради лошото състояние на отсечката. Продължава да е интензивен трафикът по път I- 9 от Границата с Република Румъния в посока Дуранкулак – Каварна – Балчик – Варна както и по пътя Добрич – Балчик. Частични ремонти на асфалтовата настилка се извършват по Околовръстния път Добрич и по пътя за Стефаново. Те ще продължат до края на август, движението на автомобили по тези пътни отсечки се извършва с повишено внимание. \r\nЖулиета НИКОЛОВА", "date": "2017.08.23", "title": "Добрич: С ограничена скорост до 50 км/ч се извършва движението на автомобили по пътя за Варна заради ремонтни дейности"}
{"url": "http://www.focus-news.net/news/2017/08/23/2428313/dha-sedem-turski-generali-i-admirali-napuskat-armiyata.html", "text": "Министерството на националната отбрана (МНО) на Турция оповести, че седем генерали и адмирали са подали по собствена воля и желание рапорти за напускане на армията, предаде информационната агенция Догу хабер ажансъ (ДХА). \r\n„Новите назначенията на генерали и адмирали след заседанието на Висшия военен съвет (ВВС) на 2 август бяха публикувани в „Държавен вестник” на 20 август. Седем действащи генерали и адмирали в турските въоръжени сили подадоха рапорти за уволнение по тяхно желание преди въпросните кадрови промени на висшия команден състав. След разглеждане и оценка на рапортите им, МНО ги одобри на 18 август. Това обаче няма нищо общо с публикуваните на 20 август решения на ВВС за назначения на генерали и адмирали”, се посочва още в официално съобщение на турското МНО, цитирано от ДХА.. Георги Димов", "date": "2017.08.23", "title": "ДХА: Седем турски генерали и адмирали напускат армията"}
{"url": "http://www.focus-news.net/news/2017/08/23/2428314/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-24-avgust.html", "text": "„Софийска вода” временно ще прекъсне водоснабдяването в някои части на столицата на 24 август, съобщиха от пресцентъра на дружеството. В четвъртък във връзка с подмяна на водопровод на ул. „Христо Ботев“, с. Горни Богров, се налага спиране на водоподаването от 9:00 до 21:00 часа на клиентите на „Софийска вода”, живеещи в района на: ул. „3-ти Март“, ул. „Шабаница“, ул. „Воденицата“, ул. „Ботунски път“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: с. Горни Богров, пред ОДЗ.\r\nВ четвъртък във връзка с изпълнение на строително-монтажни работи на ул. „Пиротска“, Център, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: бул. „Инж.Иван Иванов“ от ул. „Пиротска“ до бул. „Тодор Александров“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Инж. Иван Иванов“, ъгъла с ул. „Пиротска“.", "date": "2017.08.23", "title": "„Софийска вода” временно ще прекъсне водоснабдяването в някои части на столицата на 24 август"}
{"url": "http://www.focus-news.net/news/2017/08/23/2428315/zdf-ukrainskiyat-konflikt-e-obsadena-v-telefonen-razgovor-mezhdu-liderite-na-normandskata-chetvorka.html", "text": "Канцлерът на ФРГ Ангела Меркел и френският президент Еманюел Макрон са обсъдили с руския държавен глава Владимир Путин и Петро Порошенко кризата в източната част на Украйна, предава германският телевизионен канал ZDF.\r\nВ рамките на телефонен разговор лидерите са изразили подкрепа за прекратяването на огъня, което бе обявено за началото на учебната година (1 септември). \r\n\"Това примирие ще доведе до постоянно подобряване на сигурността в полза на учениците и на цялото цивилно население\" в източната част на Украйна, подчертават лидерите, допълвайки, че отново има нарушения на Минските споразумения. Тереза Герова", "date": "2017.08.23", "title": "ZDF: Украинският конфликт е обсъдена в телефонен разговор между лидерите на Нормандската четворка"}
{"url": "http://www.focus-news.net/news/2017/08/23/2428316/the-local-nay-visokiyat-vrah-v-shvetsiya-porasna-s-poveche-ot-metar.html", "text": "Най-високият шведски връх е станал по-висок с повече от метър тази година, след като в продължение на години се смаляваше в резултат на климатичните промени, съобщава The Local.\r\nПокритият със сняг връх Кебнекайсе се бореше с глобалното затопляне в продължение на години. Височината му е измерена за първи път през 1902 година, когато достига до 2,121 метра над морското равнище. Но заради глобалното затопляне, в последните две десетилетия, ледникът на върха се топи с около метър годишно. \r\nСлед миналогодишното лято, височината му падна до 2,0971 метра над морското равнище. Някои учени смятаха, че тази година това вече няма да е най-високият шведски връх, но се оказа, че грешат, след като измерване от миналата седмица показа, че височината на Кебнекайсе в момента е 2,0985 метра. Това означава, че е по-висок почти с метър и половина сравнение със септември 2016 г.  Цанко Цанков", "date": "2017.08.23", "title": "The Local: Най-високият връх в Швеция „порасна“ с повече от метър"}
{"url": "http://www.focus-news.net/news/2017/08/23/2428317/pregled-na-osnovnite-temi-v-shumenskiya-pechat.html", "text": "„Правят безплатен паркинг и зона за отдих на улица „Преслав” е водещото заглавие във вестник „Шуменска заря“. Безплатен паркинг и зона за отдих със зелени площи, пейки и паркови лампи ще бъдат изградени на ул. „Преслав” в Шумен. Проведена е обществена поръчка за реконструкцията на ул. „Преслав”, известна още като „Малкият Преслав”, в частта от бул. Мадара” до тенис кортовете. Целта е да се ограничи спирането на коли по бул. „Мадара”, където родителите паркират масово, за да заведат на училище децата си. „Кметът на Шумен защити позицията си за кръговите кръстовища по бул. „Симеон Велики“, „Експертите: Хоризонталната маркировка ще реши проблемите с движението през кръговите по бул. „Симеон Велики“ са другата тема на вестника. Организацията на движението през кръговите е направена и е сигнализирана с пътни знаци. Проблем е само липсата на хоризонтална маркировка. Около това мнение се обединиха специалисти по пътно движение, до които вестникът се е допитал. \r\n„Почина шофьорът на Опела, пометен от зърновоз на кръстовището за с. Дибич“ съобщава всекидневникът. С още една се увеличиха жертвите на зловещата катастрофа преди 10 дни, когато на разклона за с. Дибич на главния път Шумен - Карнобат лек автомобил „Опел” на спази предимство на движещия се в посока Шумен товарен камион- зърновоз и бе пометен в ужасяващ сблъсък. Вчера стана ясно, че е починал шофьорът на леката кола, 59-годишният А.А. \r\n„Започва асфалтирането на разбитите улици в Шумен“, информира всекидневникът. Най-после след дълга съдебна сага за летните ремонти на шуменските улици асфалтирането ще започне. Докато обжалвания на обществената поръчка стопираха дейността, цяло лято общинското предприятие „Строителство и благоустройство” кърпи опасни улични дупки в Шумен. Основната задача на фирмата бе да поеме част от дейността в периода от 15 май до 30 август. \r\n„Запорираха сметките на „Булмаркет рейл карго” заради влаковата катастрофа в Хитрино“, съобщава изданието. Адвокат Николай Димитров представлява няколко граждани на Хитрино, пострадали от влаковата катастрофа през декември миналата година, които заведоха искове за обезщетения срещу фирмата, собственик на влаковата композиция „Булмаркет рейл карго”. Самият адвокат Димитров пожела да разясни какви мерки са взети, за да се обезпечат исканията на неговите клиенти. Повече по темата ще намерите във вестника. \r\n„Телефонни измамници отново атакуват Шумен и Велики Преслав“ е акцент от стр. 4 в броя. Няколко съобщения за опити за измами са получени в дежурната оперативна част на ОД на МВР - Шумен. Част от получените сигнали са за Велики Преслав, измамници атакуват по телефона и в Шумен. Сценариите, по които се опитват да мамят, са няколко. По телефона мъже и жени се представят за медици. Съобщават, че близък на семейството е пострадал при инцидент и е необходима известна сума за лечението му. Искани са между 10 000 и 15 000 лева. \r\n„Всебългарският събор „Към завета – Кубрат 105“ събира родолюбци в Мала Перешчепина“ е заглавие от стр. 5 в броя. На 16 септември  започва поредното издание на Всебългарския събор „Към завета – Кубрат 105“ в село Мала Перешчепина, Полтавска област в Украйна. Сборното място е паметният обелиск, където е открито прочутото съкровище и гробът на българския владетел хан Кубрат.", "date": "2017.08.23", "title": "Преглед на основните теми в шуменския печат"}
{"url": "http://www.focus-news.net/news/2017/08/23/2428318/elinka-blagova-kmet-na-s-vinogradets-remontirani-sa-detskata-gradina-i-uchilishteto-v-seloto.html", "text": "В момента изпълняваме малък частичен ремонт на детската градина в село Виноградец, каза за Радио „Фокус“ – Пазарджик кметът на селото Елинка Благова. Ремонтът се извършва в изпълнение на направено от контролните институции предписание. „Училището ни е обновено, през пролетната ваканция също бяха извършени ремонти. Със средства от бюджета и училищното настоятелство ремонтирахме сградата – външна мазилка, нова дограма“, обясни Благова. Тя уточни, че децата, които учат в селото са малко – около 100, макар че училището има по-голям капацитет. „През тази година те ще са около 75“, каза още Елинка Благова.\r\nВаня НИКОЛОВА", "date": "2017.08.23", "title": "Елинка Благова, кмет на с. Виноградец: Ремонтирани са детската градина и училището в селото"}
{"url": "http://www.focus-news.net/news/2017/08/23/2428319/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Обезглавеното женско тяло, което датската полиция откри на крайбрежието на Копенхаген в сряда, е на починалата журналистка Ким Вал \r\n„ДНК-то на тялото съвпада с това на Ким Вал“, се казва в разпространеното от полицията съобщение. Властите обаче отказаха да разкрият други подробности.\r\nВал бе в неизвестност, след като проведе интервю с Петер Мадсен, собственик на голяма „направи си сам“ подводница. По-късно Мадсен поясни, че журналистката е починала по време на инцидент на борда и е паднала в морето.\r\nТялото бе намерено в понеделник от минаващ наблизо колоездач.\r\n*** Кандидатът на социалдемократите за канцлерския пост в Берлин Мартин Шулц изказа остра критика по повод политическия курс на президента на САЩ Доналд Тръмп и призова за изтегляне на американските ядрени оръжия от Германия. \r\nФедерално правителство, водено от ГСДП, ще работи усилено в тази насока, увери Шулц в рамките на предизборна изява в Трир, провинция Рейнланд-Пфалц.\r\nПо непотвърдена информация до 20 американски ядрени оръжия все още се съхраняват на територията на Германия, въпреки че Студената война отдавна е приключила. Лидерът на ГСДП бе категоричен, че ще се противопостави на политиката на „превъоръжаване“, която защитава Тръмп.\r\n*** Правителството в Атина работи усилено, за да се подготви за планираното посещение в Гърция на френския президент Еманюел Макрон, насрочено за периода 7-8 септември, като се стреми да засили интереса на френските инвеститори и да насърчи голяма делегация от предприемачи, които да го придружат на пътуването му. Междувременно дипломатите разглеждат обещанията за икономическо сътрудничество, направени от предшественика на Макрон - Франсоа Оланд, по време на посещение в Атина миналата година, и се опитват да проправят пътя за по-конкретни ангажименти по време на посещението на Макрон в гръцката столица в началото на следващия месец.\r\nИзточници, близки до министър-председателя Алексис Ципрас, разкриват, че правителството се надява да издейства конкретни ангажименти от френските компании, които вече са изразили интерес да инвестират в пристанището на Солун като част от приватизационния ход, който Гърция ускорява под натиска на международните кредитори.\r\nДобрите резултати от посещението на Макрон ще бъдат от голяма полза за премиера Алексис Ципрас, който няколко дни по-късно трябва да се изправи срещу политическия и бизнес елит на Гърция в рамките на Международния панаир в Солун.\r\n*** В сряда, 23 август, държавният глава на Франция Еманюел Макродн започва обиколката си за „Нова Европа“. И поне за някои от страните, които той ще посети, тя може да предефинира ролята, която играят в ЕС.\r\nФренският президент ще има три цели по време на пътуването си в държавите от източната част на Европа: да задълбочи сътрудничеството си с онези страни, с които Западът все още иска да разговаря, да се стреми по-силно да защити френския пазар на и да види кой ще го подкрепи в предстоящия рестарт на френско-германския мотор на европейската интеграция.\r\nСловашкият премиер Роберт Фицо обяви подкрепата си за по-задълбочена интеграция в ЕС миналата седмица, но Макрон ще иска да знае дали Прага има желание да я подкрепи. \r\nПосещението в Румъния също е важно - двете страни са исторически близки, Румъния е голяма държава, която не е в еврозоната и може един ден да се превърне в противовес на Полша сред \"новите\" държави-членки.\r\nВизитата в България също е идеално поле за изява за Макродн. България ще поеме следващото шестмесечно председателство на ЕС и ще ръководи първите дискусии за предстоящите френско-германски предложения за задълбочаване на европейската интеграция.\r\nТретата страна в маршрута на Макрон е Австрия. Тя ще поеме председателството на ЕС от България през втората половина на 2018 г. и като член на еврозоната ще финализира дискусиите за реформата на единната валута - точно навреме преди европейските избори в началото на 2019 г.\r\n*** Най-високият шведски връх е станал по-висок с повече от метър тази година, след като в продължение на години се смаляваше в резултат на климатичните промени.\r\nПокритият със сняг връх Кебнекайсе се бореше с глобалното затопляне в продължение на години. Височината му е измерена за първи път през 1902 година, когато достига до 2,121 метра над морското равнище. Но заради глобалното затопляне, в последните две десетилетия, ледникът на върха се топи с около метър годишно. \r\nСлед миналогодишното лято, височината му падна до 2,0971 метра над морското равнище. Някои учени смятаха, че тази година това вече няма да е най-високият шведски връх, но се оказа, че грешат, след като измерване от миналата седмица показа, че височината на Кебнекайсе в момента е 2,0985 метра. Това означава, че е по-висок почти с метър и половина сравнение със септември 2016 г.\r\n***", "date": "2017.08.23", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/08/23/2428320/kardzhali-50-bali-furazh-sa-izgoreli-pri-pozhar-prichinen-ot-dve-detsa-na-5-i-6-godini.html", "text": "Две деца на 5 и 6 години причинили пожар в двор на къща по пътя за село Царевец. Това съобщиха от Областната дирекция на МВР – Кърджали. Малолетните играли с кибрит, пламнали сухи треви и огънят стигнал до навес със складирани бали фураж. \r\nВ потушаването на пламъците участвали съседи на семейството и два екипа на пожарната служба в Кърджали. Изгорели са 50 бали фураж, дограма и изолация на навеса.", "date": "2017.08.23", "title": "Кърджали: 50 бали фураж са изгорели при пожар, причинен от две деца на 5 и 6 години"}
{"url": "http://www.focus-news.net/news/2017/08/23/2428321/die-welt-deniz-yudzhel-be-poseten-v-zatvora-v-istanbul-ot-germanskiya-poslanik-v-turtsiya.html", "text": "След близо половин година в затвора край Истанбул, германският журналист от турски произход Дениз Юджел бе посетен от посланика на ФРГ в Турция Мартин Ердман, съобщава националният ежедневник Die Welt, като се позовава на данни от Министерството на външните работи в Берлин.\r\nЮджел, кореспондент на изданието, се намира в затвора в Силиври западно от Истанбул, където се намира още един задържан германец – активистът Петер Щойднер. \r\n„Добре е, че германският посланик успя да разговаря с Юджел и Щойднер и да се увери, че и двамата се справят добре при тези обстоятелства. И с двамата разговорите бяха интензивни и продължиха повече от час\", се казва в съобщението от Министерството на външните работи на ФРГ.\r\nВ следващите дни се планира и посещение на преводача и журналиста Месале Толу, което отложено поради липса на време, уточняват от редакцията. Тереза Герова", "date": "2017.08.23", "title": "Die Welt: Дениз Юджел бе посетен в затвора в Истанбул от германския посланик в Турция"}
{"url": "http://www.focus-news.net/news/2017/08/23/2428322/korneliya-ninova-bsp-zapochva-sezonat-na-alternativata.html", "text": "„От тук нататък това ще бъде сезонът на алтернативата, за да могат хората да избират. Това, което те предлагат, което е добро, бихме подкрепяли, но през цялото време ще предлагаме алтернатива там, където е нужна. Започваме със съдебната реформа и алтернативен бюджет”. Това заяви в ефира на bTV председателят на БСП Корнелия Нинова, съобщиха от пресцентъра на Националния съвет на БСП. Лидерът на левицата заяви, че ще съди всички, които са свързали името й, и това на БСП, с „Цанков камък”. По думите й обвинението, че е заличила, публикувайки писмото от прокуратурата, подписа на прокурора, за да скрие, че не е главният прокурор, е тежка некомпетентност на бивш вътрешен министър, която е по-притеснителна от всички други неточности в изказването му. „Той би трябвало да знае, че има закон за защита на личните данни и становище на комисията, че такива документи не се публикуват с име и подпис. Другото е изнасяне на лични данни, за което бих била укорима”, обясни тя. По нейните думи за това, че е спазила закона, Цветанов твърди, че това е фалшификат и злоупотребява с името на главния прокурор. „Да се смея ли или да плача, че такива хора ни управляват и за това, че когато се спазва законът се казва, че ти си фалшив, а ако го нарушаваш, си оригинал”, каза още тя.\r\nКорнелия Нинова подчерта, че всичко това е било направено от управляващите, за да се отклони вниманието от кражбите на правителството. „Не може да стигнеш дъното и да копаеш надолу с рекет за 4 тона суджук от българска фирма”, допълни тя. На второ място председателят на БСП посочи и антикорупционния закон на левицата. „Той е добър и среща все по-голяма подкрепа и  ГЕРБ се притесниха от него. Ако този закон мине, ще има истинска борба с корупцията”, заяви тя. По думите й БСП и ГЕРБ имат закони и трябва да се даде право на избор на хората да преценят кое е по-добро и целта да бъде да се създаде такъв закон, който да се бори с корупцията и то с кражбите на политиците. Според нея има съществени различия в предложенията - ГЕРБ искат изпълнителната власт да назначава и контролира органа за борба с корупцията. „Това е нонсенс, защото правителството и изпълнителната власт генерират най-много корупция, защото там са пари, обществени поръчки. Да имаш орган, с който да се контролираш сам себе си, е без смисъл. Нашето предложение е това да излезе от параметрите на изпълнителната власт и да има 3 власти, които взаимно да се контролират – президентска, законодателна и изпълнителна”, коментира тя. Нинова заяви, че БСП предлага президентът, който и да е той, да назначава председателя на тази агенция, за да има разпределение на властите, взаимен контрол и взаимно ограничаване, а останалите членове на комисията да бъдат избирани с 2/3 от парламента.\r\nНинова посочи, че вместо да се води този разговор по същество, ГЕРБ хвърлят димка върху БСП, за да внушат на хората, че не може тези, които са корумпирани, да се борят с корупцията. „Когато говорят за отговорност, г-н Борисов ще поеме ли своята за „Цанков камък? Неговото правителство завършва проекта през 2010г. и сключва някои от договорите, открива проекта и реже лентата. Той казва: „Това е едно от най-модерните съоръжения в Югоизточна Европа”, каза още тя.\r\nКорнелия Нинова коментира, че органите ще кажат кой носи отговорност. „Ние искаме случаят да не се потулва и да се разбере цялата истина до край. Ако това се остави така, ще бъде поредната капка в политиката на прехода, когато политиците се замерят с някакви безпочвени обвинения, резултат няма, а у хората остава усещането за несправедливост. Защо 5 дни ГЕРБ мълчат? Хвърлиха тази димка и се уплашиха?”, попита тя. Нинова подчерта, че има и отговор от австрийския посланик, че е информирал австрийските служби, защото проектът е финансиран от австрийски банки, проектиран, строен и контролиран от австрийски фирми.\r\nКорнелия Нинова заяви, че друга причина за „Цанков камък” е и фактът, че по това време е трябвало да се даде оценка за първите 100 дни на кабинета „Борисов-3\",  които са катастрофални за държавата, въпреки хвалбите им. „100 дни управляваха без програма. За тези 100 дни се отказаха от сериозни предизборни обещания  - полицаи във всяко село и преизчисляване на всички пенсии, а минималната да стане 300 лв. 100 дни на абсолютни скандали за кражби и далавери - „Суджукгейт”, битка вътре на групи в ГЕРБ за НДК и то на фона на председателството, битка вътре между институциите с войната, която обявиха на президента Радев”, заяви председателят на левицата. Тя допълни, че за това време е насадена омраза и  агресия в обществото, а опонентът е наричан „убиец”, „кръвопиец”. По думите й е имало и много напрежение в обществото – протести на полицаи, на майки на деца с увреждания, на еколози. „Противоречията в правителството все повече избиват. Какво не могат да разпределят?”, попита лидерът на БСП.\r\nНинова заяви, че е посетила и родното си място Крушовица, където в почивните дни е имало и протест. „Общините са натрупали дългове, а безотговорността на изпълнителната власт ги принуждава да трупат дългове, а после изпраща НАП, за да им взима читалищата”, заяви тя. По думите й тези дългове са поради политиката към общините - \"правителството увеличи минималната работна заплата, но не даде на общините пари за това увеличение, прехвърлена им е отговорността за професионалните училища, а общините нямат пари да ги издържат\". „Да не им прехвърляме постоянно отговорности, без да сме ги осигурили финансово. Идва гласуване на бюджет и темата общини е една от най-важните”, заключи Корнелия Нинова.", "date": "2017.08.23", "title": "Корнелия Нинова, БСП: Започва сезонът на алтернативата"}
{"url": "http://www.focus-news.net/news/2017/08/23/2428323/pregled-na-osnovnite-temi-v-blagoevgradskiya-pechat.html", "text": "„Кюстендилки пикираха разсад за ягоди в Италия за 1000 лв. заплата, сега стягат куфари за Франция, обещали им 9 евро на час“ е водещото заглавие на вестник „Струма“. Според изданието, Италия се е превърнала в предпочитано място за сезонна работа за кюстендилки. „Директорът на НОИ Ил. Георгиев тренира бокс и пие над 2 литра вода дневно, шефът на хирургия д-р Димитров 3 пъти седмично прави кардиоупражнения във фитнеса, болничният шеф д-р Митев ходи по 3 км пеша“, информира вестникът. От първа страница на ежедневника четем още, че „Съкращения на педагози готвят съветниците в Сатовча, в Крибул  учениците са 20, учителите - 8, във Ваклиново на 7 деца има един преподавател, в Долен съотношението 4:1“. „Собственик на БМВ осъди „Напоителни системи“ да му платят 3 264 лв. за потрошения в шахта в Пороминово автомобил“ информира изданието. На първа страница е посместен и коментар на кмета Апостол Апостолов: Община Симитли се превърна в добра бизнес дестинация, автомагистрала „Струма“ е жизненоважна за нас.\r\n„Екшън в Боровец! Пребиха роми, наети от ресторантьора Любо Иванов - Скъпия да чистят отходен канал, хотелиери подозират гардовете на вдовицата на Бай Миле - Силвия Панагонова“ е водещото заглавие на вестник „Вяра“. Група роми, наети да чистят канал за отпадни води в Боровец, бяха пребити в курортно селище. Каналът се намира на границата между имота на Любо Иванов, по прякор Скъпия, и хотел „Мура“, който се държи от вдовицата на Бай Миле - Силвия Панагонова. От челото на вестника четем още, че „Кюстендил гръмна: Роби сме на въображаем медицински център и пародия на хотел, кой усвои парите, защо 37 общински съветници мълчат като риби“. От водещата страница на изданието научваме още, че 3000 съборяни изядоха 10 000 кюфтета и раздрусаха с хора Бобошево, чудеха се: Певицата Камелия няма да намигне на кмета Крум Маринов за хонорар под 10 бона“. На първа страница е поместено още едно заглавие: „Замениха глобата от 3 000 лв. на бившия депутат Александър Методиев с порицание, цял месец ще развяват условната му присъда за хулиганство през общината в Самоков“.", "date": "2017.08.23", "title": "Преглед на основните теми в благоевградския печат"}
{"url": "http://www.focus-news.net/news/2017/08/23/2428324/yordan-yordanov-kmet-na-dobrich-amerikanska-firma-proyavyava-interes-za-investitsii-v-grada.html", "text": "Американска фирма проявява интерес за инвестиции в града. Това съобщи кметът Йордан Йорданов на Добрич, предаде кореспондент на Радио „Фокус” – Варна. Търговското аташе на Посолството на САЩ у нас се е свързало с кмета на Добрич преди няколко седмици и е поискана среща за обсъждане на идеята. Срещата ще се състои днес, каза Йорданова. „Предстои да обсъдим потенциални възможности за това какво точно биха желали те да правят на територията на нашия град, как искат да го развиват и какви виждания имат“, обясни той. Според него, заявеният интерес е добър атестат. \r\nОбщина град Добрич не е осъществявала някакви целенасочени контакти с цел привличане на инвеститорския интерес, компанията по своя инициатива търси сътрудничество. Това, по думите на кмета, говори добре за Община Добрич.\r\nЖулиета НИКОЛОВА", "date": "2017.08.23", "title": "Йордан Йорданов, кмет на Добрич: Американска фирма проявява интерес за инвестиции в града"}
{"url": "http://www.focus-news.net/news/2017/08/23/2428325/turskoto-mvr-angela-merkel-ni-eksploatira-pokray-sluchaya-s-izdirvaniya-ot-interpol-erdogan-akhanla.html", "text": "Министерството на вътрешните работи (МВР) на Турция обвини Берлин и лично канцлера Ангела Меркел в „експлоатация и злоупотреба с името на  Анкара” по повод издирването с „червения бюлетин” на „Интерпол” и задържането в Испания на германския писател от турски произход Ердоган Акханлъ, предаде информационната агенция Догу хабер ажансъ (ДХА). В официалната позиция на турското МВР се посочва, че „последвалото освобождаване на въпросното лице е станало в значителна степен след изявления на германския канцлер Ангела Меркел”. „Разбира се, че обвиненията и експлоатацията на държавата ни от страна на Ангела Меркел чрез каналите на „Интерпол” са неприемливи. Защото както и по отношение на всички други издирвани чрез „червения бюлетин” на „Интерпол” лица, към Ердоган Акханлъ са приложени абсолютно същите правила и процедури.”, цитира ДХА становището на турското МВР. Георги Димов", "date": "2017.08.23", "title": "Турското МВР: Ангела Меркел ни експлоатира покрай случая с издирвания от „Интерпол” Ердоган Акханлъ"}
{"url": "http://www.focus-news.net/news/2017/08/23/2428326/kmetat-na-sofiya-yordanka-fandakova-shte-proveri-rekonstruktsiyata-na-uchastak-ot-bul-ovcha-kupel.html", "text": "Кметът на София Йорданка Фандъкова ще провери реконструкцията на участък от бул. „Овча Купел”, съобщиха от пресцентъра на Столична община. Проверката ще се проведе в 12.00 часа в отсечката от ул. „Коломан” до бул. „Цар Борис III” (влизане от ул. „Коломан”). В инспекцията ще вземе участие и заместник-кметът Евгени Крусев.", "date": "2017.08.23", "title": "Кметът на София Йорданка Фандъкова ще провери реконструкцията на участък от бул. „Овча Купел”"}
{"url": "http://www.focus-news.net/news/2017/08/23/2428327/die-zeit-avstriyskiyat-vanshen-ministar-razkritikuva-diktatora-redzhep-tayip-erdogan.html", "text": "Министърът на външните работи на Австрия Себастиян Курц разкритикува поведението на турския президент Реджеп Тайип Ердоган, в което – съгласно думите му, се открояват диктаторски маниери, съобщава националният ежедневник Die Zeit.\r\n„Той развива страната в грешна и опасна посока. Действията му срещу критици, дисиденти и малцинства е абсолютно неприемливо. Президентът Ердоган определено е диктатор\", коментира първият дипломат на Виена.\r\nВ контекста на планираното присъединяване на Турция в ЕС, Курц подчерта:  „Анкара се стреми към членство в ЕС до 2023 г., което няма да се осъществи\", въпреки че на европейците им е ясно, че тогава се навършват 100 г. от създаването на републиката. \r\n„Но все още трябва да ясно да се знае: страната все повече се отдалечава от Европа, икономическите ефекти ще бъдат непредсказуеми и за двете страни“, допълни Курц.\r\nАвстрия подкрепи позицията на канцлера Ангела Меркел, която отхвърли разширяването на митническия съюз с Анкара. „Тъй като в момента на човешките права и демократичните ценности се нарушават системно в Турция, задълбочаване на митническия съюз с Турция е напълно нереалистично\", заяви Курц.\r\nПравителството в Анкара има значителен интерес от разширяването на митническия съюз, който съществува от 1996 г. насам, по отношение на селскостопанските продукти, обществените поръчки и услугите. Целта е да се постигне по-силен икономически растеж. Тереза Герова", "date": "2017.08.23", "title": "Die Zeit: Австрийският външен министър разкритикува „диктатора“ Реджеп Тайип Ердоган"}
{"url": "http://www.focus-news.net/news/2017/08/23/2428328/vidin-37-godishna-zhena-e-kupila-domati-s-falshiva-banknota-ot-100-evro.html", "text": "37-годишна жена от Брегово е купила домати с фалшива банкнота от 100 евро, съобщиха от Областната дирекция на МВР – Видин. Срещу нея е образувано досъдебно производство за престъпление по чл.244, ал.1 от НК. Вчера в градчето жената прокарала в обръщение подправени парични знаци – банкнота от 100 евро, с която заплатила закупени домати от жител на село Гъмзово. Работата на разследващите по случая продължава.", "date": "2017.08.23", "title": "Видин: 37-годишна жена е купила домати с фалшива банкнота от 100 евро"}
{"url": "http://www.focus-news.net/news/2017/08/23/2428329/veliko-tarnovo-s-11-sm-se-e-ponizhilo-nivoto-na-reka-dunav-kray-svishtov-prez-izminaloto-denonoshtie.html", "text": "С 11 см се е понижило нивото на река Дунав при Свищов за изминалото денонощие, съобщиха от Хидрометеорологичната станция в града. Водният стоеж на реката е 112 см. Температурата на водата e  24.2 градуса.", "date": "2017.08.23", "title": "Велико Търново: С 11 см се е понижило нивото на река Дунав край Свищов през изминалото денонощие"}
{"url": "http://www.focus-news.net/news/2017/08/23/2428330/dimitar-margaritov-kzp-izvarshihme-okolo-2-500-proverki-po-moreto-ot-nachaloto-na-letniya-sezon.html", "text": "Около 2 500 проверки в търговски и туристически обекти по Черноморието е извършила Комисията за защита на потребителите от началото на летния сезон. Съставени са 150-160 акта за нарушения като основното е несъвпадение между обещаното и предоставеното в заведения и хотели. Такива са и най-честите сигнали от туристи. Това съобщи председателят на Комисията за защита на потребителите (КЗП) Димитър Маргаритов пред Нова ТВ, съобщиха от пресцентъра на комисията. Има и оплаквания от неизрядни отношение между търговци, които могат да повлияят на почивката на потребителите. „Миналата седмица имахме доста тежък случай – поради неуредени отношение между туроператор и хотелиер на група туристи от около 200 души първоначално беше отказано настаняване в хотела. Намесихме се ние, министърът на туризма и успяхме да направим така, че в крайна сметка тези неуредени отношения да не попречат на туристите да бъдат настанени. \r\nПо думите на председателя изключително редки са случаите на начисляване на такси от типа – „празен стол”, „празна чиния”, „желание на клиента” и т.н. Коментарът му бе по повод нов случай на включване на нестандартни услуги в касов бон – този път в заведение в Харманли, което е начислило такса „нищо” в размел на 5 лв. за едночасов престой без консумация. \r\n„Имаше няколко случаи, в които търговци се опитваха некоректно да заблуждават своите клиенти, че дължат определени суми за неща, които по-скоро бяха измислени”, добави Маргаритов. Той даде пример с т. нар. такса „желание на клиента”, която бе начислена на посетители на заведение в Кранево, пожелали допълнителна обработка на поръчаното ястие. Според него това е нарушение, тъй като услугата не е предвидена в менюто, а законът изисква предлаганото в заведението да се описва там. Но отново подчерта, че това са по-скоро спорадични случаи, защото статистиката на Комисията показва, че в последните години нарушенията намаляват.\r\nМаргаритов потвърди, че проверките на КЗП по морето продължават до края на сезона, като посочи, че те не би следвало да смущават осъществяващите дейността си съгласно изискванията на закона търговци.", "date": "2017.08.23", "title": "Димитър Маргаритов, КЗП: Извършихме около 2 500 проверки по морето от началото на летния сезон"}
{"url": "http://www.focus-news.net/news/2017/08/23/2428331/vidin-nivoto-na-reka-dunav-se-povishi-s-14-sm-pri-novo-selo.html", "text": "Нивото на река Дунав се повиши с 14 см при Ново село през последното денонощие, водният стоеж е 132 см, съобщават от местната Хидрометеорологична станция. Нивото на Дунав край Видин е 167 см, а при Лом стойностите на речното ниво са 185 см, регистрирано е понижение от 5 см. С 13 см се е понижило речното ниво край Оряхово, водният стоеж там е 77 см. \r\nТемпературата на водата край Ново село е 24,2 градуса, край Оряхово е 24 градуса.", "date": "2017.08.23", "title": "Видин: Нивото на река Дунав се повиши с 14 см при Ново село"}
{"url": "http://www.focus-news.net/news/2017/08/23/2428332/sliven-politsiyata-izze-okolo-5-000-kasa-tsigari-bez-aktsizen-banderol-pri-proverka-na-lek-avtomobil.html", "text": "Полицията иззе около 5 000 къса цигари без акцизен бандерол при проверка на лек автомобил, съобщиха от Областната дирекция на МВР – Сливен. Вчера около 17.30 часа в района на Сливенски минерални бани служители на участък „Запад” при извършване на патрулно постова дейност спират за проверка лек автомобил „Фолксваген”. Автомобилът е управляван от 67-годишен мъж от град Карнобат. В хода на проверката той предава доброволно 4 800 къса цигари без акцизен бандерол. Работата по случая продължава. Образувано е досъдебно производство.", "date": "2017.08.23", "title": "Сливен: Полицията иззе около 5 000 къса цигари без акцизен бандерол при проверка на лек автомобил"}
{"url": "http://www.focus-news.net/news/2017/08/23/2428333/veernje-novosti-sarbiya-sled-aferata-s-podslushvaniyata-vuchich-i-zaev-gasyat-iskri-po-telefona.html", "text": "Сръбският президент Александър Вучич и македонският премиер Зоран Заев в телефонен разговор са опитали да загасят искрите след аферата с подслушваният, пише в днешния си брой белградският Večernje novosti.\r\nСпоред изданието \"официален Белград е показал, че е готов да намали напрежението в двустранните отношения и да прекрати дипломатическата война, започната от Македония с подслушването на сръбското посолство в Скопие и на висши сръбски функционери, от страна на македонските специални служби с помощта на САЩ\".\r\nVečernje novosti се позовава на източници от сръбското президентство, според които президентът Вучич е запознал македонския премиер с доказателствата, с които сръбските служби за сигурност разполагат и го е уведомил, че подобно поведение няма да допринесе за развитието на отношенията между двете страни.\r\nСръбският държавен глава е уведомил Зоран Заев, че страната му знае за готовността на Македония да подкрепи членството на Косово в ЮНЕСКО и че през последните три месеца македонската дипломация е заблуждавала с позицията си, \"говорейки неистини\".\r\nПо казуса със сръбския служител на разузнаването Горан Живалевич, пребивавал в сградата на парламента по време на щурма от протестиращи на 27 април 2017 г., очевидно със съгласието на правителството на ВМРО-ДПМНЕ, Вучич е заявил, че Сърбия е подложена на натиск , с който няма да се съгласи.\r\nVečernje novosti цитира вицепремиера и министър на външните работи Ивица Дачич, който заявява, че \"изтеглянето на дипломатическия персонал на посолството в Скопие трябва да покаже на Македония, че Сърбия знае всичко, за което Македония се договаря и се кани да предприеме, а така не се прави между приятели\". Тереза Герова", "date": "2017.08.23", "title": "Večernje novosti (Сърбия): След аферата с подслушванията Вучич и Заев гасят искри по телефона"}
{"url": "http://www.focus-news.net/news/2017/08/23/2428334/sofiyska-rayonna-prokuratura-se-samosezira-za-napadenie-nad-ekip-na-barza-pomosht-v-kv-nadezhda.html", "text": "Софийска районна прокуратура се самосезира от материали в електронните и печатни медии, относно осъществени закани към екип на Бърза помощ, посетил адрес в кв. „Надежда” в София на 21 август. Това съобщиха от пресцентъра на прокуратурата.\r\nВ тази връзка е образувана прокурорска преписка относно наличие на данни за извършено престъпление от общ характер, като извършването на проверката е възложена на служители при Второ Районно управление - СДВР.", "date": "2017.08.23", "title": "Софийска районна прокуратура се самосезира за нападение над екип на Бърза помощ в кв. „Надежда”"}
{"url": "http://www.focus-news.net/news/2017/08/23/2428335/arh-boyan-kolarov-zam-kmet-na-dobrich-ogranicheni-sredstva-sa-prichina-za-zabavyaneto-na-pochistvaneto-na-rastitelnostta-po-patya-za-selo-bogdan.html", "text": "Ограничени средства са причина за забавянето на почистването на растителността по пътя за село Богдан и това е свързано с удръжките заради наложената на Община град Добрич финансова корекция след построяването на депото за битови отпадъци край село Стожер. Това съобщи арх. Боян Коларов, зам.-кмет с ресор „Устройство на територията“, предаде кореспондент на Радио „Фокус” – Варна. Дейностите по прочистване на растителността вече са започнали. През миналата седмица работниците почти са достигнали границата на Общината с косенето. Тази седмица е предвидено кастрене на храсти и ниски клони. \r\n„Съвсем оправдано и гражданите, и транспортните фирми се оплакваха, че е трудно за автобусите да преодоляват тази избуяла растителност, защото тя много сериозно навлизаше върху пътното платно. Работим по въпроса и много скоро пътят към село Богдан ще бъде приведен в добър вид“, каза арх. Боян Коларов. От Общината се надяват следващата пролет стабилни финанси да позволят спазване на графиците за тази дейност.\r\nЖулиета НИКОЛОВА", "date": "2017.08.23", "title": "Арх. Боян Коларов, зам.-кмет на Добрич: Ограничени средства са причина за забавянето на почистването на растителността по пътя за село Богдан"}
{"url": "http://www.focus-news.net/news/2017/08/23/2428336/daily-sabah-frantsiya-raboti-v-tyasno-satrudnichestvo-s-turtsiya-za-deportiraneto-na-chlenove-na-islyamska-darzhava.html", "text": "Френският вътрешен министър Жерар Коломб заяви, че правителството в Париж работи съвместно с Турция в наблюдението на френските граждани, воюващи в редиците на „Ислямска държава“, и по-конкретно за тези от тях, които се връщат обратно в европейската страна, пише вестник Daily Sabah.\r\nОколо 700 френски граждани са били в редиците на „Ислямска държава“ в Ирак и Сирия и подобно на други европейски държави, Франция трябва да се справи с потока на тези, които се завръщат в страната. \r\nВ изявление по телевизия BFM, Коломб заяви, че много французи, сред които жени и деца, все още остават в Сирия и Ирак. До момента в страната са се върнали 217 възрастни и 54 деца. Министърът посочи, че завърналите са следени внимателно. \r\nИзданието припомня, че Турция контролира не само изхода, но и входа към Сирия и Ирак, и е успяла да задържи над пет хиляди заподозрени, като е депортирала поне още толкова терористи от общо 95 държави.  Цанко Цолов", "date": "2017.08.23", "title": "Daily Sabah: Франция работи в тясно сътрудничество с Турция за депортирането на членове на „Ислямска държава“"}
{"url": "http://www.focus-news.net/news/2017/08/23/2428337/afp-petima-tsivilni-sa-zaginali-pri-samoubiystven-atentat-na-talibanite-v-afganistan.html", "text": "Петима цивилни са загинали, а други 25 са ранени при самоубийствен атентат в южната част на Афганистан,  извършен от талибаните, предава AFP.\r\n„Самоубийствен атентатор детонира зареден с експлозив автомобил на паркинг, разположен в близост до полицейско управление в Лашкар Гах“, заяви говорител на властите в провинция Хелманд.\r\nСред жертвите има деца и жени, поясни говорителят. Тереза Герова", "date": "2017.08.23", "title": "AFP: Петима цивилни са загинали при самоубийствен атентат на талибаните в Афганистан"}
{"url": "http://www.focus-news.net/news/2017/08/23/2428338/bdzh-patnicheski-prevozi-eood-za-poredna-godina-osiguryava-patuvaneto-do-moreto-na-detsa-v-neravnostoyno-polozhenie.html", "text": "„БДЖ – Пътнически превози” ЕООД за поредна година ще осигури пътуването до морето на деца от СУ „Св. Св. Кирил и Методий” – град Пордим, съобщиха от пресцентъра на БДЖ. По инициатива на Национално сдружение на сираците в България (НССБ) малчуганите ще прекарат част от лятната си ваканция в курортен комплекс Албена. \r\nУтре, 24 август, с влак от Плевен до Варна ще пътуват деца в неравностойно положение и техните придружители. В деня след приключването на летния лагер (31 август) националният железопътен превозвач ще осигури и прибирането на децата в Плевен. \r\nРъководството на „Холдинг БДЖ” ЕАД винаги е подкрепяло инициативите за социална адаптация и интеграция на децата, лишени от родителска грижа, зачитането на техните права като пълноценни граждани на нашето общество, както и правото им на качествен и достоен живот.", "date": "2017.08.23", "title": "„БДЖ – Пътнически превози” ЕООД за поредна година осигурява пътуването до морето на деца в неравностойно положение"}
{"url": "http://www.focus-news.net/news/2017/08/23/2428339/agentsiya-fokus-izlachva-na-zhivo-vav-feysbuk-brifing-na-vatreshniya-ministar-valentin-radev.html", "text": "Агенция „Фокус“ излъчва на живо във „Фейсбук“ вътрешния министър Валентин Радев . Пресконференцията може да гледате на живо в страницата на ИА „Фокус“ във „Фейсбук“ .", "date": "2017.08.23", "title": "Агенция „Фокус“ излъчва на живо във „Фейсбук“  брифинг на вътрешния министър Валентин Радев"}
{"url": "http://www.focus-news.net/news/2017/08/23/2428340/pregled-na-nyakoi-ot-osnovnite-temi-v-germanskiya-pechatagentsiya-fokus.html", "text": "Кандидатът на социалдемократите за канцлерския пост в Берлин Мартин Шулц изказа остра критика по повод политическия курс на президента на САЩ Доналд Тръмп и призова за изтегляне на американските ядрени оръжия от Германия, съобщава националният ежедневник Die Frankfurter Allgemeine Zeitung.\r\nФедерално правителство, водено от ГСДП, ще работи усилено в тази насока, увери Шулц в рамките на предизборна изява в Трир, провинция Рейнланд-Пфалц.\r\nПо непотвърдена информация до 20 американски ядрени оръжия все още се съхраняват на територията на Германия, въпреки че Студената война отдавна е приключила. Лидерът на ГСДП бе категоричен, че ще се противопостави на политиката на „превъоръжаване“, която защитава Тръмп.\r\n*** Министърът на външните работи на Австрия Себастиян Курц разкритикува поведението на турския президент Реджеп Тайип Ердоган, в което – съгласно думите му, се открояват диктаторски маниери, съобщава националният ежедневник Die Zeit.\r\n„Той развива страната в грешна и опасна посока. Действията му срещу критици, дисиденти и малцинства е абсолютно неприемливо. Президентът Ердоган определено е диктатор\", коментира първият дипломат на Виена.\r\nВ контекста на планираното присъединяване на Турция в ЕС, Курц подчерта:  „Анкара се стреми към членство в ЕС до 2023 г., което няма да се осъществи\", въпреки че на европейците им е ясно, че тогава се навършват 100 г. от създаването на републиката. \r\n„Но все още трябва да ясно да се знае: страната все повече се отдалечава от Европа, икономическите ефекти ще бъдат непредсказуеми и за двете страни“, допълни Курц.\r\nАвстрия подкрепи позицията на канцлера Ангела Меркел, която отхвърли разширяването на митническия съюз с Анкара. „Тъй като в момента на човешките права и демократичните ценности се нарушават системно в Турция, задълбочаване на митническия съюз с Турция е напълно нереалистично\", заяви Курц.\r\nПравителството в Анкара има значителен интерес от разширяването на митническия съюз, който съществува от 1996 г. насам, по отношение на селскостопанските продукти, обществените поръчки и услугите. Целта е да се постигне по-силен икономически растеж.\r\n*** След близо половин година в затвора край Истанбул, германският журналист от турски произход Дениз Юджел бе посетен от посланика на ФРГ в Турция Мартин Ердман, съобщава националният ежедневник Die Welt, като се позовава на данни от Министерството на външните работи в Берлин.\r\nЮджел, кореспондент на изданието, се намира в затвора в Силиври западно от Истанбул, където се намира още един задържан германец – активистът Петер Щойднер. \r\n„Добре е, че германският посланик успя да разговаря с Юджел и Щойднер и да се увери, че и двамата се справят добре при тези обстоятелства. И с двамата разговорите бяха интензивни и продължиха повече от час\", се казва в съобщението от Министерството на външните работи на ФРГ.\r\nВ следващите дни се планира и посещение на преводача и журналиста Месале Толу, което отложено поради липса на време, уточняват от редакцията.\r\n***", "date": "2017.08.23", "title": "Преглед на някои от основните теми в германския печат(Агенция „Фокус“)"}
{"url": "http://www.focus-news.net/news/2017/08/23/2428341/plovdiv-chetiri-sela-v-oblastta-sa-s-narusheno-vodopodavane-zaradi-avarii.html", "text": "Четири села в областта са с нарушено водоподаване заради аварии. Това съобщиха за Радио „Фокус“ – Пловдив от водоснабдителното дружество. Без вода са домакинствата в селата Болярци, Тополово, Първенец и Красново. Екипите работят по отстраняването на проблеми в Карлово и Хисаря.\r\nВода няма да има на ул. „Христо Ботев“ в Карлово. Авариен ремонт оставя без вода и живущите на ул. „Васил Петрович“ в Хисаря. \r\nЕкипите работя по отстраняването на аварии също така в Асеновград, където намалено водоподаване има на ул. „Крайречна“ в кв. „Долни Воден, ул. „Абоба“ и ул. „Атанас Мишев“.\r\nНарушено е и водоподаването улиците „Пълдин“ №6 и ул. „Васил Левски“ №244 в Пловдив.\r\nКристиян ГАРОВ", "date": "2017.08.23", "title": "Пловдив: Четири села в областта са с нарушено водоподаване заради аварии"}
{"url": "http://www.focus-news.net/news/2017/08/23/2428342/credissimo-pretendent-za-titlata-evropeyski-inovator-na-2017-na-european-fintech-awards-2017.html", "text": "Credissimo е единствената българска компания, номинирана от организаторите на престижния конкурс European FinTech Awards 2017, в категорията „Алтернативни финанси “. Това съобщиха от пресцентъра на компанията. \r\nПрестижната номинация, нарежда българското дружество сред водещите европейски компании, като Credissimo се състезава за място сред най-големите финансово-технологични структури в Европа, както и за отличието „Европейски иноватор на 2017“. \r\nСлед спечелените многобройни награди и постижения през последната година, поканата за участие в престижния конкурс е поредното доказателство, че Credissimo успешно развива своята политика, като потребителски ориентирана компания. Потвърждение на това е признанието, което дружеството получи през юни от българските потребители, като беше избрана за любима „Финансова институция“ и „Любима марка“ в единствената потребителска класация у нас – „Любимите марки”. Иновативни решения и модели, високата клиентска удовлетвореност и разрастващата се експанзия на компанията за , са само част от причините за номинацията и в European FinTech Awards 2017. Благодарение на своите постижения, в рамките само на една година, компанията стартира ключови партньорства с международни технологични компании като Viber, Facebook, Instantor, Bitcoinpay, Green Business Bureau, които спомагат за нейното развитие. Междувременно Credissimo получи специална покана от Google за участие в Think Finance Central Europe 2017, събитието обединяващо най-големите финансови компании в сектора.\r\nCredissimo представлява България сред силна конкуренция от утвърдени европейски ФинТек компании като Mintos (Латвия), Lendify (Швеция), Viventor (Холандия), Fidor Bank (Германия), Funding Circle (Англия), Wonga (Холандия), Zonky (Чехия), Cream Finance (Латвия), 4Finance (Латвия) и др.  \r\n„Номинацията, която получихме е първата на световно ниво, което е огромно признание за нас. Да бъдеш единствената българска компания на един от най-значимите конкурси във финансово-технологичната сферата, е доказателство, че Credissimo вече се нарежда сред най-иновативните и обещаващи дружества в Европа. След множеството отличия, които компанията ни получи през последните месеци, участието в конкурса е поредната оценка за работата и старанието на целия ни екип. Пожелаваме успех на всички участници в конкурса.” заяви г-н Янков, изпълнителен директор на компанията.\r\nEuropean FinTech Awards е един от най-престижните конкурси, който оценява работата на компаниите от финансово-технологичния сектор в Европа, като събира над 500 предприемачи, банкери, инвеститори и консултанти. Тази година темата на наградите е \"Епохата на ФинТек индустрията\". \r\nНосителите на наградите ще бъдат обявени на специална церемония на 27 септември в Брюксел.\r\nГласувайте и вие, и подкрепете единствената българска компания в European FinTech Awards 2017, като дадете своя глас .", "date": "2017.08.23", "title": "Credissimo – претендент за титлата „Европейски иноватор на 2017“ на European FinTech Awards 2017"}
{"url": "http://www.focus-news.net/news/2017/08/23/2428343/pregled-na-osnovnite-temi-ot-balkanskiya-pechat-agentsiya-fokus.html", "text": "Френският вътрешен министър Жерар Коломб заяви, че правителството в Париж работи съвместно с Турция в наблюдението на френските граждани, воюващи в редиците на „Ислямска държава“, и по-конкретно за тези от тях, които се връщат обратно в европейската страна. \r\nОколо 700 френски граждани са били в редиците на „Ислямска държава“ в Ирак и Сирия и подобно на други европейски държави, Франция трябва да се справи с потока на тези, които се завръщат в страната. \r\nВ изявление по телевизия BFM, Коломб заяви, че много французи, сред които жени и деца, все още остават в Сирия и Ирак. До момента в страната са се върнали 217 възрастни и 54 деца. Министърът посочи, че завърналите са следени внимателно. \r\nИзданието припомня, че Турция контролира не само изхода, но и входа към Сирия и Ирак, и е успяла да задържи над пет хиляди заподозрени, като е депортирала поне още толкова терористи от общо 95 държави.\r\n*** В сряда, 23 август, лидерите на Македония и Сърбия ще проведат серия телефонни разговори, в които ще обсъдят дипломатическата криза между двете държави.\r\nДнес по обяд македонският премиер Зоран Заев и президентът на Сърбия Александър Вучич за последните недоразумения между Белград и Скопие, които възникнаха след изтеглянето на целия персонал на посолството на Сърбия от страната. Външните министри на двете страни Никола Димитров и Ивица Дачич също ще проведат телефонен разговор по темата. \r\nПо-рано Никола Димитров заяви, че се опитва да говори с Дачич от неделя, когато персоналът на сръбското посолство в Скопие бе оттеглен, но инициативата му не е завършила с успех.\r\nВ събота в Драч, на срещата на лидерите на страните от Западните Балкани, вече бе договорена и среща между македонския премиер Зоран Заев и сръбския му колега Анна Бърнабич.\r\nУправляващите в Белград поясниха, че причината за оттеглянето на пероснала от посолството в Скопие е заради „нападателна разузнавателна дейност срещу институциите на Сърбия\".\r\nВучич заяви в изявление за RTS, че „нещата между Македония и Сърбия ще тръгнат в по-добра посока\". Очаква се следващата седмица част от персонала на посолството да се върне в Скопие, а посланикът – в началото на месец септември.\r\nПравителството на Македония приветства съобщенията на официален Белград за запазването на приятелските отношения и нормализирането на ситуацията. Димитров заяви, че Македония „нито е имала намерение, нито е дала заповед или инструкция, нито е извършила разузнавателни действия срещу и в ущърб на някоя от нашите съседни страни, включително и Сърбия\".\r\n*** Правителството в Атина работи усилено, за да се подготви за планираното посещение в Гърция на френския президент Еманюел Макрон, насрочено за периода 7-8 септември, като се стреми да засили интереса на френските инвеститори и да насърчи голяма делегация от предприемачи, които да го придружат на пътуването му.\r\nМеждувременно дипломатите разглеждат обещанията за икономическо сътрудничество, направени от предшественика на Макрон - Франсоа Оланд, по време на посещение в Атина миналата година, и се опитват да проправят пътя за по-конкретни ангажименти по време на посещението на Макрон в гръцката столица в началото на следващия месец.\r\nИзточници, близки до министър-председателя Алексис Ципрас, разкриват, че правителството се надява да издейства конкретни ангажименти от френските компании, които вече са изразили интерес да инвестират в пристанището на Солун като част от приватизационния ход, който Гърция ускорява под натиска на международните кредитори.\r\nДобрите резултати от посещението на Макрон ще бъдат от голяма полза за премиера Алексис Ципрас, който няколко дни по-късно трябва да се изправи срещу политическия и бизнес елит на Гърция в рамките на Международния панаир в Солун.\r\n*** Сръбският президент Александър Вучич и македонският премиер Зоран Заев в телефонен разговор са опитали да загасят искрите след аферата с подслушваният.\r\nСпоред изданието \"официален Белград е показал, че е готов да намали напрежението в двустранните отношения и да прекрати дипломатическата война, започната от Македония с подслушването на сръбското посолство в Скопие и на висши сръбски функционери, от страна на македонските специални служби с помощта на САЩ\".\r\nVečernje novosti се позовава на източници от сръбското президентство, според които президентът Вучич е запознал македонския премиер с доказателствата, с които сръбските служби за сигурност разполагат и го е уведомил, че подобно поведение няма да допринесе за развитието на отношенията между двете страни.\r\nСръбският държавен глава е уведомил Зоран Заев, че страната му знае за готовността на Македония да подкрепи членството на Косово в ЮНЕСКО и че през последните три месеца македонската дипломация е заблуждавала с позицията си, \"говорейки неистини\".\r\nПо казуса със сръбския служител на разузнаването Горан Живалевич, пребивавал в сградата на парламента по време на щурма от протестиращи на 27 април 2017 г., очевидно със съгласието на правителството на ВМРО-ДПМНЕ, Вучич е заявил, че Сърбия е подложена на натиск , с който няма да се съгласи.\r\nVečernje novosti цитира вицепремиера и министър на външните работи Ивица Дачич, който заявява, че \"изтеглянето на дипломатическия персонал на посолството в Скопие трябва да покаже на Македония, че Сърбия знае всичко, за което Македония се договаря и се кани да предприеме, а така не се прави между приятели\".\r\n***", "date": "2017.08.23", "title": "Преглед на основните теми от балканския печат (Агенция „Фокус“)"}
{"url": "http://www.focus-news.net/news/2017/08/23/2428344/afp-kitay-predupredi-che-amerikanskite-sanktsii-nyama-da-pomognat-za-satrudnichestvoto-za-severna-koreya.html", "text": "Китай предупреди в сряда, че новите санкции на САЩ, насочени към китайските фирми, свързани със Северна Корея, „няма да помогнат\" за сътрудничеството с Пекин в кризата на Корейския полуостров, предава AFP.\r\nМинистерството на финансите на САЩ предприеударни мерки срещу китайски и руски граждани и компании във вторник, обвинявайки ги в подкрепа на ядрената програма на Северна Корея и в опит да избегнат санкциите на Вашингтон.\r\nМерките бяха наложени, след президентът Доналд Тръмп призова Пекин да направи повече, за да убеди своя съюзник Северна Корея да изостави ядрените си амбиции.\r\n„Действята на САЩ няма да помогнат за разрешаването на проблема, както и за взаимното доверие и сътрудничество с Китай\", заяви говорителката на външното министерство на азиатската страна.\r\n„Настояваме американската страна да прекрати това нарушение и да го коригира\", допълни представителят на Пекин.\r\nВ същото време тя заяви, че „извънредно напрегнатата\" ситуация на Корейския полуостров „показва известни признаци за отслабване\" благодарение на съгласуваните усилия на различни страни, въпреки че „остава изключително сложна и чувствителна\". \r\nКоментарите на Пекин идват на фона на изявление, с което държавният секретар на САЩ Рекс Тилерсън даде сигнал, че преговорите със Северна Корея вероятно ще са възможни „в близко бъдеще\". Тереза Герова", "date": "2017.08.23", "title": "AFP: Китай предупреди, че американските санкции „няма да помогнат“ за сътрудничеството за Северна Корея"}
{"url": "http://www.focus-news.net/news/2017/08/23/2428345/plovdiv-protestirashtite-v-kuklen-shte-blokirat-patya-plovdiv-asenovgrad-ako-se-dade-polozhitelno-stanovishte-za-izgrazhdane-na-krematorium-kray-grada.html", "text": "Жителите на Куклен ще предприемат ефективни стачни действия и ще блокират пътя Пловдив-Асеновград, ако се даде положително становище за изграждане на крематориум край града. Това съобщи пред журналисти Ива Дичева от Инициативния комитет на протестиращите, предаде репортер на Радио „Фокус“ – Пловдив. Жителите на Куклен ясно и многократно изразяват позицията си, че не желаят на територията на града да бъде изграден инсинератор. „Куклен е чисто земеделски район, хората са земеделски производители. Отглежда се върху земя, която в една или друга степен е замърсена от други заводи, генериращи отпадък. Не искаме допълнително замърсяване. Искаме да се преборим с това, защото това е нашата територия, нашето населено място. Не желаем на нашата територия да функционира съоръжение, което се свързва със смърт и негативни емоции“, коментира Дичева. По думите й, има достатъчно места, където човек да изрази почит към мъртвите. „Всеки има свобода да се изрази и как да бъдат третирани тленните останки на близките му. Не може в центъра на една индустриална зона, където се създават блага за хората, да се извършва изгаряне на човешки тленни останки. Това е недопустимо“, подчерта Дичева. \r\nЖителите са организирали подписка, в която подкрепата си са заявили около 2 000 души, 1 000 от които са с нанесено ЕГН. Ива Дичева каза още, че жителите на Куклен имат подкрепата на населението от село Крумово в Община Родопи, също на Православната църква и Мюфтийството.\r\nОколо 50 жители на Куклен, подкрепени от кмета на града Мария Белчева, протестираха пред сградата на РИОСВ-Пловдив срещу готвения строеж на крематориум край града им. Протестиращите се събраха пред сградата на институцията, за да присъстват на второ заседание по казуса с изграждането на крематориум и да изразят  недоволството си за трети пореден път.\r\nТони МИХАЙЛОВ", "date": "2017.08.23", "title": "Пловдив: Протестиращите в Куклен ще блокират пътя Пловдив – Асеновград, ако се даде положително становище за изграждане на крематориум край града"}
{"url": "http://www.focus-news.net/news/2017/08/23/2428346/veernje-novosti-sarbiya-s-pomoshtta-na-amerikantsite-makedontsite-sa-podslushvali-visshi-srabski-funktsioneri.html", "text": "\"С помощта на американците македонците са подслушвали висши сръбски функционери\", пише белградският Večernje novosti.\r\nСпоред изданието македонските и американските агенти на службите за сигурност са работили върху план за дестабилизацията на Сърбия, насочен най-вече срещу президента Вучич, като най-влиятелен сръбски политик.\r\nVečernje novosti твърди, че особена роля в шпионската афера между Сърбия и Македония играят сръбски бизнесмени, които влияят на правителството на Зоран Заев през последните месеци и най-вече Зоран Башанович, специален съветник на македонския премиер.Агенция \"Фокус\" припомня:\r\nЗоран Башанович е сръбски бизнесмен и естраден продуцент, свързан с кариерата на редица сръбски фолк и поп певици и с влияние върху сръбските медии, е бивш член на ръководството на Сръбската прогресивна партия (СПС) и някогашен приближен на сръбския президент Александър Вучич. За близостта им свидетелства факта, че настоящият сръбски президент кумува на сватбата на Башанович на 12 май 2010 г. в Белград. Впоследствие отношенията между двамата се усложняват и Башанович се превръща в опонент на Вучич. В края на 2012 г. името на Зоран Башанович е замесено в скандал с хотелски кражби във Флорида, САЩ, като заедно със съпругата си Бояна е задържан от полицията и освободен от съда през май 2013 г. След формирането на коалиционното правителство на Зоран Заев Башанович на 1 юни 2017 г. е определен за специален съветник на премиера.", "date": "2017.08.23", "title": "Večernje novosti (Сърбия): С помощта на американците македонците са подслушвали висши сръбски функционери"}
{"url": "http://www.focus-news.net/news/2017/08/23/2428347/ministar-valentin-radev-az-spryah-porachkata-za-obsluzhvaneto-na-tel-112-useshtam-se-pritisnat-kato-ministar-ot-tezi-koito-dosega-sa-izpalnyavali-zadalzheniyata-si-po-tozi-dogovor.html", "text": "Аз спрях поръчката за обслужването на тел. 112. Това каза на брифинг министърът на вътрешните работи Валентин Радев след правителственото заседание, предаде репортер на Агенция „Фокус“. „Аз спрях поръчката за тел. 112. Беше намерен дефект в нея и това беше основанието. Усещам се притиснат като министър от тези, които досега са изпълнявали задълженията си по този договор. Имаме известни слабости в министерството назад във времето, тъй като не са плащани пари за поддръжка. От експертизата, която имам, в момента правим така, че се договаряме с представител на небългарска фирма, които са вършили нещата досега, да продължават да ги вършат без това да е в ущърб на гражданите“, заяви силовият министър.\r\nЛюба АЛЕКСИЕВА\r\nОчаквайте подробности!", "date": "2017.08.23", "title": "Министър Валентин Радев: Аз спрях поръчката за обслужването на тел. 112, усещам се притиснат като министър от тези, които досега са изпълнявали задълженията си по този договор"}
{"url": "http://www.focus-news.net/news/2017/08/23/2428348/prezidentat-na-frenskata-republika-emanyuel-makron-shte-bade-na-poseshtenie-v-balgariya.html", "text": "Държавният глава Румен Радев и министър-председателят Бойко Борисов ще проведат разговори с президента на Френската република Еманюел Макрон на 25 август в двореца „Евксиноград“ във Варна, съобщиха от правителствената информационна служба. Президентът Макрон и неговата съпруга Брижит Макрон ще бъдат на посещение в страната по съвместна покана на президента Радев и премиера Борисов.\r\nПерспективите за развитие на двустранните отношения между България и Франция, двустранното икономическо, инвестиционно и културно сътрудничество, охраната на външните граници на Европейския съюз, както и идеите за бъдещето на Европа, ще бъдат сред акцентите на срещите на френския президент в България. Във фокуса на разговорите ще бъдат също така заложените в програмата на Българското председателство на Съвета на ЕС приоритети, европейската перспектива на Западните Балкани и присъединяването на страната ни към Шенген и към Организацията за икономическо сътрудничество и развитие (ОИСР).\r\nЦеремонията по посрещането на президента на Френската република е от 10.00 часа пред двореца „Евксиноград“, като след нея ще се състои официалната снимка на двамата президенти и техните съпруги.\r\nСлед церемонията президентите Радев и Макрон ще проведат среща „на четири очи“ и ще ръководят пленарните разговори между официалните делегации на двете президентски институции. В 11.15 часа двамата президенти ще дадат съвместна пресконференция за медиите. \r\nОт 11.35 часа е срещата на „четири очи“ между министър-председателя Бойко Борисов и президента Макрон, която ще бъде последвана от пленарни разговори. От българска страна в тях ще участват вицепремиерите Екатерина Захариева, Томислав Дончев и Красимир Каракачанов, както и министър Владислав Горанов. Пресконференцията на премиера Борисов и президента Макрон е от 12.45 часа.\r\nВ късния следобед министър-председателят Бойко Борисов и френският му гост ще посетят Центъра с навигационни симулатори във Висшето военноморско училище „Н. Й. Вапцаров“ във Варна.", "date": "2017.08.23", "title": "Президентът на Френската Република Еманюел Макрон ще бъде на посещение в България"}
{"url": "http://www.focus-news.net/news/2017/08/23/2428349/zornitsa-kralev-zam-kmet-na-blagoevgrad-nie-sme-parvata-obshtina-koyato-s-evropeyski-sredstva-uspya-da-renovira-sgradata-na-pozharnata.html", "text": "Ние сме първата община, която с европейски средства успя да реновира сградата на пожарната. Това каза за Радио „Фокус“ - Пирин Зорница Кралева, зам.-кмет на Община Благоевград. По думите й, проектът „Въвеждане на мерки за енергийна ефективност, осигуряване на достъп на хора в неравностойно положение в сградата на Региона служба „Пожарна безопасност и защита на населениетом - Благоевград е от голямо значение. „Стойността на проекта е 586 500 лева. Успяхме да приключим този проект преди изтичане на срока, тъй като договорът за безвъзмездна финансова помощ е до края на месец септември. Ние сме първата община, която чрез европейски средства успя да реновира сграда на пожарната. Независимо от това, че сме община, административните сгради, които са държавна собственост също са част от това, което ще бъде санирано, а типичен пример за това е сградата на МВР“, обясни Кралева. По думите й, проектът цели подобряване на енергийната ефективност, качеството на работна среда и осигуряване на достъпа на хората с увреждания до сградата на пожарната.\r\nЛора КАЛЧЕВА", "date": "2017.08.23", "title": "Зорница Кралев, зам.-кмет на Благоевград: Ние сме първата община, която с европейски средства успя да реновира сградата на пожарната"}
{"url": "http://www.focus-news.net/news/2017/08/23/2428350/ministerskiyat-savet-odobri-dokladi-s-rezultatite-ot-zasedaniya-na-saveta-na-es.html", "text": "Правителството одобри резултатите от три заседания на Съвета на Европейския съюз, проведени през месец юли. Това съобщиха от правителствената информационна служба. \r\nСъветът по земеделие и рибарство се състоя на 17 и 18 юли в Брюксел. По време на заседанието се проведе дебат за актуалното състояние на Общата политика в областта на рибарството и възможностите за риболов. Комисията представи резултатите от конференцията „ОСП: Кажи своето мнение”. Министрите подчертаха важната роля на селското стопанство за гарантиране на устойчивия растеж на производството на храни. Те се обединиха около мнението, че финансирането на ОСП трябва да бъде стабилно и адекватно, дори и в контекста на по-малък бюджет на ЕС след Брекзит.\r\nБългария информира за резултатите от проведеното в страната проучване за двойния стандарт при храните, резултатите от което доказват съществуването му. ЕК възложи на Съвместния изследователски център да разработи методология за надеждността на тестовете, които могат да бъдат провеждани, с оглед установяване на двойствено качество на хранителните продукти.\r\nНа 18 юли в Талин се проведе неформален Съвет на министрите по конкурентоспособност и телекомуникации. Развитието на телекомуникационните системи от пето поколение – 5G, беше основна тема на заседанието. Подписана беше декларация за „Осигуряване на 5G успех за Европа”. Документът е насочен към насърчаване на конкурентоспособността на Европа в областта на цифровите технологии, тъй като 5G ще позволят още по-бърза интернет скорост и ще ускорят използването на автономни автомобили, иновативни индустриални машини, приложения за безопасност и сигурност, интелигентни електроизмервателни уреди и електронно здравеопазване.\r\nНеформалното заседание на Съвета на Европейския съюз по заетост, социална политика, здравеопазване и потребителски въпроси, част Здравеопазване”, се проведе на 20 и 21 юли в Талин. Акцент в дискусиите беше поставен върху две теми, които са приоритетни за Естонското председателство – дигиталното здравеопазване и мерките за ограничаване на вредната употреба на алкохол. \r\nВ рамките на неформалното заседание на Съвета българската делегация проведе среща с Европейската комисия. Министър Николай Петров представи двата водещи приоритета за сектор „Здравеопазване” по време на Българското председателство – здравословно хранене при децата и преодоляване недостига на лекарствени продукти.", "date": "2017.08.23", "title": "Министерският съвет одобри доклади с резултатите от заседания на Съвета на ЕС"}
{"url": "http://www.focus-news.net/news/2017/08/23/2428351/blagoevgrad-festival-posveten-na-opernata-i-klasicheska-muzika-shte-se-provede-v-bansko.html", "text": "За осми пореден път Банско става център на класическото изкуство. Това съобщиха от пресцентъра на Община Банско. В три поредни вечери градският площад на курорта ще бъде мизансцен на фестивала, посветен на оперната и класическа музика. Балетът по музика на Чайковски, „Спящата красавица” ще открие културното събитие. Спектакълът е на Държавна опера Русе с участието на солисти и кордебалет, както и Весела Василева, Павел Кирчев, Галина Христова. Приказката на Шарл Перо, представена чрез езика на танца, увлича с великолепната си музика, виртуозност на танца, както и с многообразието от приказни персонажи, поради което се и възприема с лекота от публиката.\r\nПетъчната вечер в полите на Пирин ще бъде отредена на операта „Джани Скики” от Джакомо Пучини. Солистите на Русенската опера Добромир Момеков, Мария Цветкова, Андреана Николова, Дилян Близнаков, Александър Баранов, Момчил Миланов, Стоян Стоянджов, Теодор Петков, Евгени Ганев, Петя Цонева, под диригентството на Найден Тодоров, ще ни пренесат в комичния сюжет, основан на случка от „Божествена комедия” на Данте Алигери.\r\nПрез последната фестивална вечер, любителите на класическото изкуство, ще могат да гледат легендарния мюзикъл „Котките”, представен от Варненската опера. След премиерата му през 1981 г. в „Уест Енд”, „Котките“ се превръщат в най-поставяния бродуейски мюзикъл на всички времена. Това е шоуто, което изстрелва кариерата на сър А.Л. Уебър в небесата. Мюзикълът е базиран на поемата на Т.С. Елиът „Книгата на стария опосум за практични котки“. Поезията бива преработена в още по-блестящ текст от Тим Райт, а Уебър композира музиката, като и двамата добавят много от себе си. Режисьор на постановката е Светозар Донев, а солисти – Валентина Куцарова, Милен Божков, Николай Добрев, Линка Стоянова, Даниела Дякова, Ирина Жекова.\r\nСпектаклите започват от 20.30 часа, входът е свободен.", "date": "2017.08.23", "title": "Благоевград: Фестивал, посветен на оперната и класическа музика, ще се проведе в Банско"}
{"url": "http://www.focus-news.net/news/2017/08/23/2428352/tsvetan-kitov-e-predlozhen-za-nov-mandat-nachelo-na-dato.html", "text": "Правителството предлага на Президента на Република България да издаде указ за назначаването на Цветан Китов за председател на Държавна агенция „Технически операции”, считано от 23 октомври 2017 г. Това съобщиха от правителствената информационна служба. \r\nЦветан Китов изпълнява тази длъжност от 23 октомври 2013 г. съгласно решение на Министерския съвет и 4-годишният му мандат изтича през тази година. Влезлите в сила промени в Закона за СРС предвиждат председателят на ДАТО да се назначава с указ на Президента на републиката по предложение на Министерския съвет.", "date": "2017.08.23", "title": "Цветан Китов е предложен за нов мандат начело на ДАТО"}
{"url": "http://www.focus-news.net/news/2017/08/23/2428353/the-dubrovnik-times-gorski-pozhar-bushuva-na-harvatskiya-ostrov-mlet.html", "text": "Горски пожар е избухнал тази нощ на хърватския остров Млет, съобщава електронното издание The Dubrovnik Times. Гъста борова гора се е запалила и поради силния северен вятър огънят бързо се е разпространил. По информация на местните пожарни служби засега няма опасност за хора или сгради. \r\nНа място са изпратени 35 пожарникари, които са локализирали пожара. В случай на нужда, отряд от други 50 души е събран в Дубровник с готовност да окаже помощ, ако се наложи. За евентуалното им прехвърляне е подготвен ферибот. Цанко Цолов", "date": "2017.08.23", "title": "The Dubrovnik Times: Горски пожар бушува на хърватския остров Млет"}
{"url": "http://www.focus-news.net/news/2017/08/23/2428354/dobrich-spetsializiranoto-izlozhenie-na-dobrichki-panair-shte-se-provede-v-sk-prostor-no-shte-bade-razpolozheno-po-severnata-aleya.html", "text": "Специализираното изложение „Селското стопанство и всичко за него“ на „Добрички панаир“ ще се проведе в Спортен комплекс (СК) „Простор“, но ще бъде разположено по северната алея. Това съобщи арх. Боян Коларов, зам.-кмет с ресор „Устройство на територията“, предаде кореспондент на Радио „Фокус” – Варна. Алеята се „движи“ покрай една от оградите на комплекса. Покрай нея „минава“ „3-ти път“ в местността „Лозята“. Участъкът от този път, по думите на зам.-кмета, от десетилетия е бил занемарен. В същото време порталът на спортния комплекс в тази част е бил отворен, което е дало възможност на гражданите транзитно да преминават от там, а на места оградата е разрушена, за да се стига до имотите. Това, според на арх. Коларов, не е редно: „Това е една общинска собственост, която първо че е част от парка, второ тя представлява един комплекс от съоръжения, които по някакъв начин трябва да бъдат охранявани и стопанисвани. И не е редно толкова безконтролно да се влиза и излиза в комплекса“, посочи арх. Боян Коларов. \r\n„Добрички панаир“ АД е направило доста инвестиции, за да бъде ползвано мястото за специализираното изложение, което започва на 29 август, подчерта той. Общината е започнала да насипва фрезован асфалт по този участък от пътя, за да бъде приведен в по-добър вид във връзка с изложението. Материалите са останалите от дейностите през миналата година, уточни арх. Коларов. Работата е започнала от участъка в най-тежко състояние, което е било причина пътят да не се ползва от гражданите. Поетапно работата ще обхване цялата дължина на пътния участък. Ремонтът ще бъде до отбивката за пътя за Гробищния парк. Дейностите се извършват от Общинското предприятие „Комуналстрой“. Предстои също прочистване на храсти и ниски клони в района на пътя до зала „Добротица“. С началото на изложението порталът на СК „Простор“ ще бъде затворен, а автомобилите ще могат да се движат по „3-ти път“. На следващ етап ще бъде ремонтирана и оградата, каза още арх. Боян Коларов. \r\nЖулиета НИКОЛОВА", "date": "2017.08.23", "title": "Добрич: Специализираното изложение на „Добрички панаир“ ще се проведе в СК „Простор“, но ще бъде разположено по северната алея"}
{"url": "http://www.focus-news.net/news/2017/08/23/2428355/v-patentovanata-marka-darzhaven-vestnik-shte-bade-vklyuchen-i-gerbat-na-balgariya.html", "text": "Правителството даде съгласието си изображението на герба на Република България да бъде включено в марката на „Държавен вестник”. Това съобщиха от правителствената информационна служба. \r\nНародното събрание е подало заявка в Патентното ведомство за регистрация на марка „Държавен вестник”. Марката е комбинирана, като в нея освен надпис „ДЪРЖАВЕН ВЕСТНИК официално издание на Република България”, е включено и изображението на герба. Съгласно чл. 3, ал. 2 от Закона за герб на Република България, изобразяването на държавния герб на други места, освен на държавния печат, се допуска само с акт на Министерския съвет.", "date": "2017.08.23", "title": "В патентованата марка „Държавен вестник” ще бъде включен и гербът на България"}
{"url": "http://www.focus-news.net/news/2017/08/23/2428357/faz-broyat-na-turtsite-tarseshtite-ubezhishte-v-germaniya-otnovo-narastva.html", "text": "Броят на турските граждани, търсещи убежище в Германия, отново нараства, съобщава националният ежедневник Die Frankfurter Allgemeine Zeitung.  \r\nПрез юли са регистрирани 620 кандидати – значително повече, отколкото са били в предходните месеци: през юни – 433, а през май – 498. Това става ясно от отговор на федералното вътрешно министерство в Берлин на въпрос, отправен от парламентарната група на „Левица“.\r\nСпоред левия депутат Севим Дагделен данните показват, че в Турция „демокрацията, върховенството на закона и правата на човека са отдавна хвърлени зад борда“. Тереза Герова", "date": "2017.08.23", "title": "FAZ: Броят на турците, търсещите убежище в Германия, отново нараства"}
{"url": "http://www.focus-news.net/news/2017/08/23/2428358/ministar-valentin-radev-firmata-poddarzhashta-tel-112-da-ne-se-podvezhda-po-tova-che-idvayki-predsedatelstvoto-darzhavata-mozhe-da-bade-pritiskana-s-nepriemlivi-usloviya.html", "text": "Фирмата, поддържаща тел. 112 да не се подвежда по това, че идвайки председателството, държавата може да бъде притискана с неприемливи условия. Това каза на брифинг министърът на вътрешните работи Валентин Радев след правителственото заседание, предаде репортер на Агенция „Фокус“. „Имам увереността, че ще постигнем оптимална цена за поддръжката, която не е била малка, за тази обществена поръчка. Това е единственият мотив – да спестим средства на данъкоплатците и да направим така, че да намерим златната среда и за тези, които ще извършат дейността или ще продължават да я извършват, и за нас като министерство да не даваме повече пари, отколкото ни е се струва, че е нормално за това. Много е сложна експертизата, а и са много малко специалистите, които могат да направят такава. Отправям апел към фирмата да бъдат по-конструктивни към нас. Да, те ще продължат, така се е случило, че договорът е такъв и те би трябвало, а и няма кой друг, да продължат поддръжката на тел. 112. Да не се подвеждат по това, че идвайки председателството, министерството и държавата ни могат да бъдат притискани с условия, които считаме за неприемливи“, заяви Радев. По думите му подобни статии всяват смут в гражданите, и то справедливо. Радев уточни, че от над 600 000 обаждания в последния месец и половина, само около 130 са били със сбъркани адреси. „Ако това притеснява някой, мен не ме притеснява. Имало е и по-драстични случаи. Въпреки че поддръжката известно време е била незаплащана от МВР, те продължават и в момента да поддържат системата. Оптимист съм, че до половин-един месец ще стигнем до край на тези преговори, ще сключим договор и системата ще бъде поддържана и за председателството, а и не само заради него. Тази обществена поръчка ще продължи. Другите функционалности могат да станат само ако системата се поддържа. Нашата първа задача е да направим първото – поддържаме системата, сключваме договор и след това говорим за другите две функционалности“, каза още министърът на вътрешните работи.\r\nЛюба АЛЕКСИЕВА", "date": "2017.08.23", "title": "Министър Валентин Радев: Фирмата, поддържаща тел. 112 да не се подвежда по това, че идвайки председателството, държавата може да бъде притискана с неприемливи условия"}
{"url": "http://www.focus-news.net/news/2017/08/23/2428359/priet-e-godishniyat-doklad-za-sastoyanieto-na-natsionalnata-sigurnost.html", "text": "Правителството одобри Годишния доклад за състоянието на националната сигурност и ще го внесе за разглеждане от Народното събрание. Това съобщиха от правителствената информационна служба. \r\nОсновна цел на доклада е да представи оценките на изпълнителната власт за рисковете, опасностите и заплахите пред националната сигурност, за ефективността и ефикасността на политиката за национална сигурност, за действията, които институциите на държавната власт планират да предприемат през следващия период.\r\nВ доклада се съдържат информация и оценки за вътрешно-политически събития, за процеси по реализиране на международни проекти и за събития в конфликтни райони в чужбина.\r\nОпасностите от външнополитически характер за националната сигурност на България през 2016 г. произтичаха основно от продължаващите бойни действия в Сирия, от предизвикания от тях, както и от нестабилността в други райони на света, бежански и миграционен натиск към страните от Европейския съюз, се посочва в доклада. Съществен дебат за състоянието на света в европейски мащаб е предизвикал и резултатът от референдума във Великобритания за излизане от Европейския съюз.\r\nВъв вътрешен план докладът разглежда аспектите на финансовата, икономическата и енергийната сигурност, социалната сигурност, сигурността в отношенията човек-природа, вътрешния ред, дейностите на чужди специални служби, състоянието на отбраната, киберсигурността, дейността по защита на класифицирана информация.\r\nПроектът на доклада е разгледан и одобрен на заседание на Съвета по сигурността към Министерския съвет на 21 юли.", "date": "2017.08.23", "title": "Приет е годишният доклад за състоянието на националната сигурност"}
{"url": "http://www.focus-news.net/news/2017/08/23/2428360/odobren-e-godishniyat-doklad-na-komisiyata-za-eksporten-kontrol.html", "text": "Правителството одобри доклад на Междуведомствената комисия за експортен контрол и неразпространение на оръжията за масово унищожение за периода от 1 януари до 31 декември 2016 г. Това съобщиха от правителствената информационна служба. \r\nДокументът съдържа информация за националната система за експортен контрол, международно сътрудничество в тази област, изпълнение на международните ангажименти на страната ни в областта на експортния контрол и неразпространението на оръжията за масово унищожение, както и сделки на продукти, свързани с отбраната, и изделия и технологии с двойна употреба.\r\nСъгласно чл. 70 от Закона за експортния контрол на продукти, свързани с отбраната, и на изделия и технологии с двойна употреба, Министерският съвет представя доклада на Народното събрание. Документът се публикува на интернет страницата на Междуведомствената комисия, каквато е практиката през последните години.", "date": "2017.08.23", "title": "Одобрен е годишният доклад на комисията за експортен контрол"}
{"url": "http://www.focus-news.net/news/2017/08/23/2428361/burgas-dvama-voleybolisti-ot-neftohimik-2010-shte-igrayat-za-balgariya-na-evrovoley-2017-v-polsha.html", "text": "Двама волейболисти от „Нефтохимик 2010“ ще играят за България на Европейското първенство за мъже в Полша от 24 август до 3 септември. Това съобщиха от пресцентъра на Община Бургас. Селекционерът Пламен Константинов включи в групата от 14 състезатели разпределителят на бургаския тим Георги Братоев и либерото Теодор Салпаров. Нашите национали са в група „С“, заедно с отборите на Русия, Словения и Испания. Мачовете са в град Краков. \r\nБългарският отбор ще има за първи съперник Русия. Мачът е на 24 август, четвъртък, от 18:30 часа. На 26 август, събота, следва двубой срещу Испания, който е с начален час 21:30. България и Словения се срещат на 28 август, понеделник, от 18:30 часа.", "date": "2017.08.23", "title": "Бургас: Двама волейболисти от „Нефтохимик 2010“ ще играят за България на Евроволей 2017 в Полша"}
{"url": "http://www.focus-news.net/news/2017/08/23/2428362/tass-v-yemen-35-dushi-sa-zaginali-v-rezultat-na-vazdushen-udar-na-arabskata-koalitsiya.html", "text": "Поне 35 цивилни са загинали в резултат на бомбардировка в йеменската столица Сана, извършени от самолети на регионалната коалиция, водена от Саудитска Арабия, съобщава ТАСС, позовавайки се на информация от телевизионния канал  Al Mayadeen.\r\nВъздушният удар е бил нанесен над северната част на столицата.\r\nВ Йемен от август 2014 г. се води борба между правителствените сили и шиитите. Най-активната ѝ фаза бе през март 2015 година, когато арабската коалиция изпрати военни сили на територията на Йемен, определяйки действията си като необходими за спиране на конфликта.    Цанко Цолов", "date": "2017.08.23", "title": "ТАСС: В Йемен 35 души са загинали в резултат на въздушен удар на арабската коалиция"}
{"url": "http://www.focus-news.net/news/2017/08/23/2428363/pravitelstvoto-se-razporedi-s-imoti-darzhavna-sobstvenost.html", "text": "Правителството промени от публична в частна държавна собственост статута на няколко имота и ги предостави безвъзмездно на общини. Това съобщиха от правителствената информационна служба. \r\nМестната власт в Любимец получава терен от 5,8 дка за обособяване на площадка за безвъзмездно предаване на разделно събрани отпадъци от домакинствата, както и на площадка за разделно събиране и съхраняване на битови биоразградими отпадъци. Имотът се намира в местността „Любимец“.\r\nОбщина Пловдив получи правото да управлява за срок от 10 години комплекса „Източна порта на Филипопол”. Имотът е археологическа недвижима културна ценност с категория „национално значение“. Предоставянето му на общината ще позволи реставрация, експониране и управление, които да спомогнат за развитието на културния туризъм. Опазването на обекта и осъществяването на други научни, културни, образователни и туристически дейности, ще се извършват в съответствие с изискванията на Закона за културното наследство от Регионалния археологически музей – Пловдив.\r\nНа община Разград се предоставят имоти за образователни дейности. Министерският съвет прехвърля безвъзмездно правото на собственост върху терени и сградите на Професионалната гимназия по селско стопанство и хранително-вкусови технологии „Ангел Кънчев“ поради промяна на статута на училището от държавно в общинско. Досега имотите са били с предоставени права за управление на Министерството на земеделието, храните и горите.\r\nПравителството предостави на община Варна за временно управление държавен имот на ул. „Овеч” №2 в кв. „Виница”. В него ще бъдат настанени децата от предучилищна и яслена възраст от Детска градина №23 „Иглика” за времето до 31 декември 2018 г. Решението ще позволи децата да продължат да посещават заниманията си, докато основната сграда на детската градина бъде ремонтирана заради конструктивни промени.\r\nОт публична в частна държавна собственост беше променен статутът на част от имот на бул. „Одрин“ №75 в Любимец. С решението кабинетът дава и съгласие за неговото премахване. Частта от имота включва два склада с обща площ 534 кв. м, сграда – ГСМ (161 кв. м) и сграда – питомник (49 кв. м), които са част от дом за временно настаняване на чужденци. Сградите, управлявани от МВР, са с отпаднала необходимост за ведомството и не се ползват по предназначение заради опасност от самосрутване.\r\nПравителството даде съгласие да бъде продаден имот, собственост на „Холдинг БДЖ“ ЕАД, чрез пряко договаряне на община Ботевград. Продажбата ще се извърши на цена не по-ниска от определената от независим оценител. Двуетажната административна сграда със застроена площ от 120 кв. м се намира на бул. „Трети март“ в Ботевград. Сградата е с отпаднала необходимост за дружеството и не се предвижда да се използва за дейността му. С продажбата ще отпаднат разходите по нейната поддръжка и ще се реализират допълнителни приходи за дружеството.\r\nС друго решение Министерският съвет учреди безсрочен сервитут върху поземлен имот от 114 кв. м в землището на силистренското село Калипетрово. Сервитутът се учредява за изграждане и обслужване на подземни електрически кабели за реконструкция на две кабелни линии, изместени във връзка с изграждане на кръгово кръстовище. Агенция „Пътна инфраструктура“ ще заплати нормативно определените цена и разноски за учредяването на сервитута на Изпълнителната агенция по горите и на ДП „Североизточно държавно предприятие“ – Шумен.", "date": "2017.08.23", "title": "Правителството се разпореди с имоти – държавна собственост"}
{"url": "http://www.focus-news.net/news/2017/08/23/2428364/ministar-vladislav-goranov-shte-rakovodi-balgarskata-delegatsiya-v-sreshtite-na-savetite-na-upravitelite-na-grupata-na-svetovnata-banka-i-na-mvf.html", "text": "Правителството определи състава на делегацията, с която България ще участва в редовните годишни срещи на Съветите на управителите на Групата на Световната банка и на Международния валутен фонд (МВФ), които ще се проведат в периода 13-15 октомври 2017 г. във Вашингтон. Това съобщиха от правителствената информационна служба. \r\nБългарската делегация ще бъде ръководена от министъра на финансите Владислав Горанов в качеството му на управител за България в организациите от Групата на Световната банка. В състава на делегацията влизат още управителят на БНБ и управител за България в МВФ Димитър Радев, заместник-министърът на финансите и заместник-управител за България в МВФ Маринела Петрова и подуправителят на БНБ и заместник-управител за страната в Световната банка Димитър Костов.\r\nВ рамките на форума българските делегати ще се срещнат с висши ръководни екипи на МВФ и Световната банка, с представители на международни финансови институции, на инвестиционни и централни банки. Участието на България в предстоящите годишни срещи увеличава възможностите на страната ни за разширяване и стабилизиране на международните контакти.", "date": "2017.08.23", "title": "Министър Владислав Горанов ще ръководи българската делегация в срещите на Съветите на управителите на Групата на Световната банка и на МВФ"}
{"url": "http://www.focus-news.net/news/2017/08/23/2428365/ministar-valentin-radev-myarkata-za-naznachavaneto-na-1000-uniformeni-politsai-do-kraya-na-godinata-e-izpalnena-dokladvah-go-na-premiera.html", "text": "Мярката за назначаването на 1000 униформени полицаи до края на годината е изпълнена. Това каза на брифинг министърът на вътрешните работи Валентин Радев след правителственото заседание, предаде репортер на Агенция „Фокус“. „Става дума за назначаването на поне 1000 униформени полицаи до края на тази година. Това е част от нашата предизборна програма и от тази за управление на правителството. Докладвах на премиера, че от началото на годината за назначени 778 полицаи. Забраних назначаването в администрацията служителите, докато не се попълнят основните длъжности или голяма част от тях. Мярката е изпълнена и то не от началото на годината, а от влизането във властта на третото управление на премиера Борисов. От 5 май числата са такива“, коментира Радев. По думите му в дирекция „Жандармерия“ при ГД „Национална полиция“ са назначени 245 униформени служители, в ГД „Гранична полиция“ – 129 и в СДВР и ОДМВР – 560. Общо 934. „Това е към дата 8 август. В последната седмица може би са настанени и останалите 66. Утре в Асеновград ще открием Районното управление. Обещанието беше, че ще бъде открито възстановено районно управление“, каза още Валентин Радев.\r\nЛюба АЛЕКСИЕВА", "date": "2017.08.23", "title": "Министър Валентин Радев: Мярката за назначаването на 1000 униформени полицаи до края на годината е изпълнена, докладвах го на премиера"}
{"url": "http://www.focus-news.net/news/2017/08/23/2428366/dobrich-amerikanskata-firma-koyato-proyavyava-interes-kam-grada-se-zanimava-s-transportni-tehnologii.html", "text": "По инициатива на Посолството на САЩ в България се проведе среща между кмета на град Добрич Йордан Йорданов и представител за България на фирма Ломини ООД (Lomini Ltd.) – Стоян Стоянов, съобщиха от пресцентъра на Общината. В писмо до Община град Добрич Мария Галиндо – търговско аташе при Посолството на САЩ в България сподели, че би се радвала да види повече американски фирми да си партнират с български такива, както и с местното самоуправление. В тази връзка предложи на вниманието на Община град Добрич фирма Ломини ООД, оторизиран представител на Глобал Трафик Текнолоджис  – световно известен производител на цялостни решения за осигуряване на приоритетното преминаване през кръстовища на автомобили със специален режим на движение (Спешна медицинска помощ, Полиция, Пожарна и др.), както и автомобили на градския транспорт. \r\nПрез 2012 и 2013 г. със съдействието на Община Бургас, Община София-град и Община Варна, фирма Ломини ООД реализира 3 пилотни проекта (с продължителност от 3 до 6 месеца) за тестване системите на Глобал Трафик Текнолоджис (GTT) за осигуряване на приоритетното преминаване през кръстовища на автомобили със специален режим на движение и автомобили на градския транспорт. Оборудването е монтирано на общо 7 кръстовища, 7 автомобила на градския транспорт и на 5 автомобила на Пожарната и Спешна помощ. Ползите от съществуването на системата е оценено от ползвателите от спешна помощ, Пожарна и Градски транспорт.  Доказано е по безспорен начин, че системата е изключително ефективна и води до повишаване ефективността на СМП. \r\nВ България системата Оптиком (Opticom) е въведена в гр. Бургас на 32 кръстовища и на 77 превозни средства, с осигурено финансиране от ОПРР и в гр. Варна – 24 кръстовища и 16 превозни средства, също с финансиране от ОПРР.\r\nНа срещата, която се състоя днес =в Малка зала на Община град Добрич, търговският директор на фирма Ломини ООД, представител на GTT за България Стоян Стоянов направи кратка презентация на фирмата и нейните продукти. В срещата взе участие и представител на Посолството на САЩ в България Петър Делин.", "date": "2017.08.23", "title": "Добрич: Американската фирма, която проявява интерес към града, се занимава с транспортни технологии"}
{"url": "http://www.focus-news.net/news/2017/08/23/2428367/prez-septemvri-shte-se-provede-balgaro-izraelsko-uchenie.html", "text": "Правителството разреши преминаването през и пребиваването на територията на България с невоенен характер на въздухоплавателни средства и личен състав от ВВС на Израел. Те ще участват в съвместна българо-израелска летателна тренировка, която ще се проведе в началото на септември. Това съобщиха от правителствената информационна служба. \r\nВ учението от израелска страна ще участват до 42 въздухоплавателни средства с техните екипажи, както и до 40 военнослужещи за координация и техническа поддръжка.\r\nПровеждането на съвместните тренировъчни дейности ще доведе до повишаване на оперативната съвместимост и разширяване на военното сътрудничество между въоръжените сили на България и Израел, както и до усъвършенстване на подготовката на формирования от състава на българските ВВС.", "date": "2017.08.23", "title": "През септември ще се проведе българо-израелско учение"}
{"url": "http://www.focus-news.net/news/2017/08/23/2428368/blagoevgrad-obshtinata-provezhda-kampaniya-nasochena-kam-badeshti-i-nastoyashti-roditeli-s-detsa-do-3-godishna-vazrast.html", "text": "Община Благоевград провежда кампания за провеждане на поредица от лекции и беседи, насочени към бъдещи и настоящи родители с деца до 3 годишна възраст, съобщиха от пресцентъра на Общината. Срещите ще бъдат водени от специалисти и са напълно безплатни и достъпни за всички родители. Целта е родителите да получат ценна информация и практически съвети за отглеждането на своите деца. Те  ще се провеждат всеки месец в зала № 5 на Община Благоевград.  Информация за провеждането им ще се обявява предварително на интернет страницата на Община Благоевград и фейсбук страницата на Общностен център „Ранно детско развитие“. Не е необходимо предварително записване.\r\n Първата дискусия ще се проведе на 24 август, четвъртък, от 10.00 часа в зала №5 на Община Благоевград.  Предстоящата лекция е под надслов  „Първи грижи за новороденото“, с подтема „Кърменето“ и основен лектор д-р Славова- педиатър. В рамките на един час родителите ще могат да получат консултации по важни за тях въпроси, свързани с отглеждането на най-малките.    \r\nСрещите за бъдещи и настоящи родители са инициатива на Общностен център „Ранно детско развитие“, създаден и функциониращ в изпълнение на проект  „Услуги за ранно детско развитие в Община Благоевград” на Община Благоевград. Проектът се осъществява по Оперативна програма „Развитие на човешките ресурси” 2014–2020 г., процедура за директно предоставяне на безвъзмездна финансова помощ BG05M9OP001-2.004 „Услуги за ранно детско развитие“ с финансовата подкрепа на Европейския социален фонд. \r\nРеализирането на проекта е част от следваната политика на кмета на Благоевград д-р Атанас Камбитов за осигуряване на грижи за децата на Благоевград и техните родители.\r\n   Срещите са част от предвидените дейности по предоставяне на услугата „Предоставяне на психологическа подкрепа и консултиране на бъдещи и настоящи родители за формиране и развитие на родителски умения“.\r\n     С реализирането на проекта се цели увеличаване на готовността на децата и мотивацията им за равен старт в училище.", "date": "2017.08.23", "title": "Благоевград: Общината провежда кампания, насочена към бъдещи и настоящи родители с деца до 3 годишна възраст"}
{"url": "http://www.focus-news.net/news/2017/08/23/2428369/mariya-belcheva-kmet-na-kuklen-sotsialnoto-naprezhenie-sred-zhitelite-na-obshtinata-e-fakt-nyamame-neobhodimost-i-polza-ot-krematorium.html", "text": "Социалното напрежение сред жителите на община Куклен е факт. Общината няма необходимост и социална полза от изграждането на крематориум край града. Това каза пред журналисти в Пловдив кметът на Куклен Мария Белчева по време на протеста на жителите на града пред сградата на Регионалната инспекция по околната среда и водите в Пловдив, предаде репортер на Радио „Фокус“ – Пловдив. Община Куклен и жителите са изразили отрицателно становище спрямо инвестиционното намерение. „В наше писмено становище сме входирали нашите съображения, също пропуските в самата процедура по оценка на въздействието върху околната среда и най-вече недоволството на хората. Процедурата е факт, днес експертен съвет преценява дали доклада за въздействие е изряден и дали да даде разрешение за осъществяване на инвестиционните намерения за изграждане на крематориум. Куклен има официален представител при експертите и това е еколога на общината“, обясни Мария Белчева.\r\nДнес жителите на Куклен протестираха за трети път срещу инвестиционното предложение за  преустройство на изоставен склад за строителни материали в крематориум в местността „Орта Хан” в землището на Куклен.\r\nТони МИХАЙЛОВ", "date": "2017.08.23", "title": "Мария Белчева, кмет на Куклен: Социалното напрежение сред жителите на общината е факт, нямаме необходимост и полза от крематориум"}
{"url": "http://www.focus-news.net/news/2017/08/23/2428370/balgariya-shte-se-prisaedini-kam-sporazumenieto-za-sazdavane-na-fondatsiyata-evropeyski-sayuz-latinska-amerika-i-karibite.html", "text": "Правителството одобри присъединяването на България към Международното споразумение за създаване на Фондацията Европейски съюз - Латинска Америка и Карибите. Това съобщиха от правителствената информационна служба. \r\nСпоразумението е най-значимата инициатива в рамките на двурегионалния диалог Европейски съюз – Организация на държавите от Латинска Америка и Карибите (ОДЛАК). Неговата основна цел е укрепването на партньорството между ЕС и Латинска Америка и Карибите в изпълнение на приоритетите, набелязани на срещите на най-високо равнище, които се провеждат на всеки две години.\r\nОсновните тематични приоритети на Фондацията ЕС - ЛАК са сътрудничеството в областта на науката, технологиите и образованието, устойчивото развитие, инфраструктурата, климатичните промени, укрепването на демокрацията, по-нататъшното опознаване на деловите кръгове и представителите на гражданските общества, културата и др. \r\nСпоразумението създава условия за активизирането на отношенията на нашата страна със страните от Латинска Америка и Карибите и съдържа важни елементи, допринасящи за постигане на целите на външната дейност на Европейския съюз, определени в чл. 21 от Договора за ЕС, а именно за развитие и укрепване на правата на човека и демокрацията, за устойчива икономика и за социално и екологично развитие.", "date": "2017.08.23", "title": "България ще се присъедини към споразумението за създаване на Фондацията Европейски съюз – Латинска Америка и Карибите"}
{"url": "http://www.focus-news.net/news/2017/08/23/2428371/interfaks-sledstvieto-poiska-domashen-arest-za-kiril-serebrenikov.html", "text": "Следствието  поиска домашен арест за руския режисьор Кирил Серебреников, който бе задържан във вторник по подозрение за измама на стойност 68 млн. рубли, предава Инрерфакс, като се позовава на източник.\r\nБасманският съд в Москва ще заседава в сряда за мерките, които да бъдат наложени на театралния режисьор.  Тереза Герова", "date": "2017.08.23", "title": "Интерфакс: Следствието поиска домашен арест за Кирил Серебреников"}
{"url": "http://www.focus-news.net/news/2017/08/23/2428372/d-r-emil-kabaivanov-kmet-na-karlovo-obshtinata-zapazva-finansovata-si-stabilnost-i-shte-prodalzhi-da-go-pravi-s-tsenata-na-vsichko.html", "text": "Община Карлово запазва финансовата си стабилност и ще продължи да го прави с цената на всичко. Това каза за Радио „Фокус“ – Пловдив кметът на Карлово д-р Емил Кабаиванов по повод дейността на Общината от началото на 2017 година. По думите му, целта, която Общината си е поставила в началото на годината, е да се реализира намаление на разходите за издръжка на администрацията и с освободените средства да се изплащат стари натрупани задължения. „Успяваме да се справим с тази задача. Не е лесно, но е всеизвестно и споделено от кметовете на общините в България, че приходната част на бюджета е доста стеснена, защото събраните данъци се централизират и се приобщават към централния бюджет. След това ние чакаме благоволението на министъра на финансите да финансира една или друга инициатива, да увеличи издръжка и т.н. Много от общините, да не кажа почти всички, през годините са натрупали задължения. В момента Община Карлово е финансово стабилна и съм убеден, че ще запазим това състояние до края на годината“, обясни д-р Кабаиванов. Той допълни, че икономическата обстановка на територията на Община Карлово също запазва стабилни стойности.\r\nТони МИХАЙЛОВ", "date": "2017.08.23", "title": "Д-р Емил Кабаиванов, кмет на Карлово: Общината запазва финансовата си стабилност и ще продължи да го прави с цената на всичко"}
{"url": "http://www.focus-news.net/news/2017/08/23/2428373/balgariya-podkrepya-predlozhenieto-na-belgiya-za-naznachavane-na-sadiya-v-obshtiya-sad-na-es.html", "text": "Правителството одобри българската позиция за заседанието на КОРЕПЕР II, формат Конференция на представителите на правителствата на държавите-членки, което ще се проведе на 6 септември 2017 г. в Брюксел. Това съобщиха от правителствената информационна служба. \r\nНа заседанието ще бъде разгледано назначаването на един съдия в Общия съд на Европейския съюз. Това е издигнатата от Белгия кандидатура на Герт де Бере за съдия с мандат до 31 август 2022 г.\r\nС решението си Министерският съвет изразява подкрепата на България за направеното от Белгия предложение.", "date": "2017.08.23", "title": "България подкрепя предложението на Белгия за назначаване на съдия в Общия съд на ЕС"}
{"url": "http://www.focus-news.net/news/2017/08/23/2428374/ministar-valentin-radev-opashkite-v-kat-sofiya-sa-namaleli-opitvame-se-da-badem-po-lyubezni.html", "text": "Опашките в КАТ-София са намалели, опитваме се да бъдем по-любезни. Това каза на брифинг министърът на вътрешните работи Валентин Радев след правителственото заседание, предаде репортер на Агенция „Фокус“. „За над 160 услуги успяхме да намалим административната тежест. Над 30% от тях вече са електронизирани. Може да минете през КАТ и да видите там подобренията. Очакваме допълнителните 2,5 млн. лв., които трябва да бъдат отпуснати, за да довършим това, което сме решили на територията на софийската КАТ и да го размножим по останалите приемни пунктове в големите градове – Пловдив, Варна, Бургас. Имам сведения, че опашките са намалели. Опитваме се да бъдем все по-любезни, включително да премахнем ксероксите, които все още ги има отвън и се налага да размножаваме документи“, коментира Радев. По думите му е много важно този опит, който се натрупва в КАТ-София, да го прехвърлят в другите места. „Аз съм оптимист“, добави той. \r\nЗа увеличаването на заплатите на служителите на МВР и дали министерството ще поиска допълнително перо за това, когато бъде гласуван бюджетът за следващата година, Радев заяви, че този въпрос е бил повдигнат и на събирането с министър-председателя. „Той и всички умувахме над този въпрос, но няма да кажа точно какво. Естествено, че ходът е натам. Трябва да увеличим не само заплатите на служителите на МВР, а на целия сектор „Сигурност“. Търсят се начини и ви каня на 12 септември. Както знаете, има Съвет за социално партньорство. Там една от точките е точно това – обсъждаме предложенията на синдикатите на МВР. Ще бъде обсъдено повишаването на заплатите – кога, как, с колко“, каза още Валентин Радев.\r\nЛюба АЛЕКСИЕВА", "date": "2017.08.23", "title": "Министър Валентин Радев: Опашките в КАТ-София са намалели, опитваме се да бъдем по-любезни"}
{"url": "http://www.focus-news.net/news/2017/08/23/2428375/miroslava-tsoneva-obshtina-veliko-tarnovo-zachestyavat-vandalskite-proyavi-po-detskite-ploshtadki-i-v-parkovete-v-grada.html", "text": "Зачестяват вандалските прояви по детските площадки и в парковете във Велико Търново. Това заяви Мирослава Цонева, началник Отдел „Околна среда“ в Общината. Пред Радио „Фокус“ – Велико Търново тя заяви, че посегателствата са основно върху поливните системи и съоръженията за игра. „В момента правим ремонтни дейности на всички детски площадки, които имат нужда. Изграждаме дворни пространства в няколко детски ясли и градини на територията на общината. Предстоят още подобни инициативи, които се надяваме да приключат до края на годината“, обясни Цонева. Тя допълни, че проявите са концентрирани основно в кварталите на Велико Търново, тъй като в парковете и площадките в централната градска част има охрана и видеонаблюдение. Въпреки това Общината няма нужния ресурс да създаде тези условия навсякъде.\r\nЛуиза ТРАНЧЕВА", "date": "2017.08.23", "title": "Мирослава Цонева, Община Велико Търново: Зачестяват вандалските прояви по детските площадки и в парковете в града"}
{"url": "http://www.focus-news.net/news/2017/08/23/2428376/vitsepremierat-valeri-simeonov-i-ombudsmanat-maya-manolova-shte-uchastvat-vav-forum-za-efektivno-reshavane-problemite-na-etnicheskata-integratsiya-v-asenovgrad.html", "text": "Вицепремиерът Валери Симеонов и омбудсманът на България Мая Манолова ще участват в първото заседание на Национална кръгла маса за реална политика и ефективно решаване проблемите на етническата интеграция, което ще се проведе в Асеновград на 24 август. Това съобщиха за Радио „Фокус“ – Пловдив от отдел „Връзки с обществеността“ на Община Асеновград. Темата на първото заседание е „Образование и трудова заетост“, като началото ще бъде поставено в 10.00 часа в заседателна зала № 305 в Общината. Форумът ще започне с официални обръщения към участниците на кмета на Асеновград д-р Емил Караиванов и на вицепремиера Валери Симеонов. В подтема „Образование“ своите становища ще представят омбудсманът на България Мая Манолова, заместник-министърът на образованието Деница Сачева и кметът на Община Смядово и член на Управителния съвет на Националното сдружение на общините в България Иванка Петрова. В подтема „Трудова заетост“, чието обсъждане започва от 13.00 часа, ще вземат участие със становище Росица Димитрова, заместник-министър на труда и социалната политика и Донка Михайлова, кмет на Община Троян и заместник-председател на Управителния съвет на Националното сдружение на общините в България. Между отделните модули във форума е предвидено и време за дискусия. Първото заседание на Национална кръгла маса за реална политика и ефективно решаване проблемите на етническата интеграция ще приключи в 17.00 часа със заключително обръщение на кмета на Асеновград д-р Емил Караиванов.\r\nВъв форума на 24 август ще вземат участие също кметове на общини, представители на Националното сдружение на общините в Република България и на МВР, както и експерти от МОН и други институции.\r\nТони МИХАЙЛОВ", "date": "2017.08.23", "title": "Вицепремиерът Валери Симеонов и омбудсманът Мая Манолова ще участват във форум за ефективно решаване проблемите на етническата интеграция в Асеновград"}
{"url": "http://www.focus-news.net/news/2017/08/23/2428377/burgas-predsedatelyat-na-sdruzhenie-diabetni-grizhi-podgotvya-gladna-stachka.html", "text": "Председателят на Сдружение „Диабетни грижи“ подготвя гладна стачка, съобщи за Радио „Фокус“ Радка Жекова, председател на сдружението. Причината е липсата на дългосрочна национална програма за диабетноболните хора. „Всичко се работи на парче. Управителният съвет взе решение в резултат това, което години наред националната асоциация прави по обгрижването на хората, да започна гладна стачка. Държавата дава около 400 000 лева на националната асоциация. С тези пари не трябва да се облагодетелстват само лидерите, а да бъдат наистина в полза на обществото. Искаме да покажем, че ние можем да направим дългосрочна национална програма“, обясни Жекова. \r\nПо думите й, няма и програма за превенция и профилактика. Засега гладуването в знак на протест се отлага, тъй като новият председател на националната асоциация е разпоредил ревизия. Следващия месец резултатите ще са готови и ако има нередности Жекова е категорична, че ще започне гладна стачка.\r\nПрез септември ще се проведе 11 конгрес на Българската диабетна асоциация. Към момента около 10 000 души страдат от диабет в област Бургас.\r\nМария РУСЕВА", "date": "2017.08.23", "title": "Бургас: Председателят на Сдружение „Диабетни грижи“ подготвя гладна стачка"}
{"url": "http://www.focus-news.net/news/2017/08/23/2428378/sz-liderat-na-severna-koreya-e-dal-razporezhdane-za-uvelichavane-na-proizvodstvoto-na-raketni-dvigateli.html", "text": "Въпреки строгите санкции, лидерът на Северна Корея Ким Чен-ун иска да придвижи напред спорната ракетна програма на страната, пише баварският вестник Die Sueddeutsche Zeitung.\r\nСевернокорейският лидер е инструктирал Института по химични материали към Академията за отбранителна наука да увеличи производството на ракетни двигатели с твърдо гориво и бойни глави на ракети, съобщиха държавните медии на комунистическата страна.\r\nПо време на инспекционното посещение в института лидерът на Пхенян е бил специално информиран за производството на глави на бойни глави за междуконтинентални ракети и двигатели за твърдо гориво, става ясно от разпространената информация.. Тереза Герова", "date": "2017.08.23", "title": "SZ: Лидерът на Северна Корея е дал разпореждане за увеличаване на производството на ракетни двигатели"}
{"url": "http://www.focus-news.net/news/2017/08/23/2428379/zornitsa-krlaeva-zam-kmet-na-blagoevgrad-ogromno-e-znachenieto-na-proekta-blagoustroyavane-na-gradska-sreda-koyto-e-v-razmer-na-13-miliona-leva.html", "text": "Огромно е значението на проект „Благоустрояване на градска среда“, който е в размер на 13 милиона лева. Това каза за Радио „Фокус“ – Пирин Зорница Кралева, зам.-кмет по европейските проекти към Община Благоевград. Проектът е част от Бюджет 2016 г. на Община Благоевград, а отчетът му ще бъде гласуван на заседание на Общинския съвет тази седмица. „Реално средствата за този проект не са усвоени през 2016 година – в момента той е в изпълнение и се надявам се, че строително-монтажните работи ще стартират през октомври месец“, каза Кралева. С този проект се цели подобряване на жизнената и работна среда на жителите и гостите на Благоевград, създаване на достъпна, безопасна и уютна градска среда, повишаване стандарта на живот на населението и намаляване на социалните различия, посредством създаване на възможности за интеграция на хората в неравностойно положение. \r\nВ Бюджет 2016 г. на Община Благоевград е включен и проект „Изграждане на социални жилища“, който е за 9 500 000 лева. „Той предвижда изграждане на три сгради за уязвими малцинствени и социално слаби групи от населението и се надяваме, че ще бъдат изградени до 202 социални жилища. Изпълнението е за 24 месеца. Вече очакваме готовите проекти от изпълнителя, за да могат да започнат строително-монтажните дейности и да бъде издадено разрешително за строеж“, каза още Кралева. \r\nДруг проект е „Техническа помощ за реализация на инвестиционна програма на Община Благоевград“. Той е в размер на 235 000 лева. „Друг проект по ОП „Програми в растеж“ – „Инвестиции за подобряване качеството на образователната среда в Благоевградската професионална гимназия. Считам, че това е много добър проект, тъй като съвместно с ръководството на гимназията имахме срещи и обсъдихме техните нужди. Ще бъдат изградени работилници, кабинети, лаборатории и ще бъдат оборудвани, както от голямо значение е и физкултурният салон“, каза Кралева. Следващ проект е функциониране на Областен информационен център. \r\n„Това са проекти на всички 28 области и тъй като ние сме най-голямата община на територията на областта, затова го изпълняваме и ние. Даваме възможност да бъдат осведомени всички общини за различните видове програми и за стартирането им. Стойността е 314 000 лева“, каза Кралева. Тя посочи още един проект – Дневен център за деца с увреждания „Зорница“, който започна през 2015 г., но приключи през 2016 година. „Стойността не е чак толкова голяма, но дейностите, които се осъществиха, са изключително важни и най-вече асансьорът, който успяхме да монтираме, тъй като сградата е санирана по програмен период 2007-2013 г. по ОП „Регионално развитие“. Но за съжаление недопустима дейност беше изграждането на асансьори и със средства от други програми. Успяхме да направим един интегриран проект, който да се допълва със средства както от бюджета на общината, така и с Норвежкия механизъм, а преди това с европейски средства“, каза още Кралева.\r\nЛора КАЛЧЕВА", "date": "2017.08.23", "title": "Зорница Кралева, зам.-кмет на Благоевград: Огромно е значението на проекта „Благоустрояване на градска среда“, който е в размер на 13 милиона лева"}
{"url": "http://www.focus-news.net/news/2017/08/23/2428380/d-r-emil-kabaivanov-kmet-na-karlovo-investitorskiyat-interes-kam-obshtinata-e-s-rekordni-stoynosti-bezrabotitsata-namalyava-znachitelno.html", "text": "Инвеститорският интерес към Община Карлово е с рекордни стойности, а безработицата намалява значително. Това каза за Радио „Фокус“ – Пловдив кметът на Карлово д-р Емил Кабаиванов. По думите му, последните данни сочат убедително, че е налице трайна тенденция към намаляване на стойностите на безработицата на територията на Общината. „Дори фирмите в региона изпитват недостиг от квалифицирана работна ръка, я някой от тях – от работна ръка изобщо. Постоянно има обяви от работодатели, които търсят да наемат служители. В голяма степен това се дължи на увеличената заетост от страна на най-големия работодател – ВМЗ и като цяло от стабилната икономическа обстановка в региона. \r\nПо статистика Община Карлово се нарежда в първите позиции на общините с най-ниска безработица в България“, каза още д-р Емил Кабаиванов. Според него, за Карлово това е един положителен факт, но той има и своите негативни измерения. „Той се явява като лимитиращ момент за развитие на регионалната икономика. Затова забелязваме тенденция от последната година, че фирми, които се развиват добре и търсят работна ръка, вече излизат извън пределите на България в своето търсене на работници. Ориентират се към страните, където има традиционно българско етническо население, за да го привличат да се връща и работи в България. Вероятно това е тенденция, характерна за цяла България. Безспорен факт е, че инвеститорският интерес е огромен, но това, което ме тревожи, е лимитиращата функция на работната ръка“, коментира Кабаиванов. Той посочи, че последно на посещение в Община Карлово са били инвеститори от Германия, които са разгледали вагоноремонтния завод. „Ще проследим дали ще се стигне до сделка, тоест дали този завод ще бъде закупен от сериозен германски инвеститор, който ще се нуждае от 400 до 600 работници“, каза още д-р Емил Кабаиванов.\r\nТони МИХАЙЛОВ", "date": "2017.08.23", "title": "Д-р Емил Кабаиванов, кмет на Карлово: Инвеститорският интерес към общината е с рекордни стойности – безработицата намалява значително"}
{"url": "http://www.focus-news.net/news/2017/08/23/2428381/srbija-danas-sarbiya-rusiya-skoro-shte-dade-tvard-otgovor-na-zapada-a-sarbite-do-2022-g-tryabva-da-zhiveyat-v-edna-darzhava.html", "text": "Русия скоро ще даде твърд и ясен отговор на провокациите на Запада, а до края на 2022 г. сърбите ще живеят в една държава, стига правителството в Белград да желае това, пише сръбското електронно издание Srbija Danas, като се позовава на публикация в Srpski Telegraf и на дипломатически източници.\r\nСпоред изданието руският президент Владимир Путин е препоръчал на президентите на Сърбия, Александър Вучич, и на Република Сръбска, Милорад Додик, да не се поддават на натиска на Запада и да работят за обединението на сърбите в една държава, тъй като правото на самоопределение не може да бъде отказано на сръбския народ, след като беше позволено на албанците в Косово.\r\nSrbija Danas пише, че президентът Путин единствен предлага най-доброто решение за всички сърби и за тяхното право на самоопределение, и цитира мнението на Сергей Железняк, висш представител на партия \"Единна Русия\", който смята, че \"Сърбия е стратегически партньор на Русия и тя крачка по крачка трябва да укрепва своя суверенитет, своята държава и политическа система\".\r\nПо мнението на руския анализатор Владимир Зотов \"натискът на Запада над Сърбия цели да ограничи отношенията с Русия и да не се допусне получаването на статут на руската хуманитарна мисия в Ниш, но това трябва само да мотивира сърбите, тъй като единствено Русия подкрепя решаването на сръбския национален въпрос, ако правителството в Белград желае това\".\r\nСръбският коментатор Драгомир Ангелкович на своя ред смята, че \"за американците и англичаните най-удобен е \"замръзналият конфликт\", тъй като при по-силен натиск Сърбия може радикално да се обърне за подкрепа към Русия\". Тереза Герова", "date": "2017.08.23", "title": "Srbija Danas (Сърбия): Русия скоро ще даде твърд отговор на Запада, а сърбите до 2022 г. трябва да живеят в една държава"}
{"url": "http://www.focus-news.net/news/2017/08/23/2428382/korneliya-ninova-predstavi-prioritetite-na-bsp-za-borba-s-koruptsiyata-na-avstriyskiya-poslanik.html", "text": "Председателят на НС на БСП Корнелия Нинова проведе работна среща с посланика на Австрия г-н Роланд Хаузер. Това съобщиха от пресцентъра на Националния съвет на БСП. По време на срещата Нинова представи основните приоритети в работата на БСП, свързани с борбата с корупцията и предстоящото публично обсъждане на законопроекта на БСП. Нинова информира австриийския посланик,  че проектът на антикорупционен закон ще бъде представен  и на посланиците на страните членки на ЕС в рамките на работна среща с тях. Обсъдени бяха и предизвикателствата пред България и Австрия с оглед на бъдещото им председателство на Съвета на ЕС през 2018 година. Посланик Хаузер информира председателя на НС на БСП, че е предал писмото й на австрийските власти. От своя страна Корнелия Нинова благодари на посланика за бързия му отговор на нейното писмо по казуса „Цанков камък”.", "date": "2017.08.23", "title": "Корнелия Нинова представи приоритетите на БСП за борба с корупцията на австрийския посланик"}
{"url": "http://www.focus-news.net/news/2017/08/23/2428383/deutsche-welle-frank-valter-shtaynmayer-predupredi-moskva-za-zasilvaneto-na-konfrontatsiyata-sas-zapada.html", "text": "В реч, изнесена в рамките на посещението в естонската столица Талин, президентът на ФРГ Франк-Валтер Щайнмайер предупреди Москва за засилването на напрежението в отношенията със Запада и за конфронтацията с него, предава Deutsche Welle.\r\n„Този, който нарушава международното право, поставя под заплаха институциите на мира, трябва да очаква нашият съвместен отпор“, се казва в текста на речта, написана за 78-та годишнина от подписването на Пакта Молотов-Рибентроп.\r\n„Виждаме, че – на първо място, руското ръководство съвършено съзнателно създава своя образ чрез разграничаването си от Запада, чрез противопоставянето срещу него“, подчерта Щайнмайер.  Тереза Герова", "date": "2017.08.23", "title": "Deutsche Welle: Франк-Валтер Щайнмайер предупреди Москва за засилването на конфронтацията със Запада"}
{"url": "http://www.focus-news.net/news/2017/08/23/2428384/burgas-30-000-sa-poseshteniyata-na-ostrov-sveta-anastasiya-ot-nachaloto-na-turisticheskiya-sezon.html", "text": "30 000 са посещенията на остров Света Анастасия до момента, съобщи за Радио „Фокус“ управителят на острова Павлин Димитров. По думите му, с 2 000 по-малко са посещения спрямо миналата година. Най-много туристи има от Русия, след това от Германия, има и англичани, чехи, словаци, румънци, тайванци. Една от атракциите е играта „Търсене на островни съкровища“. Билетът може да се закупи на място или в Магазията 1. „Този, който намери съкровището, получава лист с думите на островната тайна. Играта е подходяща за малки и големи“, каза Димитров.\r\nДо момента са сключени 4 брака, като се очакват още през септември. Кръстени са 10 деца. Островът ще работи до края на октомври.\r\nМария РУСЕВА", "date": "2017.08.23", "title": "Бургас: 30 000 са посещенията на остров Света Анастасия от началото на туристическия сезон"}
{"url": "http://www.focus-news.net/news/2017/08/23/2428385/blagoevgrad-491-parvoklasnitsi-sa-zapisani-za-novata-uchebna-godina-v-obshtina-petrich.html", "text": "На задължително обучение в първи клас в община Петрич подлежат общо 538 деца. До момента са записани 491 от тях, съобщиха от пресцентъра на Община Петрич. За учебната 2017-2018 година 97 ще бъдат учениците от ромски произход в първи клас, които се разпределят във всички училища на територията на града, заяви директорът на дирекция „Образование и култура” Нина Попова. \r\nПо справки на Общината 37 ще бъдат самостоятелните паралелки с ученици под минималния определен брой, регламентиран в Наредба №7. В ОУ „Св. Св. Кирил и Методий”с. Кулата ще има една слята паралелка, две слети паралелки ще има в ОУ „Екзарх Йосиф” с. Михнево през новата учебна година. Към момента все още се извършват текущи ремонти в учебните заведения от общинската училищна мрежа, в ход са и планови ремонти с общински средства в пет детски градини. \r\n„Имаме уверението, че тези подготвителни дейности ще приключат в срок, за нормално започване на учебната година”, поясни Нина Попова. По заповед на кмета Димитър Бръчков в периода от първи до осми септември служители на Община Петрич ще проверят на място всяко едно училище за готовността му за провеждането на нормални учебни занятия.", "date": "2017.08.23", "title": "Благоевград: 491 първокласници са записани за новата учебна година в община Петрич"}
{"url": "http://www.focus-news.net/news/2017/08/23/2428386/haskovo-bashta-izpolzva-sina-si-v-opit-za-prenasyane-na-kontrabandna-valuta-prez-gkpp-kapitan-andreevo.html", "text": "Недекларирани 29 650 щатски долара и 3 500 евро задържаха митническите служители със съдействието на Гранична полиция на ГКПП „Капитан Андреево” при щателна митническа проверка на лек автомобил. Това съобщиха от пресцентъра на Агенция „Митници”. На 18 август на трасе „Входящи леки автомобили и автобуси” пристига лек автомобил управляван от 51-годишен мъж с инициали Х.С., който пътувал с жена си и сина си и още двама пътници, всички български граждани. На митнически пункт „Капитан Андреево” всички пътуващи в колата заявили, че не пренасят стоки или валута за деклариране. При последвалата щателна митническа проверка митническите служители откриват 26 650 щатски долара и 3 500 евро в различни купюри, в чанта, която била преметната през врата на малолетния син на водача на автомобила. Пред митническите служители и в личните си обяснения бащата заявил, че парите са негови.\r\nНа нарушителя Х.С. е съставен акт по Валутния закон тъй като не е декларирал пренесените от малолетния му син през границата на страната от трета страна /Република Турция/ парични средства, подлежащи на деклариране. По случая ще бъде образувано административно-наказателно производство.\r\nНедекларираната валута с левова равностойност 57 127.65 лева е иззета и подлежи на отнемане в полза на държавата. Работата по случая продължава.", "date": "2017.08.23", "title": "Хасково: Баща използва сина си в опит за пренасяне на контрабандна валута през ГКПП „Капитан Андреево”"}
{"url": "http://www.focus-news.net/news/2017/08/23/2428387/bsp-sofiya-i-fondatsiya-geroite-na-balgariya-organizirat-tarzhestveno-chestvane-na-140-godini-ot-shipchenskata-epopeya.html", "text": "БСП – София и фондация „Героите на България” организират тържествено честване на 140-годишнината от Шипченската епопея, съобщиха от пресцентъра на градската структура на БСП. Събитието ще се проведе под патронажа на президента на Република България Румен Радев. Официален гост ще бъде вицепрезидентът Илияна Йотова. Речи ще произнесат вицепрезидентът Илияна Йотова и председателят на групата на БСП в Столичния общински съвет и лидер на столичните социалисти Калоян Паргов. \r\nСъбитието ще се състои на 24 август, четвъртък, от 18,30 часа край Паметника на Опълченците в София (срещу храм-паметник „Александър Невски”).", "date": "2017.08.23", "title": "БСП – София и Фондация „Героите на България” организират тържествено честване на 140 години от Шипченската епопея"}
{"url": "http://www.focus-news.net/news/2017/08/23/2428388/burgas-predprieti-sa-deystviya-po-izdirvane-na-16-godishno-momiche-v-grada.html", "text": "Предприети са действия по издирване на 16-годишно момиче в града. Това съобщиха за Агенция „Фокус“ от ОДМВР-Бургас. Действията са започнали след подадена молба от родител.", "date": "2017.08.23", "title": "Бургас: Предприети са действия по издирване на 16-годишно момиче в града"}
{"url": "http://www.focus-news.net/news/2017/08/23/2428389/accent-tv-igor-dodon-provede-rabotna-sreshta-sas-zavezhdashtiya-saveta-na-evropa-v-moldova.html", "text": "Президентът на Молдова Игор Додон проведе работна среща със завеждащия кишиневското представителство на Съвета на Европа Хосе Луис Хереро, предава Accent TV. Държавният глава благодари за указаното съдействие в сътрудничеството между страната и организацията. \r\n„Оценяваме ролята на Съвета на Европа за реализирането на множество програми и помощта, която ни оказаха за укрепване на доверието от двете страни на Днестър. Република Молдова ще подкрепи съвместно планирани операции, целящи засилването на взаимодействието между нашата страна и Съвета на Европа в много области на взаимен интерес, най-вече в осъществяването на реформи, целящи подобряването на живота на нашите граждани“, заяви Игор Додон.    Цанко Цанков", "date": "2017.08.23", "title": "Accent TV: Игор Додон проведе работна среща със завеждащия Съвета на Европа в Молдова"}
{"url": "http://www.focus-news.net/news/2017/08/23/2428390/sofiya-85-500-evro-sa-izzeti-pri-mitnicheska-proverka-na-grazhdanin-na-sauditska-arabiya-pristignal-u-nas-s-polet-ot-istanbul.html", "text": "Митническите служители от отдел „Борба с наркотрафика” в Митница „Аерогара София” иззеха 85 500 недекларирани евро. Това съобщиха от пресцентъра на Агенция „Митници”. Парите са открити на 19 август в пътник, гражданин на Саудитска Арабия, пристигащ с полет от Истанбул. По метода анализ на риска пътникът е селектиран и спрян за проверка при преминаването му през зелен коридор „Нищо за деклариране”. При проверката на багажа му са открити и недекларираните пари, които са в купюри по 500 евро.\r\nПо случая е образувано досъдебно производство по описа на митница Аерогара София. Разследването се води под ръководството на Софийска Районна прокуратура.", "date": "2017.08.23", "title": "София: 85 500 евро са иззети при митническа проверка на гражданин на Саудитска Арабия, пристигнал у нас с полет от Истанбул"}
{"url": "http://www.focus-news.net/news/2017/08/23/2428391/dobrich-firmi-ot-rumaniya-turtsiya-gartsiya-i-italiya-sa-zayavili-direktno-uchastie-v-xxv-to-mezhdunarodnoto-izlozhenie-selskoto-stopanstvo-i-vsichki-za-nego.html", "text": "Фирми от Румъния, Турция, Гърция и Италия са заявили директно участие в XXV-то Международното изложение „Селското стопанство и всички за него“, предаде кореспондентът на Радио „Фокус” – Варна. Заради връщането на изложението на традиционното място за провеждане – Спортен комплекс „Простор“ в Градския парк „Св. Георги“, организаторите „Добрич панаир“ АД, в което акционер е и Община град Добрич, отчитат увеличен интерес от страна на изложителите. Форумът ще се проведе от 29 август до 2 септември. Фирмите, заявили своето участие до момента, са 90. Директното участие на чуждестранни фирми според организаторите е сигурен знак, че панаирът доказва за пореден път какво място заема Добрич в организирането на подобни изложения. На практика градът се е превърнал в център за представяне на най-новите технологии, машини и съоръжения за селско стопанство, както и на постиженията в земеделието. До момента 30% от заявилите участници за първи път ще се представят на изложението. Тази година „Добрички панаир“ отново отделя специално внимание на сферата на животновъдство. Ще бъдат представени елитни породи животни – овце, крави, коне, както и продукти от тях. Официалното откриване на изложението ще бъде на 29 август от 10,00 часа. На официална вечеря в първия панаирен ден ще бъдат връчени наградите на „Добрички панаир“ АД. \r\nЖулиета НИКОЛОВА", "date": "2017.08.23", "title": "Добрич: Фирми от Румъния, Турция, Гърция и Италия са заявили директно участие в XXV-то Международното изложение „Селското стопанство и всички за него“"}
{"url": "http://www.focus-news.net/news/2017/08/23/2428392/vesti-online-sarbiya-zaev-se-pere-predi-razgovora-s-vuchich.html", "text": "Македонският премиер Зоран Заев заяви пред белградския Blic, че се надява в разговор със сръбския президент Александър Вучич да разреши всички възникнали недоразумения, пише електронното издание Vesti-online.\r\nВ изявлението си Зоран Заев твърди, че независимо от информацията, с която разполага сръбското правителство, \"Македония никога не е имала намерения и не е давала разпореждане за осъществяване на контраразузнавателна дейност спрямо която и да е съседна страна, в това число и срещу Сърбия\" .\r\nСпоред Заев очевидно става дума за \"фалшиви новини\", тъй като \"не съществува стратегия насочена против Сърбия\". Тереза Герова", "date": "2017.08.23", "title": "Vesti-online (Сърбия): Заев \"се пере\" преди разговора с Вучич"}
{"url": "http://www.focus-news.net/news/2017/08/23/2428393/pregled-na-mezhdunarodnite-novini-do-13-chasa-agentsiya-fokus.html", "text": "В отговор на изявление на българския министър на отбраната Красимир Каракачанов, че България може да се откаже от закупуването на нови изтребители и да поправи старите руски самолети, които се използват от българската армия, предава UA Wire . \r\nПрезидентът Румен Радев се обяви против ремонта на руските МиГ-29, настоявайки за придобиването на нови въздухоплавателни средства, които отговарят на стандартите на НАТО.\r\n„Не, абсолютно не, не можем да се откажем от закупуването на нови изтребители за българската армия. Нашата авиация трябва да е съвместима с въздухоплавателните средства на други държави-членки на НАТО\", категоричен бе Радев. Българският президент подчерта, че въпреки високата си маневреност, руските самолети нямат модерни бойни способности.\r\nПо-рано правителството на България започна преговори за закупуването на осем нови шведски многоцелеви самолети „Грипен\". Общата им стойност ще достигне приблизително 750 млн. евро.\r\n*** В сряда, 23 август, държавният глава на Франция Еманюел Макродн започва обиколката си за „Нова Европа“, припомня EUobserver. И поне за някои от страните, които той ще посети, тя може да предефинира ролята, която играят в ЕС.\r\nФренският президент ще има три цели по време на пътуването си в държавите от източната част на Европа: да задълбочи сътрудничеството си с онези страни, с които Западът все още иска да разговаря, да се стреми по-силно да защити френския пазар на и да види кой ще го подкрепи в предстоящия рестарт на френско-германския мотор на европейската интеграция.\r\nСловашкият премиер Роберт Фицо обяви подкрепата си за по-задълбочена интеграция в ЕС миналата седмица, но Макрон ще иска да знае дали Прага има желание да я подкрепи. \r\nПосещението в Румъния също е важно - двете страни са исторически близки, Румъния е голяма държава, която не е в еврозоната и може един ден да се превърне в противовес на Полша сред \"новите\" държави-членки.\r\nВизитата в България също е идеално поле за изява за Макродн. България ще поеме следващото шестмесечно председателство на ЕС и ще ръководи първите дискусии за предстоящите френско-германски предложения за задълбочаване на европейската интеграция.\r\nТретата страна в маршрута на Макрон е Австрия. Тя ще поеме председателството на ЕС от България през втората половина на 2018 г. и като член на еврозоната ще финализира дискусиите за реформата на единната валута - точно навреме преди европейските избори в началото на 2019 г.\r\n*** Въпреки строгите санкции, лидерът на Северна Корея Ким Чен-ун иска да придвижи напред спорната ракетна програма на страната, пише баварският вестник. Севернокорейският лидер е инструктирал Института по химични материали към Академията за отбранителна наука да увеличи производството на ракетни двигатели с твърдо гориво и бойни глави на ракети, съобщиха държавните медии на комунистическата страна.\r\nПо време на инспекционното посещение в института лидерът на Пхенян е бил специално информиран за производството на глави на бойни глави за междуконтинентални ракети и двигатели за твърдо гориво, става ясно от разпространената информация.\r\n*** Поне 35 цивилни са загинали в резултат на бомбардировка в йеменската столица Сана, извършени от самолети на регионалната коалиция, водена от Саудитска Арабия.\r\nВъздушният удар е бил нанесен над северната част на столицата.\r\nВ Йемен от август 2014 г. се води борба между правителствените сили и шиитите. Най-активната ѝ фаза бе през март 2015 година, когато арабската коалиция изпрати военни сили на територията на Йемен, определяйки действията си като необходими за спиране на конфликта.   \r\n*** Броят на турските граждани, търсещи убежище в Германия, отново нараства. През юли са регистрирани 620 кандидати – значително повече, отколкото са били в предходните месеци: през юни – 433, а през май – 498. Това става ясно от отговор на федералното вътрешно министерство в Берлин на въпрос, отправен от парламентарната група на „Левица“.\r\nСпоред левия депутат Севим Дагделен данните показват, че в Турция „демокрацията, върховенството на закона и правата на човека са отдавна хвърлени зад борда“.\r\n*** Петима цивилни са загинали, а други 25 са ранени при самоубийствен атентат в южната част на Афганистан,  извършен от талибаните. \r\n„Самоубийствен атентатор детонира зареден с експлозив автомобил на паркинг, разположен в близост до полицейско управление в Лашкар Гах“, заяви говорител на властите в провинция Хелманд.\r\nСред жертвите има деца и жени, поясни говорителят.\r\n*** Обезглавеното женско тяло, което датската полиция откри на крайбрежието на Копенхаген в сряда, е на починалата журналистка Ким Вал. \r\n„ДНК-то на тялото съвпада с това на Ким Вал“, се казва в разпространеното от полицията съобщение. Властите обаче отказаха да разкрият други подробности.\r\nВал бе в неизвестност, след като проведе интервю с Петер Мадсен, собственик на голяма „направи си сам“ подводница. По-късно Мадсен поясни, че журналистката е починала по време на инцидент на борда и е паднала в морето.\r\nТялото бе намерено в понеделник от минаващ наблизо колоездач.   \r\n*** Кандидатът на социалдемократите за канцлерския пост в Берлин Мартин Шулц изказа остра критика по повод политическия курс на президента на САЩ Доналд Тръмп и призова за изтегляне на американските ядрени оръжия от Германия. Федерално правителство, водено от ГСДП, ще работи усилено в тази насока, увери Шулц в рамките на предизборна изява в Трир, провинция Рейнланд-Пфалц.\r\nПо непотвърдена информация до 20 американски ядрени оръжия все още се съхраняват на територията на Германия, въпреки че Студената война отдавна е приключила. Лидерът на ГСДП бе категоричен, че ще се противопостави на политиката на „превъоръжаване“, която защитава Тръмп.\r\n*** Русия скоро ще даде твърд и ясен отговор на провокациите на Запада, а до края на 2022 г. сърбите ще живеят в една държава, стига правителството в Белград да желае това, пише сръбско електронно издание, позовавайки се и на дипломатически източници. \r\nСпоред изданието руският президент Владимир Путин е препоръчал на президентите на Сърбия, Александър Вучич, и на Република Сръбска, Милорад Додик, да не се поддават на натиска на Запада и да работят за обединението на сърбите в една държава, тъй като правото на самоопределение не може да бъде отказано на сръбския народ, след като беше позволено на албанците в Косово.\r\nВ публикацията се казва още, че президентът Путин единствен предлага най-доброто решение за всички сърби и за тяхното право на самоопределение, и цитира мнението на Сергей Железняк, висш представител на партия \"Единна Русия\", който смята, че \"Сърбия е стратегически партньор на Русия и тя крачка по крачка трябва да укрепва своя суверенитет, своята държава и политическа система\".\r\nПо мнението на руския анализатор Владимир Зотов \"натискът на Запада над Сърбия цели да ограничи отношенията с Русия и да не се допусне получаването на статут на руската хуманитарна мисия в Ниш, но това трябва само да мотивира сърбите, тъй като единствено Русия подкрепя решаването на сръбския национален въпрос, ако правителството в Белград желае това\".\r\nСръбският коментатор Драгомир Ангелкович на своя ред смята, че \"за американците и англичаните най-удобен е \"замръзналият конфликт\", тъй като при по-силен натиск Сърбия може радикално да се обърне за подкрепа към Русия\".\r\n*** Сръбският президент Александър Вучич и македонският премиер Зоран Заев в телефонен разговор са опитали да загасят искрите след аферата с подслушванията, пише белградски вестник. Според изданието \"официален Белград е показал, че е готов да намали напрежението в двустранните отношения и да прекрати дипломатическата война, започната от Македония с подслушването на сръбското посолство в Скопие и на висши сръбски функционери, от страна на македонските специални служби с помощта на САЩ\".\r\nВестникът се позовава на източници от сръбското президентство, според които президентът Вучич е запознал македонския премиер с доказателствата, с които сръбските служби за сигурност разполагат и го е уведомил, че подобно поведение няма да допринесе за развитието на отношенията между двете страни.\r\nСръбският държавен глава е уведомил Зоран Заев, че страната му знае за готовността на Македония да подкрепи членството на Косово в ЮНЕСКО и че през последните три месеца македонската дипломация е заблуждавала с позицията си, \"говорейки неистини\".\r\nПо казуса със сръбския служител на разузнаването Горан Живалевич, пребивавал в сградата на парламента по време на щурма от протестиращи на 27 април 2017 г., очевидно със съгласието на правителството на ВМРО-ДПМНЕ, Вучич е заявил, че Сърбия е подложена на натиск , с който няма да се съгласи.\r\nВсекидневникът цитира още вицепремиера и министър на външните работи Ивица Дачич, който заявява, че \"изтеглянето на дипломатическия персонал на посолството в Скопие трябва да покаже на Македония, че Сърбия знае всичко, за което Македония се договаря и се кани да предприеме, а така не се прави между приятели\".\r\n***", "date": "2017.08.23", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2017/08/23/2428394/reuters-finlandskata-politsiya-ima-samneniya-za-istinskata-samolichnost-za-zadarzhaniya-za-napadenieto-v-turku.html", "text": "Финландската полиция има съмнения за истинската самоличност на основния заподозрян, който е задържан за убийството на двама души в град Турку, предава Reuters, като се позовава на главния следовател на първата предполагаема ислямистка атака в скандинавската страна.\r\nФинландската полиция  задържа четирима души във връзка с убийствата в Турку и издаде международна заповед за арест на пето лице.\r\nОсновният заподозрян, който е в ареста, е 18-годишен мароканец на име Абдеррахман Мехках, но сега правоохранителните органи са сериозно загрижени дали това е истинската му самоличност. Тереза Герова", "date": "2017.08.23", "title": "Reuters: Финландската полиция има съмнения за истинската самоличност за задържания за нападението в Турку"}
{"url": "http://www.focus-news.net/news/2017/08/23/2428396/smolyan-parkirani-avtomobili-prechat-na-stroitelno-remontnite-deynosti-na-ul-nataliya-v-kv-raykovo.html", "text": "Паркирани автомобили пречат за извършване на строително-ремонтните дейности на ул. „Наталия” в кв. „Райково”, съобщиха от пресцентъра на Община Смолян. Независимо, че улицата е затворена за движение със заповед на кмета Николай Мелемов, има и съответните знаци и указания, недобросъвестни  шофьори паркират колите си. Постоянно се налага община Смолян да търси съдействието на полицията, за да бъдат издирени водачите и да премахнат колите си. Този проблем е сериозен, защото се възпрепятстват строителните дейности по улицата, която в момента се асфалтира.   \r\nОбщина Смолян се обръща с апел към водачите на МПС да спазват указанията и да не паркират по улицата, докато се извършват ремонтните дейности.", "date": "2017.08.23", "title": "Смолян: Паркирани автомобили пречат на строително-ремонтните дейности на ул. „Наталия” в кв. „Райково”"}
{"url": "http://www.focus-news.net/news/2017/08/23/2428397/pazardzhik-inspektori-na-iara-sa-otkrili-15-vintera-s-okolo-35-kg-rechni-ratsi-pri-proverka-na-yaz-batak.html", "text": "Инспектори на ИАРА-Пазарджик извършиха проверка на яз. „Батак“ в местността Костандовски залив, съобщиха от агенцията. При проверката е установено наличие на 15 винтера с около 35 кг речни раци. Извършителят не е установен, раците са върнати обратно във водоема, а винтерите са иззети с констативен протокол срещу неизвестен извършител.", "date": "2017.08.23", "title": "Пазарджик: Инспектори на ИАРА са открили 15 винтера с около 35 кг речни раци при проверка на яз. „Батак“"}
{"url": "http://www.focus-news.net/news/2017/08/23/2428398/montana-otstranena-e-avariyata-po-vodoprovoda-pompenata-stantsiya-veche-zahranva-s-piteyna-voda-lom-i-selishtata-v-rayona.html", "text": "Отстранена е аварията по водопровода и помпената станция в Добри Дол вече захранва с питейна вода селищата в района, каза за Радио „Фокус“ – Видин Младенка Младенова, кмет на село Добри Дол, Община Лом. Тя посочи, че аварията, която остави от 20 август жителите на град Лом и още четири населени места без питейна вода, е отстранена още снощи. „Този напорен водопровод, при който най-често се случват авариите, трябва да се подмени и това се знае от всички. Очакваме да се отпуснат средства и да започне подмяната през следващата година“, обясни Младенова. В селото живеят 100 души, но има и социален дом, в който са настанени 75 възрастни. „За тях е изключително трудно, като резервен вариант, да използват водата от местни кладенци“, каза още Младенка Младенова.\r\nАнна ЛОЗАНОВА", "date": "2017.08.23", "title": "Монтана: Отстранена е аварията по водопровода – помпената станция вече захранва с питейна вода Лом и селищата в района"}
{"url": "http://www.focus-news.net/news/2017/08/23/2428399/novi-list-pozhar-bushuva-kray-shibenik-harvatskata-politsiya-e-izvarshila-aresti-za-umishlen-palezh.html", "text": "Хърватската полиция съобщи в сряда, че е арестувала двама мъже и една жена, които може да са предизвикали пожара в Шибенишко-книнска жупания, съобщава вестник Novi List.\r\nКриминално разследване се води срещу двама мъже на възраст между 22 г. и 28 г., както и срешу 75-годишната жена, за които се предполага, че са предизвикали пожара в района, уточниха от полицията.\r\nМлад мъж на 22 г. е заловен да гаси цигари в сухата трева край Подумци, а 28-годишният е палил седем пъти огън с цел да предизвика пожар в района на Книн.  Тереза Герова", "date": "2017.08.23", "title": "Novi List: Пожар бушува край Шибеник, хърватската полиция е извършила арести за умишлен палеж"}
{"url": "http://www.focus-news.net/news/2017/08/23/2428400/blagoevgrad-s-tarzhestven-vodosvet-be-otkrita-renoviranata-sgrada-na-rs-pozharna-bezopasnost-i-zashtita-na-naselenieto.html", "text": "С тържествен водосвет, отслужен от отец Андон Шавулев и Петър Стефанов от храм „Въведение Богородично“ – Благоевград, бе открита реновираната сграда на Регионална служба „Пожарна безопасност и защита на населението“ – Благоевград, предаде репортер на Радио „Фокус“ – Пирин. На официалната церемония присъстваха директорът на Главна дирекция „Пожарна безопасност и защита на населението“ гл. комисар Николай Николов; Анжелина Тотева, началник на кабинета на министъра на вътрешните работи; областният управител на Благоевград Бисер Михайлов; кметът на Община Благоевград д-р Атанас Камбитов; председателят на Общински съвет – Благоевград Радослав Тасков; началникът на Регионална дирекция „Пожарна безопасност и защита на населението“ – Благоевград комисар Георги Пармаков; заместник-кметовете на община Благоевград Зорница Кралева, Христина Шопова и Иво Николов; началникът на ОД на МВР – Благоевград Старши комисар Николай Хаджиев; пожарникари и жители на Благоевград.\r\nНа провела се по-рано днес заключителна пресконференция по проекта „Въвеждане на мерки за енергийна ефективност, осигуряване на достъп на хора в неравностойно положение в сградата на Регионална дирекция „Пожарна безопасност и защита на населението“ – Благоевград“ стана ясно, че с реновирането на сградата са били постигнати повишаване на енергийната ефективност и редуциране на енергопотреблението в сграда. Освен това са били осигурени по-добри условия за работа на служителите в благоевградската пожарна. Проектът е реализиран по Оперативна програма „Региони в растеж 2014 0 2020 година“, приоритетна ос 1 „Устойчиво и интегрирано градско развитие“, процедура „Изпълнение на интегрирани планове за градско възстановяване и развитие 2014 – 2020“.\r\nЛивия НИНОВА", "date": "2017.08.23", "title": "Благоевград: С тържествен водосвет бе открита реновираната сграда на РС „Пожарна безопасност и защита на населението“"}
{"url": "http://www.focus-news.net/news/2017/08/23/2428401/damtn-pod-10-ot-yazovirite-na-teritoriyata-na-oblast-veliko-tarnovo-imat-konstatirani-neizpravnosti.html", "text": "Велико Търново е една от областите с най-малко констатирани несъответствия при проверките на язовирите. Издадени са 16 предписания, а водните обекти на нейната територия са общо 158. Това стана ясно на днешната среща между председателя на Държавната агенция за метрологичен и технически надзор Петър Горновски, неговия заместник Валтер Василев, главния секретар на агенцията Валентин Чиликов и областният управител проф. д-р Любомира Попова и нейния заместник Детелина Борисова, съобщиха от пресцентъра на агенцията. Тя се проведе по инициатива на ръководството на ДАМТН и е част от мерките за засилване на вниманието по места към язовирите и тяхното състояние. \r\n„Активните ни съвместни проверки ще продължат като сме готови да съдействаме с експертиза и друга важна информация, за да можем да елиминираме всички потенциални заплахи, свързани с експлоатацията на язовирите в региона“, подчерта Петър Горновски. По думите му на национално ниво се търсят възможности за подпомагане на общините, в това число и с финансиране, за поддръжката на язовирите, които стопанисват. Именно представителите на местната власт са отговорни за експлоатацията на най-голям брой водни обекти в България – над 90% от всички регистрирани язовири. Председателят на ДАМТН представи и подготвяните промени в Закона за водите и подзаконовата нормативна уредба, които целят да се въведе категоризация на язовирите в зависимост от техния обем и технически характеристики. Целта да се освободи административен капацитет за много по-засилен контрол на по-проблемните водни обекти и тези със сериозни обеми. Обект на промените са и детайлизирането на контролните функции на ДАМТН в тази област. \r\nПо време на срещата бяха обсъдени и други теми свързани с дейността на агенцията, като участниците в нея се договориха да продължи сътрудничеството и да се подготвят нови съвместни инициативи.", "date": "2017.08.23", "title": "ДАМТН: Под 10% от язовирите на територията на област Велико Търново имат констатирани неизправности"}
{"url": "http://www.focus-news.net/news/2017/08/23/2428402/kmetat-na-sofiya-yordanka-fandakova-okolo-2-mln-leva-e-stoynostta-na-rekonstruktsiyata-na-uchastaka-ot-bul-ovcha-kupel.html", "text": "Около 2 млн. лева е стойността на реконструкцията на участъка от бул. „Овча купел“. Това каза кметът на София Йорданка Фандъкова при проверка на реконструкцията на бул. „Овча купел“ в отсечката от ул.“Коломан“ до бул. „Цар Борис III“ предаде репортер на Агенция „Фокус“.\r\n„Заради строителството на метрото и разширението на бул. „Монтевидео“ доста трудно става придвижването на шофьорите и пешеходците в тази част на квартала, за което моля за извинение и искам да им благодаря за търпението. Участъкът от бул. „Овча купел“ до бул. „Цар Борис III“ беше в изключително лошо състояние, включително и релсовият път. Започнахме в края на месец юли, а сега вече почти завършваме. Очаквам до неделя да пуснем още едно платно и движението отново да стане двупосочно. Най-късно до 10 септември трябва да приключи цялостно ремонтът и движението да бъде освободено. Подменени са трамвайните линии, подменят се и настилката и тротоарите, оформят се плацовете на дърветата и се модернизира осветлението. Така че цялостно се ремонтира този участък – той е около 400 метра, но изключително ключов за този район на София“, каза още Фандъкова.\r\nКметът на София уточни, че подмяната на релсовия път се прави по иновативна технология за столицата. „Преди това са измерени шумът и вибрациите, това ще стане и след приключването на ремонта, за да видим как се държи тази технология. И ако тя покаже добри резултати, ще можем да я използваме и при други реконструкции на трамвайни и релсови пътища“, каза тя.\r\nЕвгени Крусев, заместник-кмет по направление “Транспорт и транспортни комуникации“, обясни, че по-различното при тази технология за релсовия път е това, че се слага подложен бетон, който изпълнява функцията на основа. „Всяка релса е захваната сама за себе си и благодарение на по-голямата гума, която е около самата релса,а при една евентуална смяна след 15-20 години няма да е необходимо да се разкъртва цялото платно, а само гумата се изрязва, вади се старата релса и се слага нова. Така пътното платно не се пипа, а релсата се сменя в рамките на часове“, каза той.\r\nЦветилена СИМЕОНОВА", "date": "2017.08.23", "title": "Кметът на София Йорданка Фандъкова: Около 2 млн. лева е стойността на реконструкцията на участъка от бул. „Овча купел“"}
{"url": "http://www.focus-news.net/news/2017/08/23/2428403/the-local-frenskiyat-prezident-tarsi-podkrepa-za-reformi-v-es.html", "text": "Френският президент Емануел Макрон  отпътува за тридневна обиколка в Централна и Югоизточна Европа в сряда, надявайки се да задържи подкрепата за амбициозната си програма за реформи в ЕС, след като рейтингът му у дома отслабва, коментира вестник The Local в местната си редакция.  \r\nОсновният фокус на пътуването до Австрия, Румъния и България ще бъде насочен към  даването на тласък за промяна на противоречивия регламент на ЕС, който позволява на компаниите да изпращат работници в други държави-членки, без да плащат социални такси на местно ниво.\r\nМакрон, избран през май, обеща да преработи директивата за работниците, тъй като тя се използва от компании от Източна Европа, за да подбият конкурентите си в по-богати страни от ЕС като Франция.\r\nНапример, тя дава възможност на полска фирма да спечели договор във Франция и след това да изпрати полски работници, за да извършат работата, без да плащат социални такси във Франция, които са по-високи, отколкото тези в Полша.\r\n„Това е чувствителен въпрос във всички наши страни, особено във Франция, но не само там\", заяви френски дипломат, пожелал анонимност. \"Става въпрос за това как хората възприемат икономическата конкуренция в Европа\", допълни източникът.  Тереза Герова", "date": "2017.08.23", "title": "The Local: Френският президент търси подкрепа за реформи в ЕС"}
{"url": "http://www.focus-news.net/news/2017/08/23/2428404/plovdiv-ekspertniyat-savet-kam-riosv-reshi-da-bade-izgraden-krematorium-kray-kuklen-namerenieto-mozhe-da-bade-obzhalvano-pred-sada.html", "text": "Експертният съвет към РИОСВ – Пловдив даде „зелена светлина“ за изграждането на крематориум край Куклен. Това потвърдиха за Радио „Фокус“ – Пловдив от ръководството на институцията. Осем от присъстващите на заседанието са гласували „за“, а трима са се обявили „против“ инвеститорското намерение на фирма да изгради крематориум на територията на община Куклен.\r\nСпоред екоинспекцията, проектът отговаря на екологичното законодателство и няма основание за спирането му. Решението на Експертния съвет не е окончателно и подлежи на обжалване в съда.„Фокус“ припомня:\r\nДнес жители на Куклен протестираха срещу реализирането на инвеститорското намерение и изразиха готовност за ефективни протести и блокиране на пътя Пловдив – Асеновград.\r\nТони МИХАЙЛОВ", "date": "2017.08.23", "title": "Пловдив: Експертният съвет към РИОСВ реши да бъде изграден крематориум край Куклен – намерението може да бъде обжалвано пред съда"}
{"url": "http://www.focus-news.net/news/2017/08/23/2428405/sofiya-v-nedelya-shte-priklyuchi-remontat-na-pl-orlov-most.html", "text": "В неделя ще приключи ремонтът на пл. „Орлов мост“. Това каза кметът на София Йорданка Фандъкова предаде репортер на Агенция „Фокус“.\r\nТя уточни, че по този ремонт се работи много интензивно. „Вече е положена стоманената мрежа във всички участъци и предстои асфалтиране. Най-късно в неделя сутринта движението трябва да бъде изцяло освободено. Към задълженията на изпълнителите добавихме и частичен ремонт на бул. „Евлоги и Христо Георгиеви“ – става въпрос за големите коловози, които се бяха образували от автобусите“, каза още Фандъкова.\r\nКметът на София обясни, че е спряна работата на изпълнителя на участъка около Тех Парка. „Той трябваше да си отстрани дефектите цялостно в едното платно, за да може да напредне с пл. „Орлов мост“. От петък след 20.00 часа ще започне ремонтът на крайните две леви ленти в този участък, който до неделя вечерта трябва да приключи. А от понеделник ще се започне работа и по двете десни ленти“, обясни Фандъкова.\r\nЦветилена СИМЕОНОВА", "date": "2017.08.23", "title": "София: В неделя ще приключи ремонтът на пл. „Орлов мост“"}
{"url": "http://www.focus-news.net/news/2017/08/23/2428406/voa-komandvashtiyat-sedmi-flot-na-vms-na-sasht-e-osvoboden-ot-dlazhnost.html", "text": "Командирът на Седми американски флот бе уволнен от поста си след серията морски инциденти, при последния от които загинаха 10 американски моряци, предава радио Voice of America.\r\nГлавнокомандващият Тихоокеанския флот на САЩ, адмирал Скот Суифт, освободи вицеадмирал Джоузеф Аукойн от поста му в сряда, заявявайки, че причината е „загуба на доверие в неговите способности да командва“. \r\nАукойн трябваше да се пенсионира през януари, но след като командвания от него „Джон С. МакКейн“ стана вторият боен кораб, който се сблъсква с търговски плавателен съд, процесът ще бъде ускорен. Неговият заместник ще поеме командването веднага. . Цанко Цолов", "date": "2017.08.23", "title": "VOA: Командващият Седми флот на ВМС на САЩ е освободен от длъжност"}
{"url": "http://www.focus-news.net/news/2017/08/23/2428407/prof-hristo-pimpirev-do-100-godini-klimatat-v-balgariya-shte-se-doblizhi-do-afrikanskiya-koeto-shte-se-otrazi-na-selskoto-stopanstvo.html", "text": "В близките 50-100 години климатът в България ще се доближи до африканския, което ще се отрази на селското стопанство. Това каза проф. Христо Пимпирев, директор на Българския антарктически институт, в интервю за Агенция „Фокус“. \r\nТой поясни, че акцентите в научните изследвания на 26-ата българска антарктическа експедиция ще бъдат проектите за климатичните промени. По думите му Антарктика е кухнята на климата на цялата планета. „Там най-ярко се усещат климатичните промени. Съвсем скоро част от ледника „Ларсен С“ се отцепи. Това неминуемо влияе на климата на цялата планета, включително и на нас българите и хората, които живеем на Балканския полуостров”, коментира проф. Пимпирев. По думите му ще има доста проблеми в бъдеще. „Нашите изследвания са концентрирани върху това по какъв начин бихме могли да намалим въздействието върху замърсяването на атмосферата и промените на климата“, допълни проф. Пимпирев. Той поясни, че 26-ата българска експедиция в Антарктида  експедиция ще е първата след приемането на Национална полярна програма на Република България от Министерски съвет през август миналата година. „Фактически това е първата експедиция, с която ще работим по целите и задачите, които сме си поставили по тази програма. Трябваше повече от четвърт век да изчакаме, за да имаме някаква сигурност в работата на ледения континент. Програмата е дългосрочна до 2021 г. и  с нея имаме сигурност за развитието на българската полярна база“, обясни проф. Пимпирев. Директорът на Българския антарктически институт коментира, че в българската база ще има международно участие на учени от цял свят. „При нас ще бъдат учени от Португалия и Испания. Очакваме по един учен от САЩ  и Великобритания, както и от започващите своето развитие полярни програми. Ще приемам двама турски учени и двама монголски. Република Турция миналата година проведе своята първа антарктическа експедиция, а нашата беше 25-а. Така че доста сме по-напреднали в полярните изследвания от нашите съседи, въпреки техните големи финансови възможности“, допълни проф. Пимпирев. \r\nДеница КИТАНОВА", "date": "2017.08.23", "title": "Проф. Христо Пимпирев: До 100 години климатът в България ще се доближи до африканския, което ще се отрази на селското стопанство"}
{"url": "http://www.focus-news.net/news/2017/08/23/2428408/gl-komisar-nikolay-nikolov-pbzn-ima-zadarzhani-litsa-za-pozharite-v-haskovsko-predstoi-da-im-badat-povdignati-obvineniya.html", "text": "На територията на България към момента няма голям пожар, който да не е под контрол и да представлява пряка опасност за населението. Това каза в Благоевград директорът на Главна дирекция „Пожарна безопасност и защита на населението“ гл. комисар Николай Николов, предаде репортер на Радио „Фокус“ – Пирин. В страната през последните три дни на денонощие са регистрирани над 100 пожара. „Никой от тях не стана голям и не ангажира силите и средствата на повече от една регионална дирекция“, подчерта гл. комисар Николов. Той посочи, че по-голяма част от пожарите, които възникват на територията на страната, са в следствие на небрежно боравене с открит огън. \r\nНа въпрос, какъв е процентът на разкриваемост на хората, предизвикали пожари в страната, гл. комисар Николов заяви, че трудно би могъл да посочи конкретна цифра, тъй като с тази дейност се занимават от полицията. „Въпреки това имаме обратна връзка със служителите на полицията и мога да кажа, че включително сега за пожарите в Хасковско имаме задържани извършители и предстои да им бъдат повдигнати обвинение за предизвиканите пожари. Работим много добре с колегите от полицията и ако забелязвате при всеки един по-голям пожар по периферията му има полицаи“, отбеляза гл. комисар Николов. „Разчитаме изключително много на колегите от полицията и затова имаме доста случаи с разкрити подпалвачи, чиито действия са не толкова умишлени, колкото в следствие на небрежни действия“, каза още гл. комисар Николов.\r\nЛивия НИНОВА", "date": "2017.08.23", "title": "Гл. комисар Николай Николов, ПБЗН: Има задържани лица за пожарите в Хасковско, предстои да им бъдат повдигнати обвинения"}
{"url": "http://www.focus-news.net/news/2017/08/23/2428409/kmetat-na-sofiya-yordanka-fandakova-ot-dnes-se-obyavyava-protsedura-po-izbor-na-izpalnitel-za-kupuvane-na-20-elektrobusa.html", "text": "От днес се обявява процедурата по избор на изпълнител за купуването на 20 електробуса от страна на Столичния автотранспорт. Това каза през журналисти кметът на София Йорданка Фандъкова предаде репортер на Агенция „Фокус“.\r\n„Документи ще се подават до началото на октомври и се надяваме, че още до края на следващата година електробусовете вече ще се движат по улиците на София. Това са първите по рода си такива автобуси, които Столична община иска да включи в движението. Днес се пуска пробно един, който ще се движи в продължение на 20 дни по линията на автобус 11“, обясни Фандъкова.\r\nЕвгени Крусев, заместник-кмет по направление “Транспорт и транспортни комуникации“, уточни, че това са 100% електрически автобуси, използващи само и единствено електроенергия. \r\nЦветилена СИМЕОНОВА", "date": "2017.08.23", "title": "Кметът на София Йорданка Фандъкова: От днес се обявява процедура по избор на изпълнител за купуване на 20 електробуса"}
{"url": "http://www.focus-news.net/news/2017/08/23/2428410/balkan-insight-balgariya-i-rumaniya-ochakvat-vizitata-na-emanyuel-makron.html", "text": "Френският президент Еманюел Макрон започва първите си официални посещения в Централна и Източна Европа, като се отправя в четвъртък и петък към румънската столица Букурещ и към Варна на Българското Черноморие, припомня Balkan Insight.\r\nМакрон планира да използва пътуването, за да настоява за по-строги ограничения на това, което той смята за нелоялна конкуренция на труда на по-евтините работници от Източна Европа, обясни високопоставен френски служител.\r\nНа срещата на върха на лидерите на ЕС в Брюксел новият френски президент обеща да защити френските работници от това, което нарича \"социален дъмпинг\" - наемането на работници от по-бедните източноевропейски страни на по-ниски заплати.\r\nТой засегна въпроса по време на предизборната си кампания по-рано тази година и го обсъди с няколко европейски лидери от Централна Европа на среща, която се проведе в Брюксел през юни.\r\nМакрон е изправен пред критики от т.нар. Вишеградска група, състояща се от Полша, Унгария, Словакия и Чешката република, които обаче защитават правото си да се състезават при по-ниски заплати.\r\nВ Румъния в четвъртък Макрон ще се срещне с президента Клаус Йоанис и с премиера Михай Тудосе. Тереза Герова", "date": "2017.08.23", "title": "Balkan Insight: България и Румъния очакват визитата на Еманюел Макрон"}
{"url": "http://www.focus-news.net/news/2017/08/23/2428411/oe24-emanyuel-makron-v-avstriya-predstoi-sreshta-s-kristiyan-kern-i-premierite-na-slovakiya-i-cheshkata-republika.html", "text": "Първа спирка от обиколката на Централна и Източна Европа, на която френският президент Еманюел Макрон се отправи в сряда, ще бъде родният град на Моцарт – Залцбург, където ще проведе среща не само с канцлера на Австрия Кристиан Керн, но и с министър-председателите на Словакия и Чешката република – Роберт Фицо и Бохуслав Соботка, припомня австрийската медия OE24.\r\nМакрон, който ще бъде придружен от съпругата си Бриджит, се очаква да кацне на австрийска земя около 14 часа местно време. Двойката ще бъде посрещната с почести на летището край Залцбург.\r\nСрещата, подготовката за която започна преди дни, ще се проведе при изключително високи мерки за сигурност, които ще бъдат гарантирани от най-елитните части на австрийската полиция и спецслужбите.  Тереза Герова", "date": "2017.08.23", "title": "OE24: Еманюел Макрон в Австрия – предстои среща с Кристиян Керн и премиерите на Словакия и Чешката република"}
{"url": "http://www.focus-news.net/news/2017/08/23/2428412/prodalzhava-kampaniyata-na-bchk-s-bezplatnite-prozhektsii-na-tematichni-filmi.html", "text": "Продължават безплатните прожекции на БЧК в Дома на киното, съобщиха от пресцентъра на Червенокръстката организация. На 24 август от 19.30 часа ще бъде представен филмът „Мисия спасител“, след което ще има презентация, свързана с действията на националните екипи за работа при бедствия, аварии и катастрофи към Български Червен кръст.\r\nОснователят на Университетския аварийно-спасителен отряд и клуба на пътешественика, ядреният физик от СУ „Св. Климент Охридски“ - Васил Гурев ще представи ролята и мястото на доброволческите екипи и ще отговаря и на въпросите по темата: „Как се става спасител?“. Той е организирал десетки експедиции в Памир, Кавказ, Камчатка, както и на първата самостоятелна българска експедиция в Гархвалските Хималаи (Индия).\r\nУАСО е колективен член на Български младежки Червен кръст (БМЧК), а Васил Гурев съдейства за създаването на Национален екип за работа при бедствия, аварии и катастрофи (НЕРБАК) към БЧК.", "date": "2017.08.23", "title": "Продължава кампанията на БЧК с безплатните прожекции на тематични филми"}
{"url": "http://www.focus-news.net/news/2017/08/23/2428413/12-hartieni-udostovereniya-otpadat-sred-tyah-e-i-tova-za-grazhdanski-brak.html", "text": "12 хартиени удостоверения отпадат, сред тях е и това за граждански брак. Това стана ясно от думите на председателя на Държавната агенция “Електронно управление” (ДАЕУ) Росен Желязков след редовното заседание на кабинета.\r\nПо думите му решението на правителството дава насока за отпадането на необходимостта от предоставянето на 12 хартиени удостоверения, които участват в няколкостотин административни услуги. За целта до 31 декември 2017 г. трябва да бъдат извършени промени на 49 закона и 70 подзаконови нормативни актове. Осем от издаваните до момента на хартиен носител удостоверения могат да отпаднат веднага след като бъдат извършени нормативните промени, а за отпадането на други четири документа е необходимо първо процесите зад тях да бъдат дигитализирани. Това са удостоверенията за данни в регистър БУЛСТАТ, за граждански брак, за вписани обстоятелства, заличавания и отбелязвания в Имотния регистър по партида на физическо и, на четвърто място, на юридическо лице.\r\nЗа удостоверенията за граждански брак Росен Желязков коментира, че в регистрите за граждански брак в дигитален вид съществуват актовете, издадени след 2000 г. или за лицата, родени след 1984 г. „Данните за лицата, родени преди това, трябва да бъдат дигитализирани по общини. Предстои и процес на дигитализация на базите данни отпреди 2000 г. за сделки, нотариални актове и други нотариални документи, налични единствено на хартиен носител в 113-те структури на Агенцията по вписванията в страната, посочи Желязков. \r\nСпоред него 12-те удостоверителни режима на хартиен носител, посочени в решението, имат въздействие върху над 1 милион предоставяни услуги годишно и са свързани с множество други административни услуги. „Това е само началото и предстои следващ етап с нови нормативни изменения”, подчерта той и уточни, че дотогава дигиталните и хартиените процеси в администрацията ще съществуват паралелно. „В процеса на отпадане на хартиените удостоверения и на промяната на аналоговото, „хартиено“, мислене обаче трябва да бъдат ангажирани и служителите”, каза още той.\r\nОт своя страна вицепремиерът Томислав Дончев призова да се говори повече за „хуманизация“ на административното обслужване, отколкото за „административна реформа“. Той бе категоричен, че гледат на административните процеси през очите на гражданите и това е правителствен приоритет. „На инспекторатите на всички министерства и ведомства ще бъде възложено да проверят всички предоставяни от съответната администрация услуги и дали те отговарят на базисните критерии, каквито са обслужване на едно гише, непрекъсваемост на процеса по предоставяне на услугата, подходяща среда за гражданите в институциите, наличие на указателни табели и други“, каза още Томислав Дончев.", "date": "2017.08.23", "title": "12 хартиени удостоверения отпадат, сред тях е и това за граждански брак"}
{"url": "http://www.focus-news.net/news/2017/08/23/2428414/makfaks-makedoniya-bryuksel-prizova-belgrad-i-skopie-kam-sdarzhanost-i-reshavane-na-krizata-po-miren-pat.html", "text": "След изтеглянето на служителите от сръбското посолство в Скопие, Европейската комисия призова двете съседни държави да проявят сдържаност и по мирен път да разрешат спорните въпроси, предава информационната агенция „Макфакс“.\r\nГоворител на Европейската комисия заяви, че дипломатическият инцидент е двустранен проблем между двете страни, който Брюксел обаче следи. \r\nПо-рано президентът на Сърбия Александър Вучич заяви, че посланикът и служителите на сръбското посолство са отзовани в Белград заради предполагаеми разузнавателни действия срещу посолството в Македония.\r\nВъв вторник македонският външен министър Никола Димитров заяви, че правителството в Скопие не е извършвало разузнавателни дейности, насочени към сръбски институции, нито има намерение някога да прави подобно нещо. Тереза Герова", "date": "2017.08.23", "title": "„Макфакс“ (Македония): Брюксел призова Белград и Скопие към сдържаност и решаване на кризата по мирен път"}
{"url": "http://www.focus-news.net/news/2017/08/23/2428415/gd-granichna-politsiya-intenziven-e-trafikat-na-balgarskite-granichni-kontrolno-propuskatelni-punktove.html", "text": "Интензивен е трафикът на българските гранични контролно-пропускателни пунктове. Това съобщиха от пресцентъра на ГД \"Гранична полиция\". Информацията за трафика на българските гранични контролно-пропускателни пунктове е към 13:30 часа. На българо-турската граница, трафикът е интензивен на ГКПП \"Лесово\", там има образувала се колона от около 2 км на изход. На българо-румънската граница трафикът е интензивен на ГКПП \"Дунав мост Видин\" за товарни автомобили, има колона от 1 км на изход. На българо-сръбската граница трафикът на ГКПП \"Калотина\" трафикът е интензивен на изход за леки автомобили. На българо-гръцката граница трафикът е интензивен на вход и изход на следните ГКПП: \"Капитан Петко Войвода\", \"Маказа\" и \"Кулата\". \r\nНа българо-македонската граница трафикът е нормален на всички ГКПП.\r\nФериботът Оряхово - Бекет работи само в светлата част от деня поради ниско ниво на река Дунав.", "date": "2017.08.23", "title": "ГД \"Гранична полиция\": Интензивен е трафикът на българските гранични контролно-пропускателни пунктове"}
{"url": "http://www.focus-news.net/news/2017/08/23/2428416/ministarat-na-turizma-nikolina-angelkova-shte-poseti-antichniya-trakiyski-grad-kabile.html", "text": "Днес в 17:00 часа министърът на туризма Николина Ангелкова и кметът на община Ямбол Георги Славов ще посетят Античен тракийски град „Кабиле“, съобщиха от пресцентъра на министерството. \r\nТова е единственият в България запазен голям тракийски античен град – Древният Кабиле. Архитектурните му останки са впечатляващи, като голяма част от тях са консервирани и реставрирани. „Кабиле“ спечели специалната наградата „Изборът на българите“ на Министерството на туризма за 2016 г.", "date": "2017.08.23", "title": "Министърът на туризма Николина Ангелкова ще посети Античния тракийски град „Кабиле“"}
{"url": "http://www.focus-news.net/news/2017/08/23/2428417/mrt-makedoniya-vse-oshte-nyama-potvarzhdenie-za-provezhdaneto-na-telefonen-razgovor-mezhdu-aleksandar-vuchich-i-zoran-zaev.html", "text": "Съгласно разпространените съобщения, в обедните часове на сряда министър-председателят на Македония Зоран Заев и сръбският президент Александър Вучич трябваше да проведат телефонен разговор за кризата в двустранните отношения. До този момент обаче няма официално потвърждение, че този разговор се е състоял, предава МРТ.\r\nВъншните министри на двете страни Никола Димитров и Ивица Дачич също би трябвало да проведат телефонен разговор по темата.\r\nПо-рано Никола Димитров заяви, че се опитва да говори с Дачич от неделя, когато персоналът на сръбското посолство в Скопие бе оттеглен, но инициативата му не е завършила с успех.\r\nВ събота в Драч, на срещата на лидерите на страните от Западните Балкани, вече бе договорена и среща между македонския премиер Зоран Заев и сръбския му колега Анна Бърнабич.\r\nУправляващите в Белград поясниха, че причината за оттеглянето на пероснала от посолството в Скопие е заради „нападателна разузнавателна дейност срещу институциите на Сърбия\".\r\nВучич заяви в изявление за RTS, че „нещата между Македония и Сърбия ще тръгнат в по-добра посока\". Очаква се следващата седмица част от персонала на посолството да се върне в Скопие, а посланикът – в началото на месец септември.\r\nПравителството на Македония приветства съобщенията на официален Белград за запазването на приятелските отношения и нормализирането на ситуацията. Димитров заяви, че Македония „нито е имала намерение, нито е дала заповед или инструкция, нито е извършила разузнавателни действия срещу и в ущърб на някоя от нашите съседни страни, включително и Сърбия\". Тереза Герова", "date": "2017.08.23", "title": "МРТ (Македония): Все още няма потвърждение за провеждането на телефонен разговор между Александър Вучич и Зоран Заев"}
{"url": "http://www.focus-news.net/news/2017/08/23/2428418/gl-komisar-nikolay-nikolov-gd-pbzn-pochti-vsichki-pozharnikari-na-koito-ime-se-baviha-plashtaniyata-poluchiha-dalzhimite-sredstva-za-drehi.html", "text": "ГД „Пожарна безопасност и защита на населението“ завърши проект благодарение, на който повече от 80% от техниката е била подменена, изцяло нова е и дори все още е в гаранция. Това каза в Благоевград директорът на ГД „Пожарна безопасност и защита на населението“ гл. комисар Николай Николов, предаде репортер на Радио „Фокус“ – Пирин. „Техниката ни е оборудвана по последни европейски критерии. Разполагаме с изключително добре подготвени хора. Проблем представяла, обаче, недостатъчният брой пожарникари – толкова, колкото ние бихме желали да имаме, за да може наистина във всеки един момент да бъдем високоефективни и по-качествени в нашата работа“, подчерта гл. комисар Николов.\r\nВъв връзка с протестите на служителите в структурата на МВР и по-конкретно участието на пожарникарите в тях, той каза: „Униформата е това, с което аз съм облечен в момента. Униформата е това, с което са облечени и пожарникарите – тя е държавен отличителен знак, даден на съответните служители, за да може да се припознаят с държавното управление. Правителството отдели финансови средства и към момента почти всички пожарникари, на които не им бяха изплащани пари за дрехи, са получили своите финансови средства“. Според него, това обаче не решава въпроса. „Ние като министерство трябва да направим така, че не да раздаваме пари, а да раздаваме униформи. В пожарната по-сериозен е проблемът с личните предпазни средства. През последните години над 7 хиляди комплекта лични предпазни средства са били доставени, това обаче не е достатъчно, защото то естествено се износва. В този случаи нашите колеги са прави, искайки по-висока степен на защита“, подчерта гл. комисар Николов.\r\nПо думите му, МВР и ГД „Пожарна безопасност и защита на населението“ са длъжни да дадат това на пожарникарите. „В момента тече обществена поръчка на стойност приблизително 200 хиляди лева, която е предназначена за закупуването на лични предпазни средства – пожарникарски дрехи. Съвсем скоро се надявам да обява още една обществена поръчка на стойност около 500 хиляди лева. Защо говоря за всичко това – защото смятам, че исканията на нашите колеги в тази си част са напълно основателни, тъй като ние сме длъжни да направим така, че да защитим техния живот“, заяви гл. комисар Николов. Той добави, че само когато пожарникарите са добре защитени, ще могат да окажат най-доброто съдействие и защита на хората, които са изпаднали в беда. Гл. комисар Николай Николов подчерта, че е в непрекъснат диалог с пожарникарите в страната и синдикалното ръководство във връзка с техните протести и не очаква да се стигне до напрежение.\r\nЛивия НИНОВА", "date": "2017.08.23", "title": "Гл. комисар Николай Николов, ГД ПБЗН: Почти всички пожарникари, на които име се бавиха плащанията, получиха дължимите средства за дрехи"}
{"url": "http://www.focus-news.net/news/2017/08/23/2428419/ofitsialniyat-ekip-na-otbora-na-hristo-stoichkov-i-priyateli-za-zvezdniya-mach-v-stara-zagora-e-v-zeleno-i-byalo.html", "text": "Организаторите на звездното събитие „Дрийм тиймът на Барселона срещу отбора на Стоичков“ представиха официалните екипи, с които легендите от отбора на Камата и приятели, ще се изправят срещу едни от най-големите звезди на испанския гранд. Титаничният сблъсък ще се проведе на 20 септември на стадион „Берое“ в Стара Загора от 20:00 часа. Това съобщиха от пресцентъра на Община Стара Загора.\r\nЦветовете на фланелката и гащетата са избрани да са в зелено и бяло, цветовете на местния футболен тим „Берое“. Екипировката е в ексклузивна, лимитирана серия, произведена единствено за футболния спектакъл в Стара Загора.", "date": "2017.08.23", "title": "Официалният екип на отбора на Христо Стоичков и приятели за звездния мач в Стара Загора е в зелено и бяло"}
{"url": "http://www.focus-news.net/news/2017/08/23/2428420/odmvr-shumen-za-po-malko-ot-polovin-chas-sa-polucheni-nyakolko-signala-ot-grazhdani-za-opiti-za-telefonni-izmami.html", "text": "Телефонни измамници се опитват да атакуват Шумен, съобщиха от пресцентъра на ОДМВР - Шумен. За по-малко от половин час в дежурната част на полицейското управление в града са получени няколко сигнала от граждани, че на стационарните им телефони звънят непознати мъже и се представят за полицаи. Обясняват, че правят специализирана операция за залавяне на измамници. За целта хората трябвало да оставят парите пред домовете, а полицаи  да ги заловят като отидат да ги вземат. Към момента една жена е съобщила, че е била измамена по тази схема днес преди обяд със сумата от 3 700 лева. \r\nОДМВР - Шумен:", "date": "2017.08.23", "title": "ОДМВР - Шумен: За по-малко от половин час са получени няколко сигнала от граждани за опити за телефонни измами"}
{"url": "http://www.focus-news.net/news/2017/08/23/2428421/prof-hristo-pimpirev-ambitsiyata-ni-e-prez-blizkite-2-3-godini-da-postroim-nauchna-laboratoriya-v-antarktida.html", "text": "Амбицията ни е през близките 2-3 години да построим научна лаборатория в Антарктида. Това каза проф. Христо Пимпирев, директор на Българския антарктически институт, в интервю за Агенция „Фокус“. Той поясни, че по време на 26-ата българска антарктическа експедиция ще се работи по ремонта на основната къща, както и по подготовката за изграждане на бъдеща модерна научна лаборатория на българската полярна база. Проф. Пимпирев обърна внимание, че от тази година българската полярна база е включена в стратегическия план - пътна карта за научна инфраструктура в нашата страна. „Българската полярна база е част от научната инфраструктура на научните изследвания на България. След 25 г. успешни и признати от цял свят научни постижения, е редно там да имаме и една научна лаборатория. Досега събираните проби от тази уникална среда в Антарктика се носят до България, изследват се в чужди лаборатории. Първоначалните изследвания  на много чувствителните ледени проби, носещи  нова информация за климатичните промени, трябва да се правят на място, тъй като преносът им през тропичните ширини, неминуемо води до повреждане“, коментира проф. Пимпирев. По думите му българската база  е притегателен център на учени от цял свят. „Антарктика е единствената уникална, природна, научна лаборатория, която е цял един континент и ние българите имаме привилегията след толкова усилия повече от четвърт век да сме една призната и уважавана полярна държава“, коментира проф. Пимпирев. Той отчете, че на  Антарктида са най-ужасните и сурови природни условия на цялата планета. По думите му неслучайно я сравняват с Марс. Той поясни, че в полярния континент се работи с много себераздаване. „Ние работим най-вече с български инат. Пари може да нямаме, но инат имаме, затова вече сме завоювали на името си на полярна нация. България е единствената полярна нация от всички Балкански държави и третата от Източна Европа, която има полярна база и сериозни научни изследвания на Антарктида“, допълни директорът на Българския антарктически институт. \r\nДеница КИТАНОВА", "date": "2017.08.23", "title": "Проф. Христо Пимпирев: Амбицията ни е през близките 2-3 години да построим научна лаборатория в Антарктида"}
{"url": "http://www.focus-news.net/news/2017/08/23/2428422/afp-omer-chelik-obvini-germanskiya-vanshen-ministar-v-kopirane-na-rasisti-kraynodesni.html", "text": "Турският министър по европейските въпроси Омер Челик обвини министъра на външните работи на Германия Зигмар Габриел, че копира „расисти и крайнодесни\" в изявленията, които прави за дипломатическа криза между Берлин и Анкара, предава AFP.\r\n„Габриел не прави оригинални изявления и говори чрез копиране на крайнодесните и расистите\", коментира Челик в цяла тирада от общо 29 съобщения, публикувани в социалната мрежа „Туитър“, с които критикува остро първия дипломат на Берлин и австрийския външен министър Себастиан Курц.  Тереза Герова", "date": "2017.08.23", "title": "AFP: Омер Челик обвини германския външен министър в копиране на „расисти, крайнодесни“"}
{"url": "http://www.focus-news.net/news/2017/08/23/2428423/veliko-tarnovo-futbolniyat-tim-etar-vt-ochakva-palni-tribuni-na-stadion-ivaylo-za-macha-s-botev.html", "text": "Великотърновският футболен тим „Етър ВТ“ очаква пълни трибуни на стадион „Ивайло“ за петъчния мач с „Ботев“ (Пловдив), съобщиха от пресцентъра на Община Велико Търново. След двата поредни успеха над „Пирин“ (Благоевград) и столичния „Славия“ „виолетовите“ посрещат „канарчетата“ в своето второ домакинство на „Ивайло“. Подкрепата на публиката е много важна, за да продължи „Етър“ успешната серия, извела отбора до 6-о място в Първа професионална лига. \r\nЗа гарантиране на сигурността и безопасността на феновете, представители на местната власт, управата на клуба и органите на реда проведоха организационна среща, по време на която бяха набелязани няколко мерки. 100 полицаи и 45 частни охранители ще следят за реда преди, по време на и след футболната среща. В деня на мача подстъпите към спортен комплекс „Ивайло“ ще бъдат затворени за движение, заедно с паркинга и площада пред северния вход на стадиона.\r\nВременната организация предвижда забрана за влизане на автомобили в следните участъци: ул. „Тодор Балина“ – от кръстовището с ул. „Йоновка“ до пресечката с ул. „Любен Каравелов“; ул. „Славянска“ – от кръстовището с бул. „Никола Габровски“ до пресичането й с ул. „Тодор Балина“; ул. „Филип Тотю“ – от кръстопътя с ул. „Славянска“ до пресечката с ул. „Бойчо Войвода“; ул. „Вела Благоева“ – в района на кръстовището с ул. „Славянска“. Рестрикцията ще важи за времето от 16,00 ч. до приключване футболната среща. За този период се възстановява двупосочното движение по улица „Йоновка“. \r\nВ работната среща участваха заместник-кметът на Велико Търново и председател на Управителния съвет на „Етър“ проф. Георги Камарашев, директорът на общинското предприятие „Спортни имоти и прояви“ Петко Павлов, представители на регионалните дирекции на полицията и пожарната, на частна охранителна фирма и на фен-клуба на „Етър“. С последните подобрения на стадион „Ивайло“ в настоящия и бившия сектор за гости е гарантирана както безопасността на феновете, така и невъзможността за срещи между агитките на домакините и на гостуващия тим. \r\nПо искане на футболен клуб „Етър“ билетите ще се продават на цена от 8 лева. По предложение на Община Велико Търново са въведени намаления за учащи /ученици, студенти, курсанти, кадети/ и пенсионери – за тях входът ще струва 4 лева. Децата до 7-годишна възраст влизат безплатно, при условие, че са с придружител. \r\nС влизането си в елита „Етър ВТ” предлага вече и нова услуга на своите привърженици, които посещават мачовете, съобщиха от великотърновския клуб. На две места вътре на трибуните на стадион „Ивайло” има обособени бюфети, от които всеки може да си купи вода, студен чай, ядки и други продукти по време на мачовете. Идеята е със средствата да се подпомага детско-юношеската школа. Така например, за мача в Дупница с „Марек“, спечелен с 3:0, юношите пътуваха предния ден и нощуваха в града- домакин, като финансирането бе по тази линия.\r\nЗаради това от клуба уточняват, че за предстоящия мач на етърци срещу „Ботев” (Пловдив) на входовете при влизане няма да бъдат допускани зрители с бутилки минерална вода и бира.\r\nПредприетата крачка във Велико Търново е добър пример, който може да бъде мултиплициран и по другите стадиони в елита.", "date": "2017.08.23", "title": "Велико Търново: Футболният тим „Етър ВТ“ очаква пълни трибуни на стадион „Ивайло“ за мача с „Ботев“"}
{"url": "http://www.focus-news.net/news/2017/08/23/2428424/miroslava-tsoneva-obshtina-veliko-tarnovo-nyama-nito-edna-nalozhena-sanktsiya-za-vandalskite-proyavi-v-parkovete-i-detskite-ploshtadki-v-grada.html", "text": "Няма нито една наложена санкция за вандалски прояви в парковете и детските площадки във Велико Търново. Причината за това е, че е много трудно могат да бъдат установени извършителите, каза за Радио „Фокус“ – Велико Търново Мирослава Цонева, началник Отдел „Околна среда“ в Общината. При всяко едно подобно нарушение се подава сигнал към полицията с молба за съдействие. „В края на месец юли и началото на август, в рамките на две седмици, имахме посегателства върху поливните системи в ж.к. „Бузлуджа“ и след това в „Зона Б“. Извършителите не са установени“, коментира експертът. \r\nОбщината работи не само по обажданията на гражданите, но се следят и публикации в социалните мрежи, които касаят вандалски прояви. „Ние не сме затворена група и затворена администрация. Отворени сме към хората, които подават коректни сигнали и винаги ги проверяваме“, подчерта Цонева. Тя апелира и гражданите, които са станали свидетели на подобни прояви, да свидетелстват за това, а не да премълчават.\r\nЛуиза ТРАНЧЕВА", "date": "2017.08.23", "title": "Мирослава Цонева, Община Велико Търново: Няма нито една наложена санкция за вандалските прояви в парковете и детските площадки в града"}
{"url": "http://www.focus-news.net/news/2017/08/23/2428425/d-r-atanas-kambitov-kmet-na-blagoevgrad-renoviraneto-na-sgradata-na-pozharnata-v-grada-e-porednoto-dokazatelstvo-che-sme-lideri-v-saniraneto.html", "text": "Реновирането на сградата на РД „Пожарна безопасност и защита на населението“ – Благоевград е поредното доказателство, че сме лидери в санирането. Това каза кметът на Община Благоевград д-р Атанас Камбитов по време на официалната церемония по откриването на обновената сграда, предаде репортер на Радио „Фокус“ – Пирин. „Това е първата сграда държавна собственост, санирана по ОП „Региони в растеж 2014 – 2020“, защото програмата го позволява. Между другото, ако сега нямаше обжалване, в момента щяхме да изпълняваме и реализацията по саниране на сградата на Областна дирекция на МВР – Благоевград. Надявам се, че до месец – месец и половина най-късно ще започнем“, каза още д-р Камбитов.\r\nТой изрази специални благодарности към главения комисар Николай Николов, директор на ГД „Пожарна безопасност и защита на населението“, Анжелина Тотева, началник на кабинета на министъра на вътрешните работи, областният управител на Благоевград Бисер Михайлов, председателят на Общински съвет – Благоевград Радослав Тасков и началникът на Регионална дирекция „Пожарна безопасност и защита на населението“ – Благоевград комисар Георги Пармаков за добрата комуникация в ежедневната им работа. „Смятам, че сме един добър пример за взаимодействие и синхрон между институциите“, подчерта д-р Атанас Камбитов. Той пожела на всички пожарникари да бъдат здрави, да имат по-малко работа и винаги, когато ходят по сигнали и мисии, да се връщат живи и здрави.\r\nЛивия НИНОВА", "date": "2017.08.23", "title": "Д-р Атанас Камбитов, кмет на Благоевград: Реновирането на сградата на пожарната в града е поредното доказателство, че сме лидери в санирането"}
{"url": "http://www.focus-news.net/news/2017/08/23/2428426/blic-sarbiya-diplomaticheskata-kriza-mezhdu-belgrad-i-skopie-aleksandar-vuchich-i-zoran-zaev-postignaha-konsensus-po-pet-tochki.html", "text": "Президентът на Република Сърбия Александър Вучич и министър-председателят на Република Македония Зоран Заев са провели в сряда дълъг и отворен разговор, в който са обсъдили всички нови обстоятелства в двустранните отношенията и са постигнали консенсус по пет точки, съобщава сръбският вестник Blic.\r\nИзданието публикува съвместното изявление на Вучич и Заев по договорените точки:\r\n1. Република Сърбия и Република Македония решават единствено чрез диалог всякакви възможни разногласия в своите взаимоотношения.\r\n2. Независимо от всички политически различия по някои важни политически и регионални въпроси, Сърбия и Македония заедно ще се борят не само за запазване, но също така и за развитието на приятелските отношения между сръбския и македонския народ, и гражданите на Сърбия и Македония.\r\n3. Република Сърбия и Република Македония ще положат още по-големи усилия за по-нататъшно подобряване на икономическите отношения и увеличаване на търговията между двете страни.\r\n4. Република Сърбия и Република Македония, в съответствие с международните публично-правни разпоредби, добросъвестно и на приятелска основа защитават правата и интересите на дипломатическите и консулските представителства на своята територия.\r\n5. Република Сърбия и Република Македония ще засилят взаимното общуване на най-високо ниво, за да се подкрепят взаимно по пътя за Европа и за укрепването на добросъседските отношения, които допринасят за стабилността на региона. Тереза Герова", "date": "2017.08.23", "title": "Blic (Сърбия): Дипломатическата криза между Белград и Скопие: Александър Вучич и Зоран Заев постигнаха консенсус по пет точки"}
{"url": "http://www.focus-news.net/news/2017/08/23/2428427/aktsenti-v-predavaneto-simitli-minalo-nastoyashte-i-badeshte-na-radio-fokus-pirin.html", "text": "В предаването „Симитли – минало, настояще и бъдеще“ на Радио „Фокус“ – Пирин ще говорим по две много интересни теми, свързани с общината. Първата от тях се отнася за детски палатков лагер, който се провежда на територията на казармата в Симитли. В периода 18 – 25 август деца в неравностойно положение се учат на ориентиране, превенция от наводнение, първа помощ, толерантност. Симитли се оказва най-подходящият гостопиемник за благородната инициатива на БЧК – Кюстендил. Доброто дело и партньорство на Община Симитли е високо оценено от инициаторите на учението на БЧК – Кюстендил. Защо именно Симитли е мястото, което са избрали организаторите и какви знания и умения ще придобият децата в рамките на инициативата ще научим от Радмила Иванова, специалист към Български червен кръст – Кюстендил. \r\nВъв втората част от днешната ни среща пък ще говорим за празника на Община Симитли, който ще се проведе на 8 септември, като основен акцент ще поставим върху два конкурса, организирани във връзка с честването на Деня на Симитли. Всичко това и още ви очаква на нашите честоти само ако слушате Радио „Фокус“ – Пирин във времето от 15.00 до 16.00 часа.\r\nСлушателите на Радио „Фокус“ – Пирин могат да се свържат с нас на телефоните в студиото – 0885 303 373 и 073/ 88-55-81 или на е-майл: pirin@focus-news.net, за да коментирате всякакви теми и въпроси, които касаят Община Симитли. Предаването „Симитли – минало, настояще и бъдеще“ се излъчва на честотите на Радио „Фокус“ – Пирин всяка сряда от 15.00 до 16.00 часа с водещ Ливия Нинова.", "date": "2017.08.23", "title": "Акценти в предаването „Симитли – минало, настояще и бъдеще“ на Радио „Фокус“ – Пирин"}
{"url": "http://www.focus-news.net/news/2017/08/23/2428428/ministar-nikolina-angelkova-proveryavame-vsichki-signali-podadeni-do-ministerstvoto-na-turizma-i-shte-prodalzhim-da-go-pravim.html", "text": "Проверяваме всички сигнали, подадени до Министерство на туризма и ще продължим да го правим, защото това е наше задължение по закон. Това заяви министърът на туризма Николина Ангелкова по повод съобщения, че касовата бележка, издадена от заведение в Харманли, била шега, направена от клиенти на заведението. Това съобщиха от пресцентъра на Министерството на туризма. \r\nМинистерство на туризма може да се самосезира и по информация в медиите, но случаят със сладкарницата в Харманли изобщо не е такъв. Сигналът за касовата бележка „Нищо за 5 лв.“ е подаден на официалния имейл на Министерството на туризма, за жалби и сигнали, на 18 август 2017 г. в 18,20 часа. Той гласи: „само в България- сметка „нищо- 1 час- 5 лв. Без коментар…“  Сигналът е изведен в деловодството на министерството с номер Т-94-Е-21 от 21 август 2017 г. \r\nМинистерството на туризма заявява, че подателят на сигнала не е анонимен. Той е издател на вестник за българите във Великобритания и впрочем това е същият човек, подал и сигналa за такса „изискване на клиента“, при която заведение в Кранево бе начислило неправомерно 2 лв. допълнително от потребителите. \r\n„Радвам се, че Министерството на туризма реагира на нашите сигнали и се надявам да стане всеобща практика на сънародниците ни в България да се обръщат към институциите при проблеми от всякакъв вид. Само така проблемите ще могат да бъдат решени.“ Това пише до министерството реалният подател на сигнала за заведението в Харманли.  \r\nКакто бе обявено, експертите на Министерството на туризма ще извършат проверка за съответствие на категоризацията на заведението в Харманли, независимо че само часове след огласяване на случая то е излязло в ремонт. \r\nУважаваме чувството за хумор на всеки, но експертите ни работят за надграждане на рекордните резултати, постигнати през последните години в българския туризъм с усилията на целия бранш – инвеститори, хотелиери, туроператори и техните служители. За всички тях имиджът на туризма не е и няма да бъде шега. Министерството на туризма призовава гражданите да бъдат бдителни към подобни ситуации и при нужда да сигнализират на телефон  +359 2 90 46 833 или на и e-mail: control@tourism.government.bg.", "date": "2017.08.23", "title": "Министър Николина Ангелкова: Проверяваме всички сигнали, подадени до Министерството на туризма и ще продължим да го правим"}
{"url": "http://www.focus-news.net/news/2017/08/23/2428429/kiril-ognenski-kmet-na-selo-bistritsa-osnoven-problem-na-naselenoto-myasto-e-stariyat-vodoprovod.html", "text": "Основен проблем на населеното място е старият водопровод. Това каза за Радио „Фокус“ – Пирин Кирил Огненски, кмет на дупнишкото село Бистрица. „Основният проблем е пряко се свързва с народната поговорка „Вода гази, жаден ходи“ – по точно има вода, но водопреносната мрежа е стара. През селото преминава река Бистрица, чиято вода е достатъчна за снабдяване не само на нашите жители, но и на общинския център“, обясни Огненски. \r\nПо думите му, проблем е и пътната инфраструктура. „Стараем се да направим един проект с Община Дупница и да прокараме нов водопровод, а след това улиците да се асфалтират“, каза Огненски. Тежко е и през зимата, тъй като на територията на населеното място пада голямо количество сняг, а улиците са доста стръмни, обясни той.\r\nЛора КАЛЧЕВА", "date": "2017.08.23", "title": "Кирил Огненски, кмет на село Бистрица: Основен проблем на населеното място е старият водопровод"}
{"url": "http://www.focus-news.net/news/2017/08/23/2428430/sofiya-lek-avtomobil-se-e-obarnal-na-krastovishteto-na-bul-evlogi-i-hristo-georgievi-i-ul-oborishte.html", "text": "Лек автомобил се е обърнал на кръстовището на бул. \"Евлоги и Христо Георгиеви\" и ул. \"Оборище\", предаде репортер на Агенция \"Фокус\". Автомобилът се намира в платното на бул. \"Евлоги и Христо Георгиеви\" в посока Малък градски театър \"Зад канала\". Движението е затруднено.", "date": "2017.08.23", "title": "София: Лек автомобил се е обърнал на кръстовището на бул. \"Евлоги и Христо Георгиеви\" и ул. \"Оборище\""}
{"url": "http://www.focus-news.net/news/2017/08/23/2428431/ministar-nikolay-nankov-shte-poseti-grad-godech.html", "text": "Министърът на регионалното развитие и благоустройството Николай Нанков ще посети град Годеч в четвъртък, 24 август, съобщиха от пресцентъра на МРРБ. \r\nВ 10.00 часа министър Нанков ще участва в церемония по официално откриване на новоизградена детска площадка в града, намираща се на ул. „Тинтява“. \r\nОт 10.30 часа министъра на регионалното развитие и благоустройството ще открие официално първия саниран блок в града по Националната програма за енергийна ефективност на многофамилните жилищни сгради. Блокът се намира на  ул. „Г. С. Раковски“, бл. 9АБ. За обновяването му са изразходени малко над 820 хил.лв. от програмата. \r\nСлед това министър Николай Нанков ще инспектира  работата по реконструкция на водопроводната мрежа и частична рехабилитация на канализацията в града. Мащабният проект се финансира от Министерството на регионалното развитие и благоустройството.", "date": "2017.08.23", "title": "Министър Николай Нанков ще посети град Годеч"}
{"url": "http://www.focus-news.net/news/2017/08/23/2428432/orf-za-omer-chelik-avstriyskiyat-vanshen-ministar-e-simvol-na-rasistka-politika.html", "text": "Тонът между Анкара и Виена продължава да бъде остър. В сряда турският министър по европейските въпроси Омер Челик нарече външния министър на Австрия Себастиан Курц „символ на антиимигрантската и расистка политика\", предава ORF.\r\nСъщевременно, в серия от остри съобщения в социалната мрежа „Туитър“, Челик  представи германския външен министър Зигмар Габриел като „расист и крайнодесен\". Тереза Герова", "date": "2017.08.23", "title": "ORF: За Омер Челик австрийският външен министър е „символ на расистка политика“"}
{"url": "http://www.focus-news.net/news/2017/08/23/2428433/inzh-georgi-parmakov-rs-pbzn-blagoevgrad-s-18-20-sa-se-uvelichili-pozharite-v-oblastta-tova-lyato.html", "text": "С 18 – 20% са се увеличили пожарите в област Благоевград това лято. Това каза пред журналисти инж. Георги Пармаков, директор на Регионална служба „Пожарна безопасност и защита на населението“ – Благоевград след официалното откриване на обновената сграда на службата, предаде репортер на Радио „Фокус“ – Пирин. В сравнения с миналата година се наблюдава цялостно увеличение на произшествията. „Става дума и за пожарите, и за помощните операции, които извършваме и други такива, на които реагираме. При всички тях като оценка мога да кажа, че колегите се справиха много добре – не бяха допуснатите увеличения в големината на засегнатите площи“, подчерта инж. Пармаков. По думите му, най-голям остава броят на пожарите, които засягат сухи треви и храсти, а от там и горски територии. „Най-голям брой нанесени материални щети пък има при пожарите в жилищното стопанство“, каза още инж. Пармаков.\r\nЛивия НИНОВА", "date": "2017.08.23", "title": "Инж. Георги Пармаков, РС ПБЗН – Благоевград: С 18 – 20% са се увеличили пожарите в областта това лято"}
{"url": "http://www.focus-news.net/news/2017/08/23/2428434/pazardzhik-tesnolineykata-e-osnoven-transport-za-golyama-chast-ot-zhitelite-na-visokoplaninskite-sela-vav-velingradsko-i-yakoruda.html", "text": "Теснолинейката е основен транспорт за голяма част от жителите на високопланинските села във Велинградско и Якоруда, каза за Радио „Фокус“ – Пазарджик Кристиян Ваклинов от Гражданско сдружение „За теснолинейката“. До повечето от селата няма асфалтов път и жителите вървят километри пеша, докато стигнат до най-близката гара. „Така пътуването с влака става единствената им възможност за придвижване до общинските центрове. Най-често пътниците в отсечката от Велинград до Якоруда са местни жители, предимно жени, които с бутилки, пълни с мляко на гръб, пътуват от и до пазара във Велинград, където реализират стоката си. Отиват рано сутрин и се връщат на обяд. Гара Цветино, която е 11-та спирка по маршрута на родопското влакче, обслужва няколко села. От влака слизат около 30 души и потеглят пеш към домовете си, до които автобуси няма“, уточни Ваклинова. \r\nТой подчерта, че местните хора са запазили автентичността на родните си места и в облеклото, и в поминъка си. Атрактивното влакче освен връзка с общинските центрове е и приятно място за срещи и социални контакти.  „Социалната функция на родопската теснолинейка е голяма, защото транспортът с нея е начин за препитание на много хора от региона“, допълни Ваклинов.\r\nАлбена ЖИЛЕКОВА", "date": "2017.08.23", "title": "Пазарджик: Теснолинейката е основен транспорт за голяма част от жителите на високопланинските села във Велинградско и Якоруда"}
{"url": "http://www.focus-news.net/news/2017/08/23/2428435/ivanka-kirkova-nachalnik-ruo-plovdiv-pet-paralelki-za-dualno-obuchenie-se-razkrivat-prez-novata-uchebna-godina.html", "text": "Пет паралелки за дуално обучение се разкриват през новата учебна година. Това съобщи за Радио „Фокус“ – Пловдив Иванка Киркова, началник на Регионално управление по образование – Пловдив. По думите й, четири от дуалните паралелки са след седми клас, а само една е с прием след осми. „Продължава приемът на ученици в дуалните паралелки „Мебелно производство в ПГВАД „Христо Ботев“, „Приложно програмиране“ и „Машини и системи с ЦПУ“ в ПГ по механотехника „Проф. Цветан Лазаров“, а също и специалността „Мехатроника“ в ПГ „Цар Иван Асен II“ - Асеновград. Няма да се стигне до закриване на тези дуални паралелки, заяви Иванка Киркова. \r\nСлед трето класиране са закрити 21 паралелки: 10 професионални и 11 профилирани. Основаната причина е слабият интерес от страна на учениците към тях. 163 е общият брой на паралелките след трето класиране в Пловдив и областта, коментира Киркова. От тях 101 паралелки с професионално образование. „Традиционно най-голям интерес има към специалностите от НТГ и по-специално към „митническа и данъчна администрация“. Засилено кандидатстване се наблюдава и към специалността „приложно програмиране“, обясни Киркова. По думите й, продължава да се понижава интересът на учениците към специалности като машиностроене, строителство и други технически дейности.\r\nДо 12 септември продължава приемът на ученици в професионалните гимназии.\r\nКристиян ГАРОВ", "date": "2017.08.23", "title": "Иванка Киркова, началник РУО – Пловдив: Пет паралелки за дуално обучение се разкриват през новата учебна година"}
{"url": "http://www.focus-news.net/news/2017/08/23/2428436/zornitsa-kraleva-zam-kmet-na-blagoevgrad-renoviraneto-na-pozharnata-v-grada-e-dokazatelstvo-che-kogato-institutsiite-rabotyat-zaedno-se-postigat-vidimi-rezultati.html", "text": "Реновирането на сградата на РД „Пожарна безопасност и защита на населението“ – Благоевград е доказателство, че когато институциите работят заедно, се постигат видими резултати. Това каза заместник-кметът на Община Благоевград по европейските проекти и програми Зорница Кралева на заключителна пресконференция по проект „Въвеждане на мерки за енергийна ефективност, осигуряване на достъп на хора в неравностойно положение в сградата на Регионална служба „Пожарна безопасност и защита на населението“ – Благоевград“, реализиран по оперативна програма „Региони в растеж 2014-2020“, предаде репортер на Радио „Фокус“ – Пирин. Кралева изрази благодарността си към целия екип на проекта и всички служители на общината, които са положили много усилия, за да може проектът да бъде изпълнен. \r\n„За нас е огромно удоволствие, че Благоевград е първият град в страната, който успя да обнови сградата на пожарната с европейски средства“, подчерта Кралева. Дейностите по обновяването на пожарната в областния център са приключили преди крайни срок, който е бил предвиден в договора за безвъзмездно финансиране. „Надявам се, че за в бъдеще ще продължим да работим чудесно със структурите на МВР, тъй като ни предстои да саниране и сградата на Областна дирекция на МВР – Благоевград“, посочи Зорница Кралева. Тя допълни, че предстои Община Благоевград да реализира проекти на стойност над 44 милиона лева в рамките на оперативна програма „Региони в растеж 2014 – 2020“.\r\nЛивия НИНОВА", "date": "2017.08.23", "title": "Зорница Кралева, зам.-кмет на Благоевград: Реновирането на пожарната в града е доказателство, че когато институциите работят заедно, се постигат видими резултати"}
{"url": "http://www.focus-news.net/news/2017/08/23/2428437/reuters-polsha-shte-otdeli-oshte-55-mlrd-dolara-za-otbrana-do-2032-g.html", "text": "Полша ще отдели още 200 млрд. злоти (55 млрд. долара) за модернизация на армията в следващите 15 г., предава Reuters, позовавайки се на заместник министъра на отбраната Томаш Шатковски. \r\n„Правителството одобри законодателно изменение..., което ще ни осигури почти 200 млрд. злоти в следващите 15 г.“, поясни Шатковски, като допълни, че това е част от плана разходите за отбрана на Полша да бъдат увеличени до 2,5 % от БВП, съгласно стандартите на НАТО. Решението е взето заради нарастващата руска заплаха, подчертават от Варшава.\r\nПредстоящите следващия месец съвместни военни учения в Беларус и в западна част на Руската федерация, най-мащабните, организирани през последните години, предизвикват тревога в Полша и НАТО. Във военната организацията смятат, че обявеният брой на участващите руски войници е занижен. \r\nГенералният секретар на Алианса Йенс Столтенберг ще посети Полша в четвъртък и петък, за да провери разположението на американските военни в източната част на страната. Освен това ще се срещне с полски, румънски и турски представители. . Цанко Цолов", "date": "2017.08.23", "title": "Reuters: Полша ще отдели още 55 млрд. долара за отбрана до 2032 г."}
{"url": "http://www.focus-news.net/news/2017/08/23/2428438/ria-novosti-moskovski-sad-postavi-pod-domashen-arest-rezhisyora-kiril-serebrenikov.html", "text": "Басманският съд на Москва постави под домашен арест руския режисьор Кирил Серебреников до 19 октомври, предава кореспондент на РИА Новости.\r\nМярката бе поискана от следствието. На свой ред защитата на режисьора, обвинен в съучастие в кражба на 68 млн. рубли, настоя за освобождаването му под гаранция. Самият Серебреников не се признава за виновен.  Тереза Герова", "date": "2017.08.23", "title": "РИА Новости: Московски съд постави под домашен арест режисьора Кирил Серебреников"}
{"url": "http://www.focus-news.net/news/2017/08/23/2428439/d-r-emil-kabaivanov-kmet-na-karlovo-obrazovanieto-e-prioritet-za-obshtinata-7-uchilishta-shte-badat-preobrazeni-i-modernizirani.html", "text": "Образованието има приоритетна роля в Община Карлово за поредна година. Това каза за Радио „Фокус“ – Пловдив кметът на Карлово д-р Емил Кабаиванов. По думите му, две от най-големите училища от общинската образователна система са включени в Програмата за градско възстановяване и развитие на Карлово – СУ „Васил Левски“ и СУ „Христо Проданов“. „В тях ще се извърши ремонт по енергийна ефективност. В СУ „Васил Левски“ ще се изгради нова спортна зала, а в СУ „Христо Проданов“ ще се осъществи ремонт и реконструкция на плувния басейн. Предвидили сме изграждане на модерни спортни площадки, два тенис корта спортна зала по отношение на други пет училища. Също ще бъде разширена детската градина в най-голямото село извън Карлово – село Розино. Очакваме да подпишем още проект за изграждане на нова малка спортна зала отново в село Розино, където се намира и най-голямото училище извън общинския център“, обясни д-р Емил Кабаиванов.\r\nСпоред него, един от спасителните планове за България е да се повиши образователното ниво на българските деца и на народа като цяло. „От това зависи потенциала и внедряването на по-високотехнологични производства, от това зависи българската наука да осигурява възможност за внедряване на нови продукти и технологии, като цяло иновации в българската икономика. От това зависи културата на българския народ, от това зависи също и как ще бъдем приети и оценени в Европа и света. Образованието винаги е било акцент в живота на българския народ в годините преди нас, като българските семейства са давали мило и драго да изучат своите деца и да им осигурят добро бъдеще. Когато имаме образовани млади хора, имаме и осигурено добро бъдеще за развитие на държавата ни“, посочи кметът на Карлово.\r\nД-р Емил Кабаиванов каза още, че образователната система има за цел и да възпитава в патриотизъм. Той е нещо задължително, особено в глобалния свят и динамичната и рискова среда, в която се намираме. България като цяло носи рисковете на глобалния свят, като тук се наблюдават две много сериозни тревожни тенденции: демографската криза в България и желанието на младите хора да се реализират в икономически по-напреднали държави в ЕС и извън него. Това е проблем, защото от България излизат млади, образовани и работоспособни хора. Трябва да се сложи край на тази тенденция, което не е никак лесно и ще значи десетки години държавна политика в тази област“, каза още кметът на Община Карлово.\r\nТони МИХАЙЛОВ", "date": "2017.08.23", "title": "Д-р Емил Кабаиванов, кмет на Карлово: Образованието е приоритет за Общината – 7 училища ще бъдат преобразени и модернизирани"}
{"url": "http://www.focus-news.net/news/2017/08/23/2428440/sofiya-dva-avtomobila-sa-katastrofirali-mezhdu-bul-hristo-i-evlogi-georgievi-i-ul-oborishte-nyama-postradali.html", "text": "Два автомобила са катастрофирали на кръстовището между бул. „Христо и Евлоги Георгиеви“ и ул. „Оборище“. Това съобщиха за Агенция „Фокус“ от пресцентъра на МВР. Към 15.10 часа е имало сигнал за катастрофа между два леки автомобила, като единият от тях се е обърнал. По първоначална информация няма пострадали. На място има служители на МВР. Там са и служители на  „Пътна полиция“, за да подпомагат движението. \r\nДеница КИТАНОВА", "date": "2017.08.23", "title": "София: Два автомобила са катастрофирали между бул. „Христо и Евлоги Георгиеви“ и ул. „Оборище“, няма пострадали"}
{"url": "http://www.focus-news.net/news/2017/08/23/2428441/afp-nay-malko-11-dushi-povecheto-ot-koito-voenni-sa-obezglaveni-pri-ataka-na-kpp-v-libiya.html", "text": "Най-малко 11 души са обезглавени в сряда при атака, извършена на контролно-пропускателен пункт на либийските военни, разположен южно от Триполи, предава AFP.\r\n„Нак-малко девет военнослужещи са били обезглавени… заедно с двама цивилни, убити по същия начин“ на КПП, разположен на около 500 км южно от либийската столица, информира полковник Ахмед Ал-Масмари, който обвини „Ислямска държава“ за нападението.. Тереза Герова", "date": "2017.08.23", "title": "AFP: Най-малко 11 души, повечето от които военни, са обезглавени при атака на КПП в Либия"}
{"url": "http://www.focus-news.net/news/2017/08/23/2428442/georgi-myashkov-vik-velingrad-vazstanovyavaneto-na-vodohvashtaneto-vodev-chark-shte-podobri-vodniya-balans-v-kurorta.html", "text": "Предвид увеличаването броя на хотелите във Велинград сме предвидили от догодина да направим капиталова програма съвместно с община Велинград, която да реши проблемите с водата в курорта, каза за Радио „Фокус” – Пазарджик управителят на общинското ВиК дружество във Велинград Георги Мяшков. По думите му, задължително трябва да се възстанови водохващането „Водев чарк“, което аварира през 2015 година. „То довеждаше в пречиствателната станция големи количества вода. Това помагаше в случаите, когато има замърсяване при валежи, защото позволяваше да се пуска вода от това водохващане“, обясни Мяшков. По думите му, реализирането на проекта ще подобри водния баланс на града – допълнителното количество вода е необходимо за Велинград предвид разширяването на града с откриването на нови хотели, намерението да се инвестира още в курорта. В тази връзка се очаква да се увеличи още повече консумацията на вода, което е възможно да доведе до по-тежки аварии. Затова трябва да се възстанови този аварирал водопровод, подчерта Мяшков. По думите му,  постепенно в кварталите „Зайче блато“ и „Марина ливада“, където се насочени инвестициите, също трябва да се вземе генерално решение с възстановяване на водопреносната мрежа и канализационната система, за да няма проблеми в бъдеще.\r\nАлбена ЖИЛЕКОВА", "date": "2017.08.23", "title": "Георги Мяшков, ВиК – Велинград: Възстановяването на водохващането „Водев чарк“ ще подобри водния баланс в курорта"}
{"url": "http://www.focus-news.net/news/2017/08/23/2428443/pazardzhik-dom-muzey-na-rodopskata-tesnolineyka-shte-bade-otkrit-na-gara-tsepina-na-3-septemvri.html", "text": "Дом музей на родопската теснолинейка, която обслужва маршрута гара Септември – гара Добринище, ще отвори врати на 3 август, съобщи за Радио „Фокус“ – Пазарджик Кристиян Ваклинов от Сдружение „За теснолинейката“. Самият музей ще бъде експониран в сградата на закритата гара Цепина, която се намира в дефилето на Чепинска река на 8 км от Варвара – в посока Велинград на 116 км от София и на 62 км от Пловдив. В него ще бъдат представени над 120 снимки на родопското влакче през годините. „Сградата е ремонтирана и възстановена изцяло с доброволен труд на над 20 души в продължение на две години. Музеят има за цел да популяризира стогодишната история на теснопътната жп линия и по този начин да привлича последователи към каузата за опазване на последната теснопътна жп линия у нас“, обясни Ваклинов. \r\nПрез 2017 година се навършват 101 години от идеята за построяване на Малкото влакче и 91 години откакто то е факт. Събитието продължава традицията, която Гражданското сдружение „За теснолинейката“ постави през 2016 г. и така всяка първа неделя на месец септември да бъде празник на теснолинейката. Вековният юбилей миналата година бе посетен от над 500 души от различни държави и краища на България. Откриването на Дом музея до гара Цепина ще се състои в 14.30 часа на 3 септември. Организаторите препоръчват на ентусиастите да се придвижат с влакчето до новия музей, тъй като има малко налични паркоместа за автомобили на гара Цепина, каза още Кристиян Ваклинов. Влакчето със 760 мм междурелсие от Септември до Добринище свързва Горнотракийската низина, Родопите, Рила и Пирин по 125-километров тесен железен път.\r\nАлбена ЖИЛЕКОВА", "date": "2017.08.23", "title": "Пазарджик: Дом музей на родопската теснолинейка ще бъде открит на гара Цепина на 3 септември"}
{"url": "http://www.focus-news.net/news/2017/08/23/2428444/haskovo-otkrivat-retro-apartament-na-sotsialisticheskiya-bit-za-70-godishninata-na-dimitrovgrad.html", "text": "Атрактивен ретро апартамент, който пресъздава времето от социалистическия бит по повод 70-годишнината от създаването на града откриват в Димитровград, съобщиха от пресцентъра на Община Димистровград. Апартаментът пресъздава времето след 1951г., когато са построени вече първите блокове в новия град и хората се нанасят да живеят в тях по начин, който е по различен от познатия им живот на село. Правят се първите опити за създаване на удобство и уют. До тогава пристигналите от всички краища на България бригадири, са настанени във временни дървени постройки и палатки.  \r\nАпартаментът се състои от четири стаи. Всички предмети, които са показани в него са автентични. Поради недостига на жилища в началото в новопостроените апартаменти се настаняват по две семейства. Семейството, което е имало деца се е разполагало в спалнята и още една стая, а това без деца в отделна стая. Кухнята, банята и тоалетните са били общи за всички обитатели на жилището.  \r\nВ апартамента, пресъздаващ социалистическия бит, най-атрактивна е кухнята, където бе изградена и мивка от тухли, типична за времето си. По това време във всяка кухня е имало легло с пружина, дървена маса, на която са се хранили хората и традиционния бял бюфет и посуда - съдове, чаши, чайници и други.  \r\nОстаналите стаи са спалня с гардероб от онова време, детско легло и кът за ръкоделие, съществувал във всички жилища, където жената е шиела и бродирала. Моделите жените са копирали от популярните за времето си списания - \"Жената днес\", а по късно и \"Бурда\". В този кът на една маса са наредени шевна машина, списания, различни ръкоделия и модели. \r\nГостната или всекидневната е стаята в която се намира голяма масивна полирана маса с тежка плюшена покривка и т.нар. полирован бюфет, където са се нареждали по-скъпите сервизи. Интериорът се допълва от радио, грамофон и телевизор \"Опера\", който се очаква да работи, за да могат посетителите да визуализират на живо черно-бялата картина на екрана. \r\nВъв всички стаи има характерните за онова време жакардови килими и кавиорчета по стените. \r\nЧетвърта стая е обзаведена като кабинет, която е предвидена да функционира в бъдеще като информационен център, където туристите ще могат да получават информация за забележителностите из общината и съседните такива.", "date": "2017.08.23", "title": "Хасково: Откриват ретро апартамент на социалистическия бит за 70-годишнината на Димитровград"}
{"url": "http://www.focus-news.net/news/2017/08/23/2428445/stefan-stoyanov-zam-kmet-na-plovdiv-remontite-v-obshtinskite-uchilishta-shte-priklyuchat-do-nachaloto-na-uchebnata-godina.html", "text": "Ремонтите в общинските училища ще приключат до началото на учебната година. Това съобщи за Радио „Фокус“ Пловдив заместник-кметът на Пловдив Стефан Стоянов. По думите му плановите ремонтни дейности в училищните и детски заведения в града се изпълняват по установения график и няма забавяне.\r\nВ 22 от общо 52 общински училища към момента се извършват ремонтни дейности. Голяма част от тях са свързани със смяна на подовите настилки и боядисване на класните стаи, училищните коридори и физкултурните салони. Идентична е ситуацията в 38 общински детски градини, където също се извършват ремонти през лятната ваканция.  Към момента в 16 от тях се извършват ремонтни дейности, свързани основно с освежаване на занимални, ремонт на санитарни възли и кухненски блокове. В част от детските заведения се подменя ВиК инсталацията, ремонтират се покриви, физкултурни салони и басейни. Част от ремонтите се извършват по график от ОП „Жилфонд“.\r\nКристиян ГАРОВ", "date": "2017.08.23", "title": "Стефан Стоянов, зам.-кмет на Пловдив: Ремонтите в общинските училища ще приключат до началото на учебната година"}
{"url": "http://www.focus-news.net/news/2017/08/23/2428446/predsedatelyat-na-pg-na-gerb-tsvetan-tsvetanov-shte-poseti-godech-na-24-avgust.html", "text": "Председателят на Парламентарната група на ГЕРБ и зам.-председател на партията Цветан Цветанов ще посети град Годеч на 24 август (четвъртък). Заедно с него ще бъдат министърът на регионалното развитие и благоустройството Николай Нанков и кметът на Годеч Радослав Асенов. Това съобщиха от пресцентъра на ПП ГЕРБ.\r\nВ 10:00 часа Цветанов и Нанков ще открият нова детска площадка, намираща се на ул. „Тинтява“ (до сградата на ВиК-Годеч).\r\nВ 10:30 часа зам.-председателят на ГЕРБ и регионалният министър ще открият първия саниран блок по Националната програма за енергийна ефективност на многофамилни жилищни сгради в община Годеч, намиращ се на улица „Г.С. Раковски“.\r\nЦветан Цветанов и Николай Нанков ще се запознаят и с работата по изпълнението на проект за реконструкция на водопроводната мрежа и частична рехабилитация на канализацията на града, който е изцяло финансиран със средства от МРРБ.", "date": "2017.08.23", "title": "Председателят на ПГ на ГЕРБ Цветан Цветанов ще посети Годеч на 24 август"}
{"url": "http://www.focus-news.net/news/2017/08/23/2428447/evgeni-abadzhiev-lrd-sokol-1893-pazardzhik-v-balgariya-lovat-kato-zanimanie-e-znachitelno-po-evtin-ot-evropa.html", "text": "През тази година имаме нови ловци, които са записани като членове на ЛРД „Сокол 1893“ – Пазарджик, каза за Радио „Фокус“ – Пазарджик председателят на дружеството Евгени Абаджиев. Той обясни, че не провеждат курсове за нови ловци, но някои от дружинките в региона използват стрелбището на сдружението за такова обучение. „През тази година обучихме 186 ловци в стрелба, част от които са от дружинките от Панагюрище и Доспат“, обясни Абаджиев. \r\nСпоред него, ловът като занимание в страната е значително по-евтин от този в Европа. „Не приемам тезата, че ловът е скъпо удоволствие, защото хората, които получават добри заплати стават ловци и не се отказват“, каза също Абаджиев. В България, Сърбия и Румъния дивечът е държавен и се плащат минимални такси, за да се ловува. В Западна Европа дивечът е на собственика на земята и таксите за лов са в пъти по-големи от България, уточни Евгени Абаджиев.\r\nВаня НИКОЛОВА", "date": "2017.08.23", "title": "Евгени Абаджиев, ЛРД „Сокол 1893” – Пазарджик: В България ловът като занимание е значително по-евтин от Европа"}
{"url": "http://www.focus-news.net/news/2017/08/23/2428448/konstantin-kamenarov-e-noviyat-generalen-direktor-na-balgarskata-natsionalna-televiziya.html", "text": "Съветът за електронни медии (СЕМ) избра Константин Каменаров за генерален директор на Българската национална телевизия. Това съобщиха от СЕМ. Неговата кандидатура подкрепиха председателят на Съвета София Владимирова и членовете Бетина Жотева, Мария Стоянова и Розита Еленова. Иво Атанасов гласува против.\r\nНовият генерален директор ще встъпи в длъжност след подписване на договор за управление.", "date": "2017.08.23", "title": "Константин Каменаров е новият генерален директор на Българската национална телевизия"}
{"url": "http://www.focus-news.net/news/2017/08/23/2428449/mbpses-2018-saytat-na-balgarskoto-predsedatelstvo-shte-e-do-70-000-lv.html", "text": "Във връзка с публикации, обвързващи името на г-н Васил Величков като автор на техническото задание за сайта на Българското председателство, уточняваме, че такова лице категорично няма договор с Министерството за Българското председателство на Съвета на ЕС 2018 (МБПСЕС 2018) с предмет „разработване на техническо задание за обществена поръчка“. Това съобщиха от пресцентъра на Министерство за Българското председателство на Съвета на ЕС 2018 (МБПСЕС 2018).\r\nТехническото задание за разработването на портала на председателството е изготвено от екипа на МБПСЕС 2018. То е съобразено с „Правилата за извършване на проверки на предложения за проекти и дейности, удостоверяване на съответствието на технически и функционални задания за провеждане на обществени поръчки за разработка, надграждане или внедряване на информационни системи или електронни услуги и за реда за изпращане на данни от административните органи“, с изискванията на Закона за електронно управление и е преминало през одобрение от Държавна агенция „Електронно управление“.\r\nРазработването на техническото задание за портала на Председателството е по образец и по изискванията на Генералния секретариат на Съвета на ЕС. \r\nТрябва да се уточни още, че тиражираната в публикации цена за разработката на сайта - 120 000 лева, е абсолютно невярна. Сумата, разписана в обществената поръчка, е 70 000 лева без ДДС, както е видно от документите, публикувани на Профила на купувача . В тази цена влизат разработване на уеб сайт и мобилно приложение към него, предоставяне на хостинг и на стрийминг.\r\nГрешно е и внушението, че става въпрос за създаването на „втори сайт“ на председателството. В момента на адрес www.eu2018bg.bg се намира страницата на МБПСЕС 2018. На този адрес от 1 декември 2017 година ще бъде разположен порталът, като единствено такъв, на Българското председателство. А сайтът на Министерството ще бъде преместен на адрес www.bg-eupresidency.gov.bg.\r\nСтраницата на председателството ще е на четири езика – български, английски, френски и немски, и ще бъде съобразена с нуждите на хората с увреждания. \r\nСайтът ще бъде основният източник на информация, свързана с Председателството, предназначена за журналист, широката общественост, както и за практикуващи специалисти и експерти. На него ще бъде разположен календар с подробностите за всички събития по време на Председателството. \r\nПорталът ще осъществява връзката с акредитационната система, през която ще се регистрират журналистите, желаещи да посетят събитията от календара на председателството.\r\nСайтът ще дава възможност да се гледат пряко или на запис откритите дебати чрез лайвстрийминг. \r\nДостъпът до него ще бъде свободен, както и до всички публикувани статии, документи, прессъобщения, снимки и видеа. \r\nКъм портала ще бъде разработено мобилно приложение, което да допълва ролята му на основен източник на информация за председателството и ще бъде удобен „инструмент“ за пълното проследяване на събитията в календара на председателството.\r\nОферти за разработване на сайта на председателството се събират до 17.30 часа на 24 август. Подробности за процедурата може да намерите .", "date": "2017.08.23", "title": "МБПСЕС 2018: Сайтът на Българското председателство ще е до 70 000 лв."}
{"url": "http://www.focus-news.net/news/2017/08/23/2428450/vratsa-dvizhenie-po-pat-i-1-mezdra-botevgrad-v-uchastaka-rebarkovo-lyutidol-se-osashtestvyava-v-edna-lenta-poradi-ptp.html", "text": "Движение по път I-1 Мездра - Ботевград, в участъка Ребърково - Лютидол, се осъществява в една лента поради ПТП. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2017.08.23", "title": "Враца: Движение по път I-1 Мездра - Ботевград, в участъка Ребърково - Лютидол, се осъществява в една лента поради ПТП"}
{"url": "http://www.focus-news.net/news/2017/08/23/2428451/plovdiv-kamion-prevozvasht-gazovi-butilki-se-e-zapalil-kray-karlovo.html", "text": "Камион, превозващ газови бутилки, се е запалил край Карлово, движението по пътя Пловдив-Карлово е спряно в двете посоки . Това съобщи за Радио „Фокус“ Пловдив инсп. Цвятко Дешев, говорител на пожарната. Сигналът за инцидента, на пътя между селата Долна Махала и Иван Вазово, е подаден в 14.59 часа. На място са изпратени четири противопожарни екипа, които извършват гасителни действия на горящия  камион. Причините за пожара се изясняват. Няма информация за пострадали. Полицията е преустановила движението по главния път в двете посоки.\r\nВъведен е обходен маршрут: село Михилци – Хисаря - село Калояново.\r\nКристиян ГАРОВ", "date": "2017.08.23", "title": "Пловдив: Камион, превозващ газови бутилки, се е запалил край Карлово"}
{"url": "http://www.focus-news.net/news/2017/08/23/2428452/vitseprezidentat-iliyana-yotova-shte-uchastva-v-chestvaneto-na-140-godini-ot-shipchenskata-epopeya.html", "text": "На 24 август вицепрезидентът Илияна Йотова ще присъства на отбелязването на 140 години от епичните боеве на връх Шипка пред паметника на Опълченците в София. Това съобщиха от прессекретариата на държавния глава.", "date": "2017.08.23", "title": "Вицепрезидентът Илияна Йотова ще участва в честването на 140 години от Шипченската епопея"}
{"url": "http://www.focus-news.net/news/2017/08/23/2428453/blagoevgrad-v-selo-krupnik-shte-se-provede-mladezhki-sabor.html", "text": "Всяка последна събота на август е емблематична за симитлийското село Крупник, тъй като именно тогава жителите му и община Симитли се събират на Младежки събор. Това каза в предаването „Симитли – минало, настояще и бъдеще“ на Радио „Фокус“ – Пирин Иванка Чакалска, кмет на малкото населено място. Подготовката за събора тече с пълна сила, като тази година празненствата ще бъдат на 26 август. \r\n„Още в 10.00 сутринта в събота празникът ще започне с футболна среща между отборите на ветераните от „Левски“ Крупник и „Миньор“ Брежани“, каза ще Чакалска. В празничната програма вечерта от 20.00 часа участие ще вземат: Мажоретен състав „Дъгица“, с ръководител Мария Дюлгерска, Балет „Дъга“ с ръководител Мария Дюлгерска, Танцов състав към читалище „Владимир Маяковски” - с. Крупник с ръководител Мария Зулямска, ученици от СУ „Св. Св. Кирил и Методий” с. Крупник, Ансамбъл „Веселие“ Симитли с ръководител Калина и Любомир Марянски, актьорът Любомир Фърков и майстор гайдарят от ансамбъл „Филип Кутев” Димитър Тодоров, Сестри Малчови и фолклорна група „Банска младост”, Радостина Паньова, Лилия Стефанова и Годжи.\r\nЛивия НИНОВА", "date": "2017.08.23", "title": "Благоевград: В Село Крупник ще се проведе Младежки събор"}
{"url": "http://www.focus-news.net/news/2017/08/23/2428454/mevlyut-chavushoglu-turtsiya-i-irak-shte-se-satrudnichat-za-da-pobedyat-pkk.html", "text": "Турция ще си сътрудничи с Ирак, за да победи Кюрдската работническа партия (ПКК) в страната, заяви в сряда турският външен министър Мевлют Чавушоглу, пише вестник Daily Sabah. \r\nОсвен това Чавушоглу отново потвърди готовността на Анкара да се бори срещу терористичната групировка „Ислямска държава“ и да подкрепи териториалната цялост на Ирак. Този коментар министърът направи по време на пресконференция със своя иракски колега Ибрахим Джафари в Багдад, подчертавайки, че ПКК представлява заплаха и за сигурността на Ирак. \r\n„Ние ще работим заедно, за да гарантираме, че ПКК е победена в Ирак“, уточни Чавушоглу. Също така той засегна темата за предстоящия референдум в кюрдския автономен регион в северната част на Ирак, напомняйки, че Турция се противопоставя на неговото провеждане.  Мария Динкова", "date": "2017.08.23", "title": "Мевлют Чавушоглу: Турция и Ирак ще се сътрудничат, за да победят ПКК"}
{"url": "http://www.focus-news.net/news/2017/08/23/2428455/do-kraya-na-godinata-vsichki-administrativni-organi-premahvat-iziskvaneto-za-hartien-nositel-na-osnovni-udostoveritelni-dokumenti.html", "text": "До 31 декември 2017 г. всички административни органи да премахнат изискването за предоставяне на хартиен носител от гражданите и бизнеса на основни удостоверителни документи и да предприемат необходимите стъпки за присъединяване към средата за обмен на данни между регистрите в администрацията. Това реши правителството, като прие доклад за изпълнение на мерките за намаляване на административната тежест чрез премахване на удостоверителни документи на хартиен носител. Това съобщиха от правителствената информационна служба. \r\nРешението задължава административните органи, първични администратори на данни, да впишат в Административния регистър като вътрешноадминистративни следните удостоверителни услуги:\r\n•\tУдостоверение за вписани в регистър БУЛСТАТ обстоятелства, издавано от Агенция по вписванията;\r\n•\tУдостоверение за вписванията, отбелязванията или заличаванията по партида на физическо/юридическо лице в Имотния регистър;\r\n•\tУдостоверение за актуално състояние от Търговския регистър;\r\n•\tУдостоверение за наличие или липса на задължения за публични държавни вземания, събирани от митническите органи, издавано от Агенция „Митници“;\r\n•\tУдостоверение за семейно положение, издавано от общинска администрация;\r\n•\tУдостоверение за съпруг/а, деца, издавано от общинска администрация;\r\n•\tУдостоверение за брак, издавано от общинска администрация;\r\n•\tУдостоверение за наличието или липсата на задължения, издавано от Национална агенция за приходите.\r\n•\tУдостоверение обр. УП-7 за размер и вид на пенсия/и и добавка/и, издавано от Националния осигурителен институт;\r\n•\tУдостоверение обр. УП-8 за доход от пенсия/и и добавка/и, издавано от Националния осигурителен институт;\r\n•\tУдостоверение за признаване на придобито висше образование в чужбина, издавано от Националния център за информация и документация.\r\nЗа осем удостоверителни документи не съществуват пречки да отпаднат на хартиен носител след съответните нормативни промени. За други три удостоверения, изисквани от администрациите, все още съществуват пречки за премахването им на хартия, сочи докладът, подготвен от експерти на Държавната агенция „Електронно управление“, съвместно с командировани служители от други министерства и ведомства.\r\nЗа премахването на хартия на удостоверението за вписани в регистър БУЛСТАТ обстоятелства, издавано от Агенция по вписванията, е необходимо да се осигури връзка между средата за междурегистров обмен и актуалната база данни на регистър БУЛСТАТ.\r\nПо отношение на удостоверения за вписванията, отбелязванията или заличаванията по партида на физическо или на юридическо лице в Имотния регистър, издавани от Агенция по вписванията, вписванията, отбелязванията и заличаванията след датата на внедряване на информационна система в съответната служба по вписванията ще бъдат проверявани изцяло служебно чрез средата за междурегистров обмен, като отпадне хартиеното удостоверение. За всички останали вписвания, отбелязвания и заличавания преди датата на внедряване на системата в съответната служба по вписванията, министърът на правосъдието следва да извърши детайлен анализ на информацията в системата на Имотен регистър и на информацията, налична само на хартиен носител в 113-те служби по вписванията. Министърът също така следва да изготви план за действие за дигитализиране и въвеждане на всички нотариални актове и документи в имотните партиди.\r\nЩе отпадне издаването на хартиен носител на удостоверение за сключен граждански брак за лицата, родени след 1 януари 1984 г., като досегашната удостоверителна услуга на хартия бъде осъществявана като вътрешна електронна административна услуга чрез средата за междурегистров обмен. За премахването на удостоверението на хартиен носител за родените преди 1984 г. е необходимо всички общински администрации да актуализират данните в Националната база данни „Население“ за сключените на територията на съответната община граждански бракове, се посочва в доклада.", "date": "2017.08.23", "title": "До края на годината всички административни органи премахват изискването за хартиен носител на основни удостоверителни документи"}
{"url": "http://www.focus-news.net/news/2017/08/23/2428456/dopalnitelni-merki-za-povishavane-sigurnostta-na-potrebitelite-sa-vklyucheni-v-nov-proektozakon-za-bezopasnostta-na-hranite.html", "text": "Повишаване на санкциите, налагани за нарушение на разпоредбите на законодателството по безопасност на храните, предвижда проектът на нов закон за храните, който правителството предлага на Народното събрание за приемане. Целта на проекта е да се засили ефективността на контрола и да се повиши сигурността за потребителите. Това съобщиха от правителствената информационна служба. \r\nС глоба или имуществена санкция в размер от 2000 лв. до 4000 лв. се наказва този, който произвежда и продава храна или хранителна съставка в нарушение на закона. Същата глоба ще се налага и при използване на добавки, ароматизанти и разтворители, които не са разрешени, при производството на храни или са в по-високи от определените в европейските регламенти количества.\r\nСъс Закона се регламентират общите и специфичните изисквания към храните, които се пускат на пазара и изискванията към бизнес операторите от хранителния сектор.\r\nСъздава се Национален съвет по храните, който ще е постоянен консултативен орган, координиращ държавната политика в сектор храни, с включени представители на всички заинтересовани страни.\r\nЗа първи път се регламентират изисквания при търговия с храни от разстояние и се въвежда регистрация на превозните средства не само за транспортиране на храни от животински произход, а и на храни от неживотински произход – брашно, хляб, хлебни и сладкарски изделия, като се въвежда изискване за обозначаване със стикер, удостоверяващ регистрацията.\r\nПредвижда се въвеждане на процедури за регистрация на обекти за производство, преработка и дистрибуция на храни, които са съобразени с политиката на правителството, насочена към облекчаване на регулаторните режими и намаляване на административната тежест. За тях ще бъде създаден публичен национален регистър, който Българската агенция по безопасност на храните ще поддържа на интернет страницата си.\r\nСъс Закона се забранява рекламата на генетично модифицирани храни и храни, за които има нормативно въведени ограничения за употреба от деца. Определят се условията и реда за извършване на дейности по хранително банкиране и дарения с храни.", "date": "2017.08.23", "title": "Допълнителни мерки за повишаване сигурността на потребителите са включени в нов проектозакон за безопасността на храните"}
{"url": "http://www.focus-news.net/news/2017/08/23/2428457/bsp-roditeli-ot-pernik-otnovo-potarsiha-bsp-za-pomosht-zaradi-detskata-gradina.html", "text": "За пореден път родителите на децата, посещаващи ДГ „Пролет“ в пернишкия квартал „Могиличе“, потърсиха общинските съветници от групата на БСП и коалиция Ралица Андреева и Валентин Петков и народния представител Станислав Владимиров за помощ, съобщиха от пресцентъра на БСП. Проблемът отново е с частта от сградата, която бе отредена за частна детска градина. След демонтирането на закупения за частното детско заведение инвентар, сградата е оставена в изключително лошо състояние. „Явно е, че демонтирането е извършено набързо, без да се мисли за последствията“, казаха възмутените родители. Вместо да бъде демонтиран проточният бойлер, тръбите му са отрязани и в резултат на това подът на сервизното помещение бе подгизнал. Свален е катинарът от портата, а от старите брави, които са върнати по местата им, стърчат болтове. Парапетът на аварийния изход също е отрязан набързо“, видяха представителите на левицата. „Пълното подменяне“ на тръбите на водопровода се състои от отрязването на няколко стари и подменянето им с нови. Оказа се също, че бойлерът, който общинското детско заведение е използвало в приземния етаж, е монтиран на тръбите, водещи в частната градина. Родителите изразиха своето възмущение от състоянието, в което е оставена сградата, след като бе дарена на Общината и запитаха дали това е грижата за общинската собственост, която бе широко пропагандирана, когато случаят излезе наяве. „Мръсотията от ремонта също не бе почистена, а в идния четвъртък децата трябва да тръгнат на детска градина, не знаем дали ще се справим с почистването до тогава“, казаха още те.", "date": "2017.08.23", "title": "БСП: Родители от Перник отново потърсиха БСП за помощ заради детската градина"}
{"url": "http://www.focus-news.net/news/2017/08/23/2428458/edinni-pravila-i-protseduri-shte-reglamentirat-deynostta-na-inspektoratite-po-zakona-za-administratsiyata.html", "text": "Правителството одобри проект на закон за изменение и допълнение на Закона за администрацията. Това съобщиха от правителствената информационна служба. \r\nС редакциите се създават условия за повишаване ефективността на инспекторатите и се постига по-голямата им независимост като звена за вътрешен административен контрол. Въвеждат се единни правила и процедури, регламентиращи дейността на инспекторатите по Закона за администрацията, а също се изгражда обща система за предотвратяване, разкриване и отстраняване на нарушения при функционирането на администрацията.\r\nЗаконопроектът въвежда система за управление на качеството в централната и местната администрация, което ще подобри представяните публични услуги в съответствие с очакванията на гражданите и бизнеса.\r\nПредвижда се извършването на компенсирани промени в рамките на числеността на администрациите да се съгласува предварително с администрацията на Министерския съвет вместо със Съвета за административната реформа.", "date": "2017.08.23", "title": "Единни правила и процедури ще регламентират дейността на инспекторатите по Закона за администрацията"}
{"url": "http://www.focus-news.net/news/2017/08/23/2428459/miroslava-tsoneva-obshtina-veliko-tarnovo-novo-saorazhenie-za-igra-shte-bade-postaveno-na-ul-malyovitsa-v-kv-kartala.html", "text": "Ново съоръжение за игра ще бъде поставено на ул. „Мальовица“ в кв. „Картала“ във Велико Търново. Наскоро такова бе монтирано в парка в жилищния квартал, обясни за Радио „Фокус“ – Велико Търново Мирослава Цонева, началник Отдел „Околна среда“ в местната администрация. Финансирането е осигурено от бюджета на Общината. Изборът на район е направен, след като кметът на града инж. Даниел Панов пое ангажимент пред жителите му. \r\n„В момента се прави детската площадка на ул. „Плиска“. Обновява се дворното пространство в детските градини „Соня“ и „Мечо Пух“. В зоните за игра и забавления се поставят нови катерушки, пързалки и люлки. Предстои доизграждане на ударопоглъщаща настилката под тях, която цели да предпази децата от наранявания“, каза още Мирослава Цонева. Обновление предстои и в детска градина „Здравец“.\r\nЛуиза ТРАНЧЕВА", "date": "2017.08.23", "title": "Мирослава Цонева, Община Велико Търново: Ново съоръжение за игра ще бъде поставено на ул. „Мальовица“ в кв. „Картала“"}
{"url": "http://www.focus-news.net/news/2017/08/23/2428460/plovdiv-vremenno-e-ogranicheno-dvizhenieto-po-pat-ii-64-gara-kaloyanovo-mihiltsi-poradi-avariral-tezhkotovaren-avtomobil.html", "text": "Временно е ограничено движението по път II-64 гара Калояново - Михилци, поради аварирал тежкотоварен автомобил. Обходният маршрут е по път III-642. Това съобщиха от пресцентъра на Агенция \"Пътна инфраструктура\" (АПИ). \r\nВсички граждани и транспортни фирми могат да получават информация за актуалната пътна обстановка от безплатното приложение LIMA, интернет  страницата на АПИ – www.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.08.23", "title": "Пловдив: Временно е ограничено движението по път II-64 гара Калояново - Михилци, поради аварирал тежкотоварен автомобил"}
{"url": "http://www.focus-news.net/news/2017/08/23/2428462/the-times-of-israel-benyamin-netyanyahu-shte-se-sreshtne-s-vladimir-putin-v-sochi.html", "text": "В сряда министър-председателят на Израел Бенямин Нетяняху пристигна в Сочи, за да се срещне с президента на Русия Владимир Путин и му е споделил строго секретна разузнавателна информация за военната експанзия на Иран в региона, пише вестник The Times of Israel. \r\n„Иран полага много усилия, за да установи военно си присъствие в Сирия. Това представлява опасност за Израел в Близкия изток и според мен за света“, подчерта премиерът преди срещата в Сочи. \r\nОсвен това Нетаняху отбеляза, че макар Израел да приветства протичащите военни операции срещу терористичната групировка „Ислямска държава“, то Иран запълва вакуума в Сирия, създаден от разгрома на екстремистката организация.  Мария Динкова", "date": "2017.08.23", "title": "The Times of Israel: Бенямин Нетяняху ще се срещне с Владимир Путин в Сочи"}
{"url": "http://www.focus-news.net/news/2017/08/23/2428463/sakrashtava-se-srokat-za-proiznasyane-po-zayavleniyata-za-obezshtetyavane-na-litsa-s-zhilishtnokompensatorni-zapisi.html", "text": "Правителството прие промени в Наредбата за прилагане на чл. 7, ал. 3 от Закона за възстановяване на собствеността върху одържавени недвижими имоти. Целта е да се оптимизира и съкрати процедурата по разглеждане и произнасяне по заявленията за обезщетяване на правоимащите лица, които притежават жилищнокомпенсаторни записи (ЖКЗ). Това съобщиха от правителствената информационна служба. \r\nС цитираната норма се предоставя възможност гражданите да заявяват и получават осребряване на жилищни компенсаторни записи в предвидените от Закона случаи, като изпълнението е възложено на Министерството на финансите. В съответствие с промените в Правилника за дейността на „Централен депозитар” АД, през 2016 г. дружеството преустанови издаването на депозитарни разписки. В действащата Наредба депозитарната разписка е посочена като документ, с който се удостоверява наличие на ЖКЗ, което налага промяна в нормативния акт. \r\nСъгласно промените отпада задължението за представяне на два документа с идентично значение, които правоимащите представят пред Министерството на финансите при депозиране на искане. Срокът за произнасяне се намалява от три месеца на един и се прецизира начинът на изплащане на обезщетенията, когато искането е подадено едновременно от две или повече лица, с което се облекчават лицата – искатели, както и административни дейности.", "date": "2017.08.23", "title": "Съкращава се срокът за произнасяне по заявленията за обезщетяване на лица с жилищнокомпенсаторни записи"}
{"url": "http://www.focus-news.net/news/2017/08/23/2428464/blagoevgrad-sadyat-advokat-za-izmama-na-klient.html", "text": "Районна прокуратура – Благоевград внесе за разглеждане в съда обвинителен акт срещу П.Щ. за измама, съобщиха от пресцентъра на Апелативна прокуратура – София. Обвиняемият Щ. упражнявал професията на адвокат, като в тази връзка ползвал кантора в гр.Разлог. През 2010 г. по препоръка на познат към него се обърнал С.Ю. с молба за извършване на юридически услуги за придобиване на собственост върху имот в местността “Джебре“, землището на гр. Якоруда. След проведени разговори и предоставена консултация адвокатът се ангажирал с казуса и заявил на Ю., че ще поеме случая, ще извади документи и ще заведе дело за придобиване собствеността върху имота по давност. Първата поискана от Щ. сума за предоставяне на услугата била в размер 450 лв. и заплатена от С.Ю., без да бъде оформен документ или пълномощно. След тази среща обвиняемият Щ. три пъти ходил в гр. Якоруда, за да види имота, като въвеждал Ю. в заблуждение, че има правомощия на съдия - изпълнител. За тези „огледи“ той взел от пострадалия парична сума от 2 000 лв., която била платена на ръка, отново без да бъдат оформени документи. Използвайки убедително говорене и юридическа терминология, обвиняемият успял да създаде представа у С.Ю., че ще го снабди с документи и ще започне процедура, чрез която той ще придобие собственост върху недвижим имот, по предвидения в закона ред. С.Ю. повярвал на адвоката, снабдил го със скица, възложил геодезическо заснемане и започнал да очаква разглеждането на дело и постановяване на решение в негова полза. В действителност обаче обвиняемият само имитирал извършването на услуги и искал различни суми за адвокатски хонорари, нотариални такси, данъчна оценка, заверка на скиците на имота и други. Пострадалият Ю. няколко пъти посещавал кантората на обвиняемия, за да получи в оригинал нотариалния акт и да потърси обяснение до къде са стигнали процедурите. В отговор на това обвиняемият не давал логични и разумни обяснения, като го лъжел, че нотариусът изпратил документите във Върховния съд, за да ги отнесе към областния управител на гр.София. Другият път заявил, че документите са готови, но е необходимо да вземе документите от министъра на земеделието и да ги внесе при Областния управител на гр.София. Заблуждавал го, че трябва да внесе документа в Административен съд София, а след известно време - в Окръжен съд - Благоевград. Всеки път адвокатът отправял поредни искания за заплащане на различни суми. Впоследствие обвиняемият Щ. започнал да се укрива от С.Ю. При случайна среща през 2013 г. между двамата адвокатът заявил, че има здравословни проблеми, от които се възстановява, като отново го уверил, че ще финализира предприетата процедура. \r\nПрез май 2014 г., по покана на адвоката, Ю. посетил кантората му, където му бил предаден нотариален акт, съгласно който той придобивал собственост върху желания имот в местност „Джебре“ по давност. Няколко месеца по-късно С.Ю. посетил нотариуса, посочен в получения от него документ, който след извършената проверка заявил, че такъв нотариален акт не е изготвян в неговата кантора и че документът е неистински. \r\nПредстои съдът да насрочи съдебно заседание по делото за измама, в резултат на която на пострадалия Ю.С. била причинена вреда в размер на 15 852 лв.", "date": "2017.08.23", "title": "Благоевград: Съдят адвокат за измама на клиент"}
{"url": "http://www.focus-news.net/news/2017/08/23/2428465/vratsa-zhena-e-postradala-sled-katastrofa-mezhdu-avtobus-i-lek-avtomobil-na-patya-mezdra-botevgrad.html", "text": "Жена е откарана в болница след катастрофа между автобус и лек автомобил на пътя Мездра-Ботевград. Това съобщиха за Агенция „Фокус“ от пресцентъра на МВР. Жената е откарана за преглед. Няма данни за  сериозни наранявания.  Сигналът  за пътнотранспортното произшествие е постъпил към 15.45 часа. \r\nДеница КИТАНОВА", "date": "2017.08.23", "title": "Враца: Жена е пострадала след катастрофа между автобус и лек автомобил на пътя Мездра-Ботевград"}
{"url": "http://www.focus-news.net/news/2017/08/23/2428466/varna-dvizhenieto-po-pat-i-9-varna-zlatni-pyasatsi-se-osashtestvyava-v-edna-lenta-pri-evksinograd-v-posoka-zlatni-pyasatsi-poradi-ptp.html", "text": "Движението по път I-9 Варна - Златни пясъци, се осъществява в една лента, при Евксиноград, в посока Златни пясъци поради ПТП. Това съобщиха от пресцентъра на Агенция \"Пътна инфраструктура\".", "date": "2017.08.23", "title": "Варна: Движението по път I-9 Варна - Златни пясъци, се осъществява в една лента, при Евксиноград, в посока Златни пясъци поради ПТП"}
{"url": "http://www.focus-news.net/news/2017/08/23/2428467/pravitelstvoto-opredeli-dvama-novi-predstaviteli-na-darzhavata-v-nadzorniya-savet-na-nzok.html", "text": "Правителството определи заместник-министрите на здравеопазването Мирослав Ненков и Лидия Нейчева за представители на държавата в Надзорния съвет на Националната здравноосигурителна каса. Предсрочно по тяхна молба от състава на Надзорния съвет се освобождават Николина Сотирова и Лъчезар Борисов.Това съобщиха от правителствената информационна служба. \r\nС решението се осигурява привеждане на състава на Надзорния съвет на Националната здравноосигурителна каса в съответствие с изискванията на Закона за здравното осигуряване и ефективно изпълнение на неговите функции.", "date": "2017.08.23", "title": "Правителството определи двама нови представители на държавата в Надзорния съвет на НЗОК"}
{"url": "http://www.focus-news.net/news/2017/08/23/2428468/po-razporezhdane-na-ministar-nikolina-angelkova-firma-mades-grup-shte-bade-zalichena-ot-registara-na-turoperatorite-i-turisticheskite-agenti.html", "text": "По разпореждане на министъра на туризма Николина Ангелкова фирма „Мадес груп“ ще бъде заличена от Регистъра на туроператорите и туристическите агенти, който е част от Националния туристически регистър. Това съобщиха от пресцентъра на Министерството на туризма. Предложението за заличаване на туроператора е направено до министъра от експертна комисия, която заседава 21.08.2017 г. Тя включваше представители от Министерството на туризма, Асоциация на българските туроператори и туристически агенти (АБТТА) и Сдружение „Туризъм”. Комисията се запозна със събраните по случая „Мадес груп“ материали, обсъди ги и единодушно, след проведено гласуване, излезе с мотивирано предложение за заличаване на горепосоченото дружество. До решението се стига след като експерти от Министерството на туризма и Комисията за защита на потребителите (КЗП)  направиха щателна проверка на туроператора. \r\nПри инспекциите е наблюдавано дали туроператорът отговаря на всички изисквания регламентирани в Закона за туризма. Едно от установените нарушения е свързано със задължителната застраховка, която трябва да има фирмата. Последна представена полица в Министерство на туризма, отбелязана в Националния туристически регистър, е с валидност до ноември 2016 г. По време на проверките по случая КЗП е установила, че туроператорът има сключена застраховка, но премията по нея не е внесена, което я прави недействителна. В Закона за туризма не съществува възможност регистриран туроператор временно да спира дейността си и да няма валидно сключена застраховка „Отговорност на туроператора“. \r\nПрипомняме, че в началото на юли се получиха първите сигнали от потребители, пострадали от недобрите търговски практики на туроператора „Мадес груп“. Десетки хора останаха без летни почивки, въпреки че са я платили месеци по-рано. Основната част от тях са запазили почивките си през интернет платформата „Травел базар“, но голяма част от ваучерите им са издадени от „Мадес груп“. \r\nВ уведомително писмо от Манол Иванов, упълномощеното лице на „Мадес груп“ се твърди, че от 1 октомври 2016 г. туроператорът е прекратил всякакви взаимоотношения с фирма „Травел базар“. От тогава до настоящия момент платформата е работила от името на „Мадес груп“, като е рекламирала и продавала туристически пакети, без знание на туроператора, с което „Травел базар“ се е облагодетелствала, пише още в писмото. \r\n„Решаването на въпроса, с дейността на туроператора без валидна застраховка, не търпи отлагане, за да се защити обществения интерес“, коментира министърът на туризма Николина Ангелкова. И поясни, че в институцията продължават да постъпват жалби от граждани за неосъществени почивки и невърнати средства от „Мадес груп“ и Травел базар“. \r\nСлед издаването на заповедта за заличаване на „Мадес груп“ тя ще бъде връчена на туроператора, който в 7 дневен срок трябва да върне оригинала на удостоверението за регистрация за извършване на туроператорска и туристическа агентска дейност. Освен това фирмата няма да може да кандидатства за ново разрешително в рамките на 2 години. Туроператорът може да обжалва процедурата, но в това време изпълнението й няма да спре.\r\nЩо се отнася до интернет сайта  „Травел Базар“ – в Министерство на туризма постъпи информация, че дейността му е спряна от ГДБОП в края на миналата седмица. Дотогава платформата „Травел базар“ продължаваше да рекламира почивки.", "date": "2017.08.23", "title": "По разпореждане на министър Николина Ангелкова фирма „Мадес груп“ ще бъде заличена от Регистъра на туроператорите и туристическите агенти"}
{"url": "http://www.focus-news.net/news/2017/08/23/2428469/natsionalniyat-doveritelen-ekofond-shte-finansira-proekti-za-energiyna-efektivnost-na-bolnichni-zavedeniya.html", "text": "Правителството прие промени в решението си относно разходването през 2017 г. на част от преходния остатък от приходите от продажба на квоти на емисии на парникови газове от инсталации, постъпил в бюджета на МОСВ до 31 декември 2012 г. Средствата се управляват от Националния доверителен екофонд (НДЕФ) и се използват за финансиране на енергийната ефективност на общински или държавни обекти в рамките на Инвестиционната програма за климата, както и за насърчаване използването на електрически превозни средства от публичните институции. Това съобщиха от правителствената информационна служба. \r\nИзменението цели чрез Фонда да се финансират проекти за енергийна ефективност и на сгради, собственост на еднолични търговски дружества със 100% държавно или общинско участие, които са лечебни заведения, или предоставят услуги от общ икономически интерес при условията на правото на Европейския съюз и българското законодателство (например пощи) и за тях няма предвидено друго частично безвъзмездно публично финансиране. НДЕФ ще следи и прилага съответните режими за допустимите държавни помощи съгласно чл. 2, ал. 3 на Оперативното ръководство на Инвестиционна програма за климата, част от което е приложение №17 „Указания за прилагане на правила по държавните помощи“.", "date": "2017.08.23", "title": "Националният доверителен екофонд ще финансира проекти за енергийна ефективност на болнични заведения"}
{"url": "http://www.focus-news.net/news/2017/08/23/2428470/pazardzhik-tri-posledvashti-avarii-v-novomahalenski-vodoprovod-sa-prichina-za-namalenoto-nalyagane-na-piteynata-voda-v-peshtera.html", "text": "Три последващи аварии в Новомахаленски водопровод са причина за намаленото налягане на питейната вода в Пещера през последните дни, съобщиха за Радио „Фокус“ – Пазарджик от водоснабдителното дружество в града. Специалистите са увеличили подаване на вода от Синия кайнак. До вечерта водоподаването ще бъде в рамките на нормите, каза инж. Вукев. Като цяло водата от източниците е намаляла заради засушаването. От дружеството са категорични, че проблемите идват от остарелия водопровод, който е силно амортизиран по трасето си.\r\nАлбена ЖИЛЕКОВА", "date": "2017.08.23", "title": "Пазарджик: Три последващи аварии в Новомахаленски водопровод са причина за намаленото налягане на питейната вода в Пещера"}
{"url": "http://www.focus-news.net/news/2017/08/23/2428471/pravitelstvoto-odobri-dopalnitelni-blizo-25-mln-lv-za-fizichesko-vazpitanie-i-sport-v-detskite-gradini-i-uchilishtata.html", "text": "Министерският съвет одобри допълнителни 2 480 457 лв. за физическо възпитание и спорт в общинските и държавните детски градини и училища за 2017 г. Това съобщиха от правителствената информационна служба. \r\nСредствата се предоставят за учебно-тренировъчната и спортно-състезателната дейност на децата и учениците и за материално-техническото й обезпечаване. Те се определят съгласно разработени от детските градини и училища проекти. Осигуряват се ежегодно със Закона за държавния бюджет и се разходват на базата на представени разчети за броя на децата и учениците от съответните детски градини и училища.", "date": "2017.08.23", "title": "Правителството одобри допълнителни близо 2,5 млн. лв. за физическо възпитание и спорт в детските градини и училищата"}
{"url": "http://www.focus-news.net/news/2017/08/23/2428472/reuters-frantsiya-podkrepi-reshenieto-na-donald-tramp-da-zapazi-amerikanskoto-voenno-prisastvie-v-afganistan.html", "text": "В сряда Франция подкрепи решението на американския президент Доналд Тръмп да запази военното присъствие на САЩ в Афганистан, предава Reuters. \r\n„Франция оценява важността на това обещание и остава напълно ангажирана с борбата срещу тероризма“, съобщиха от френското Министерство на външните работи. \r\nВ понеделник Тръмп се отказа от намерението си американските войски да напуснат Афганистан и вместо това обеща да „се бори да победи“ талибаните в азиатската държава.  Мария Динкова", "date": "2017.08.23", "title": "Reuters: Франция подкрепи решението на Доналд Тръмп да запази американското военно присъствие в Афганистан"}
{"url": "http://www.focus-news.net/news/2017/08/23/2428473/veliko-tarnovo-ot-24-avgust-zapochva-polaganeto-na-horizontalna-patna-markirovka-po-glavnata-ulitsa-vasil-levski.html", "text": "От утре (24 август) започва полагането на хоризонтална пътна маркировка по главната улица „Васил Левски“ във Велико Търново. Нанесени ще бъдат осевите линии на платната и лентите за движение, указателните стрелки за посоките, локациите за спиране на автобусите от обществения транспорт. Това съобщиха от пресцентъра на Община Велико Търново.\r\nДокато траят дейностите и във връзка с правилата за безопасност на движение, улица „Васил Левски“ ще бъде затворена за движение. Временната организация ще е в сила на 24 август и 25 август – от 7,00 до 17,00 часа. Пропускани ще бъдат единствено автобусите, изпълняващи редовни разписания по обществените линии. При необходимост и по преценка на органите на МВР, последните могат да ограничат или спрат движението и извън посочените времеви периоди.\r\nЗоните за паркиране и престой също следва да бъдат освободени от автомобили, докато трае временната организация.\r\nУлица „Васил Левски“ бе цялостно преасфалтирана в началото на месеца. Положена бе нова настилка с обща площ над 5900 кв. м.", "date": "2017.08.23", "title": "Велико Търново: От 24 август започва полагането на хоризонтална пътна маркировка по главната улица „Васил Левски“"}
{"url": "http://www.focus-news.net/news/2017/08/23/2428474/odobreni-sa-promeni-v-ustroystveniya-pravilnik-na-ministerstvoto-na-otbranata.html", "text": "Правителството одобри промени в Устройствения правилник на Министерството на отбраната, продиктувани от последните изменения в Закона за отбраната и въоръжените сили на Република България. Това съобщиха от правителствената информационна служба. \r\nЧаст от редакциите са свързани с терминологичното привеждане на подзаконовия нормативен акт в съответствие с въведените нови понятия в закона – напр. текстовете, свързани с разработването на концепциите и доктрините, на директивите и уставите, на стратегическите планове и плановете за операции и на въоръжените сили и т. н.\r\nОстаналата част от промените са свързани с допълване и прецизиране на функциите на административните звена в министерството, в т. ч. и на Щаба на отбраната, с цел гарантиране ефективното изпълнение на новите законови правомощия на министъра на отбраната и началника на отбраната по ръководството на отбраната и командването на въоръжените сили.", "date": "2017.08.23", "title": "Одобрени са промени в Устройствения правилник на Министерството на отбраната"}
{"url": "http://www.focus-news.net/news/2017/08/23/2428475/priet-e-grafik-na-sledvashtite-stapki-za-namalyavane-na-administrativnata-i-regulatornata-tezhest-varhu-grazhdanite-i-biznesa.html", "text": "Правителството одобри обобщен доклад с предложенията на всички министерства за намаляване на административната и регулаторната тежест върху гражданите и бизнеса. Това съобщиха от правителствената информационна служба. \r\nДокладът идентифицира възможности за намаляване на административната и регулаторната тежест по отношение на 605 административни услуги и регулаторни режима (около ¼ от всички 2415 услуги и режими). Най-големи са възможностите по следните направления:\r\n-\tнамаляване на изискваните документи от заявителите – 284 услуги;\r\n-\tвъвеждане на служебно събиране на информация – 238 услуги;\r\n-\tразширяване на каналите за достъп и предоставяне на възможност за комбинация на тези канали при заявяване и получаване на услугата – 127 услуги;\r\n-\tопростяване на вътрешния процес и взаимодействието с други администрации – 101 услуги;\r\n-\tпремахване и/или намаляване на таксата/цената на услугата – 87 услуги;\r\n-\tпремахване на услугата – 76 услуги;\r\n-\tнамаляване на срока за извършване на услугата – 52 услуги.\r\nСъгласно решение на Министерския съвет от 23 юни т. г. министерствата следва да изготвят и публикуват за обществено обсъждане проекти за изменение и допълнение на нормативните актове с оглед идентифицираните предложения. Към момента на Портала за обществени консултации са публикувани 42 проекта на нормативни актове, а още девет са включени в Законодателната и в Оперативната програма на Министерския съвет за второто полугодие на 2017 г. \r\nВзето е решение инспекторатите към органите на изпълнителната власт да извършат до 20 септември 2017 г. пълен преглед за спазване на изискванията на Наредбата за административното обслужване при предоставяне на услуги в първостепенните и второстепенните разпоредители с бюджет и при наличие на нарушения същите да бъдат незабавно отстранени.", "date": "2017.08.23", "title": "Приет е график на следващите стъпки за намаляване на административната и регулаторната тежест върху гражданите и бизнеса"}
{"url": "http://www.focus-news.net/news/2017/08/23/2428476/varna-dva-avtomobila-sa-katastrofirali-na-patya-varna-zlatni-pyasatsi-nyama-postradali.html", "text": "Два автомобила са катастрофирали на пътя Варна – Златни пясъци, няма пострадали. Това съобщиха за Агенция „Фокус“ от пресцентъра на ОДМВР - Варна. Те са се ударили в посока Евксиноград. По данни на полицията 31-годишният водач на „Фолксваген Голф“  е причинил катастрофата.  В момента се изясняват причините за пътнотранспортното произшествие. Инцидентът е възникнал около 16.00 часа. От ОДМВР – Варна посъветваха водачите да преминават през участъка с повишено внимание. \r\nДеница КИТАНОВА", "date": "2017.08.23", "title": "Варна: Два автомобила са катастрофирали на пътя Варна – Златни пясъци, няма пострадали"}
{"url": "http://www.focus-news.net/news/2017/08/23/2428477/sgs-ostavi-bez-razglezhdane-zhalbata-na-radosveta-vasileva-sreshtu-zadarzhaneto--pod-strazha-za-72-chasa.html", "text": "Софийски градски съд остави без разглеждане жалбата, подадена от адвокат на обвиняемата Радосвета Василева, срещу прокурорско постановление за задържането й под стража за 72 часа. Запознавайки се с наличните по делото материали, съдия Атанас Н. Атанасов, председател на 21 състав прие, че жалбата е процесуално недопустима. Тя е преждевременно подадена и разглеждането й се явява безпредметно. Това е и причината съдът да се произнесе в разпоредително, а не в открито съдебно заседание с участието на страните. Това съобщиха от пресцентъра на СГС.\r\n„Атакуваното постановление е било издадено в отсъствие на обвиняемата Радосвета Василева и същата не е била задържана на това основание нито преди, нито към настоящия момент, за да е налице задължение на съда за произнасяне по същество на частната жалба. Такова право би възникнало евентуално в бъдеще, при задържане на лицето на това основание, каквото към настоящия момент не е реализирано“, пише в разпореждането. \r\nЗа пълнота на мотивите съдия Атанасов посочва, че има предвиден ред за обжалване на прокурорските постановления пред по-горестояща прокуратура. Тоест няма пречка дори и към настоящия момент, когато лицето все още не е задържано фактически, да се обжалва съответното постановление на прокуратурата за задържане пред по-горестоящата такава, като по-този начин се гарантират правата на лицето, пише още в разпореждането. То подлежи на обжалване и/или протест в 7-дневен срок.", "date": "2017.08.23", "title": "СГС остави без разглеждане жалбата на Радосвета Василева срещу задържането ѝ под стража за 72 часа"}
{"url": "http://www.focus-news.net/news/2017/08/23/2428478/varna-vazstanoveno-e-dvizhenieto-po-pat-i-9-varna-zlatni-pyasatsi.html", "text": "Възстановено е движението по път I-9 Варна-Златни Пясъци. Това съобщиха от пресцентъра на Агенция \"Пътна инфраструктура\".", "date": "2017.08.23", "title": "Варна: Възстановено е движението по път I-9 Варна-Златни Пясъци"}
{"url": "http://www.focus-news.net/news/2017/08/23/2428479/emsc-zemetresenie-s-magnitud-51-e-registrirano-v-regiona-na-iransko-irakskata-granitsa.html", "text": "В сряда в 16:42ч. е било регистрирано земетресение с магнитуд 5,1 по скалата на Рихтер в региона на иранско-иракската граница, съобщава Европейският средиземноморски сеизмологичен център (EMSC).\r\nЕпицентърът на труса е бил на 10 км дълбочина и на 183 км източно от иракския град Мосул. \r\nНяма информация за пострадали и за нанесени щети.  Мария Динкова", "date": "2017.08.23", "title": "EMSC: Земетресение с магнитуд 5,1 е регистрирано в региона на иранско-иракската граница"}
{"url": "http://www.focus-news.net/news/2017/08/23/2428480/prof-hristo-pimpirev-primer-za-namalyavaneto-na-lednitsite-v-sveta-e-ottsepiliyat-se-blok-ot-larsen-s-koyto-e-po-golyam-ot-plovdivska-oblast.html", "text": "Пример за намаляването на ледниците в света е отцепилият се блок от  „Ларсен С“, който е по-голям от Пловдивска област. Това каза проф. Христо Пимпирев, директор на Българския антарктически институт, в интервю за Агенция „Фокус“. По думите му замърсяването на атмосферата с ТЕЦ-ове, двигатели с вътрешно горене, тежката металургия води до драстично повишаване на въглеродния диоксид в атмосферата. Неговото количество е увеличено почти 60-70 % в сравнение с последните 100 години. Почти 100 % е увеличаването на метана. Това са парникови газове и неминуемо водят до затопляне на климата и съответно до топенето на ледените шапки. Милиони изследвания в цял свят го доказват. Фактите за наличието на парниковите газове в атмосферата, както и топенето на ледниците в полярните региони не могат да бъдат опровергани“, коментира проф. Пимпирев. Той даде пример с ледниците на  Арктика, в Гренландия, които драстично са намалели, както и във високите планини като Алпите. „Това води до стапяне на колосално количество лед, което се превръща във вода и се повишава до морското ниво. В близките 100 години това ще доведе глобалното морско ниво да бъде повишено с 2-3 см, а това от своя страна до заливане на крайбрежни участъци от морските вълни. Там живее милиардно население. Ще има проблеми с изхранването, така че действително трябва да се замислим да предотвратим вредните ефекти, които нанасяме на природата“, допълни проф. Пимпирев. \r\nДеница КИТАНОВА", "date": "2017.08.23", "title": "Проф. Христо Пимпирев: Пример за намаляването на ледниците в света е отцепилият се блок от „Ларсен С“, който е по-голям от Пловдивска област"}
{"url": "http://www.focus-news.net/news/2017/08/23/2428481/pazardzhik-peshtera-shte-bade-domakin-na-traditsionniya-rok-fest-rok-na-krepostta.html", "text": "Пещера ще бъде домакин на традиционния рок фест „Рок на крепостта“, който се провежда под патронажа на Община Пещера, съобщи за Радио „Фокус“ – Пазарджик Стоян Йовчев от Общината. Фестът ще се проведе на 31 август, като  водещите ще бъдат Лазар Вълчев и Александър Иванов. На сцената ще се изявят  изпълнителите Михаил Паев и Христо Глушков, Steelers, Rocha Rolla и рок легедните от „Сигнал“. Специалната изненада е лазерно шоу. Рокфестът ще бъде открит в 18.30 часа на крепостта „Перистера“.\r\nАлбена ЖИЛЕКОВА", "date": "2017.08.23", "title": "Пазарджик: Пещера ще бъде домакин на традиционния рок фест „Рок на крепостта“"}
{"url": "http://www.focus-news.net/news/2017/08/23/2428482/ministar-valentin-radev-shte-otkrie-novosazdadenata-priemna-na-ru-asenovgrad-v-kvartal-loznitsa.html", "text": "Министър Валентин Радев ще открие новосъздадената приемна на РУ - Асеновград в квартал „Лозница“ на 24 август, четвъртък, от 12.00 часа на ул. „Дружба“ № 34а, съобщиха от пресцентъра на МВР. Новата приемна е част от трайните мерки за повишаване на обществения ред и сигурност и гарантиране спокойствието на гражданите. В нея денонощно ще дежурят трима полицейски служители от РУ - Асеновград. За реализирането на проекта бяха вложени 27 000 лева. В най-скоро време приемната ще попада и в обсега на системата за видеонаблюдение на Асеновград.", "date": "2017.08.23", "title": "Министър Валентин Радев ще открие новосъздадената приемна на РУ - Асеновград в квартал „Лозница“"}
{"url": "http://www.focus-news.net/news/2017/08/23/2428483/mrrb-finansira-s-nad-14-mln-lv-remonta-na-vik-mrezhata-v-lom-za-2017-godina.html", "text": "Над 1,4 млн. лв. е осигурило за 2017 г. Министерството на регионалното развитие и благоустройството на Община Лом за подобряване на ВиК услугите в града по 2 проекта, на база сключени споразумения, съобщиха от пресцентъра на МРРБ. Това са близо 15% от целия бюджет на МРРБ за т. г. за водния сектор. Министерството има ангажимент и продължава да съдейства на Общината според възможностите на бюджета. \r\nТемата за честите аварии по водопроводната мрежа в Лом бе коментирана на среща днес между министъра на регионалното развитие и благоустройството Николай Нанков и кмета на Лом Пенка Пенкова. В нея участваха заместник-министър Малина Крумова и народният представител Дилян Димитров. \r\nЗа неотложен ремонт на ВиК мрежата по 13 улици в общинския център министерството е осигурило 1,2 млн. лв. в резултат на сключено споразумение от 23 януари 2017 г. През месец март на общината е изплатен аванс в размер на 20% от стойността на проекта или 241 520 лв. Следващо плащане в размер на 348 252,28 лв. е направено на 09.08.2017 година въз основа на представените документи за извършени строително-монтажни работи. \r\nС подобрението на вътрешната водопроводна мрежа ще се намалят физическите загуби и натискът върху водопроводните съоръжения, а това ще облекчи съществено затрудненото положение. \r\n200 хил. лв. са предоставени по друго споразумение за авариен ремонт на напорен тръбопровод от Помпена станция „Добри дол” до водоем V = 300 м3“, с които ще се ремонтира част от най-авариращия участък. Стойността на целия проект за ремонт на водопровода е над 1.6 млн. лв. Към момента по това споразумение МРРБ не е изплащало средства, тъй като Община Лом е представила сключените договори с изпълнители на 23.08.2017 година. \r\nЗа цялостното изпълнение на проекта общината се нуждае от дофинансиране в размер на 1 411 909,65 лв., каквато е стойността на строително-монтажните работи за обекта, без да се включват разходите за строителен и авторски надзор. \r\nАктуализацията на проекта за реконструкция на цялото трасе на водопровода също е финансирана от МРРБ, като за нея през 2015 и 2016 г. е осигурено финансиране в размер на общо 70 000 лева.", "date": "2017.08.23", "title": "МРРБ финансира с над 1,4 млн. лв. ремонта на ВиК мрежата в Лом за 2017 година"}
{"url": "http://www.focus-news.net/news/2017/08/23/2428484/plovdiv-zagasen-e-kamionat-prevozval-gazovi-butilki.html", "text": "Овладяна е ситуацията около запалилия се камион с газови бутилки на пътя Пловдив- Карлово. Това съобщи за Радио „Фокус“ – Пловдив инсп. Цвятко Дешев, говорител на Областно управление на „Пожарна безопасност и защита на населението“ в Пловдив. „Пламъците са потушени напълно, пожарните екипи извършват охладителни действия спрямо газовите бутилки в камиона“, обясни той.\r\nДвижението по пътя Пловдив – Карлово все още е затворено и в двете посоки. Обходният маршрут е по пътя Калояново-Михилци, съобщиха от Агенция „Пътна инфраструктура“.\r\nКристиян ГАРОВ", "date": "2017.08.23", "title": "Пловдив: Загасен е камионът, превозвал газови бутилки"}
{"url": "http://www.focus-news.net/news/2017/08/23/2428485/washington-examiner-odobrenieto-na-amerikanskite-grazhdani-za-donald-tramp-dostigna-nay-niskite-si-stoynosti.html", "text": "След насилието в Шарлътсвил одобрението за американския президент Доналд Тръмп е достигнало най-ниските стойности досега, показва публикувано в сряда проучване, пише вестник Washington Examiner. \r\nСпоред изследването, подготвено от Politico/Morning Consult, по-голямата част от гласоподавателите вярват, че Тръмп е допринесъл за разединението на страната.\r\nОбщо 56% от запитаните  са недоволни от работата на президента. Освен това 46% от гласоподавателите отбелязаха, че коментарите на Тръмп относно събитията в Шарлътсвил са неуместни, докато според 37% от гражданите отговорът на президента е бил адекватен.  Мария Динкова", "date": "2017.08.23", "title": "Washington Examiner: Одобрението на американските граждани за Доналд Тръмп достигна най-ниските си стойности"}
{"url": "http://www.focus-news.net/news/2017/08/23/2428486/vratsa-vazstanoveno-e-dvizhenieto-po-pat-i-1-mezdra-botevgrad-v-uchastaka-rebarkovo-lyutidol.html", "text": "Възстановено е движението по път I-1 Мездра - Ботевград, в участъка Ребърково - Лютидол. Това съобщиха от пресцентъра на Агенция \"Пътна инфраструктура\".", "date": "2017.08.23", "title": "Враца: Възстановено е движението по път I-1 Мездра - Ботевград, в участъка Ребърково - Лютидол"}
{"url": "http://www.focus-news.net/news/2017/08/23/2428487/the-mainichi-noviyat-yaponski-vanshen-ministar-nastoyava-za-po-tesni-otnosheniya-s-donald-tramp-i-okazvane-na-natisk-varhu-severna-koreya.html", "text": "Новият японски министър на външните работи Таро Коно, който беше назначен по-рано този месец, коментира позицията на Токио относно САЩ и Северна Корея, пише The Mainichi. Той определи Вашингтон като най-важния съюзник на страната си. \r\n„Нещата никога не са били по-лесни“, коментира министърът. „Ние можем да водим отлични преговори (със САЩ)“, допълни Коно. На въпрос за това, че някои наблюдатели виждат Вашингтон разединен и объркан, той подчерта, че е неизбежно да има промени. Причината за това е фактът, че Тръмп е републиканец за разлика от своя предшественик Барак Обама. \r\nЯпонският министър уточни, че същността на отношенията между Япония и САЩ остава същата и солидарността е важна, имайки предвид кризата във връзка с ядрената и ракетна програма на Северна Корея. \r\nКоно винаги е заемал твърда позиция по отношение на Пхенян. Той уточни, че е необходимо да се окаже натиск, а не да се провежда диалог, за да бъде принудена Северна Корея да се откаже от програмата си за ядрени оръжия.   Мария Динкова", "date": "2017.08.23", "title": "The Mainichi: Новият японски външен министър настоява за по-тесни отношения с Доналд Тръмп и оказване на натиск върху Северна Корея"}
{"url": "http://www.focus-news.net/news/2017/08/23/2428488/stara-zagora-dobrovoltsi-na-natsionalno-dvizhenie-rabotilnitsa-sedyanka-ot-frantsiya-i-ot-portugaliya-sa-v-kazanlak-v-ramkite-na-proekta-imalo-edno-vremedo-dnes.html", "text": "Двама доброволци на Национално движение работилница „Седянка“ от Франция и от Португалия са в Казанлък в рамките на проекта „Имало едно време...до днес” по програма „Еразъм+”, каза за Радио „Фокус“ психологът на Младежки център за развитие „Взаимопомощ“ Красимир Цанев. Той поясни, че за времето на престоя си доброволците са представили в Дом за стари хора номер 3 своите страни с бит, култура, традиции и настояще. Преди това доброволците са представили държавите си в читалището в село Шейново, както и в библиотека „Искра“. \r\nПроектът „Имало едно време... до днес” е насочен към дейности на доброволците в Казанлък в Домовете за стари хора 1 и 3, както и в двата дневни центъра за възрастни и деца с увреждания. Останалите дейности по него ще бъдат реализирани съвместно с Великотърновския университет и с училища. Доброволците ще изучават и традиционни български занаяти от майстори на Национално движение работилница „Седянка“.\r\nСлавяна ГАЙДАРОВА", "date": "2017.08.23", "title": "Стара Загора: Доброволци на Национално движение работилница „Седянка“ от Франция и от Португалия са в Казанлък в рамките на проекта „Имало едно време...до днес”"}
{"url": "http://www.focus-news.net/news/2017/08/23/2428489/emanyuel-makron-direktivata-na-es-otnosno-komandirovanite-rabotnitsi-predstavlyava-predatelstvo-spryamo-evropeyskiya-duh.html", "text": "В сряда френският президент Еманюел Макрон заяви, че законодателството на Европейския съюз, което позволяват да се изпращат временно работници от страните с ниски заплати в други държави членки, без да се плащат местните социални разходи е „предателство спрямо европейския дух“, предава AFP. \r\nМакрон направи този коментар  в Залцбург в  началото на своята тридневна визита в държави от Източна и Централа Европа, в опит да намери подкрепа за своя план да промени така наречената директивата относно командированите работници.  Мария Динкова", "date": "2017.08.23", "title": "Еманюел Макрон: Директивата на ЕС относно командированите работници представлява предателство спрямо европейския дух"}
{"url": "http://www.focus-news.net/news/2017/08/23/2428490/shumen-podgotvya-se-vtori-kulinaren-festival-zabraveni-traditsii-obredni-trapezi-2017-v-selo-vasil-drumev.html", "text": "Подготвя се втори кулинарен фестивал „Забравени традиции – обредни трапези – 2017“ в с. Васил Друмев. Събитието ще се проведе на 3 септември от 10.30 часа пред НЧ „Добри Люцканов – 1912“, съобщи за Радио „Фокус“ – Шумен секретарят Мария Великова. Целта на фестивала, чието първо издание е било през 2015 година, е да издири, обогати, популяризира и съхрани традиционните ястия. Той има конкурсен характер, но е без възрастови ограничения. Задължително е участниците да сготвят на място най-малко две ястия на жар, с информация за името и точната рецепта. Предимство е издирването на стари рецепти. Всички колективи ще получат грамота за участие, а спечелилите рецепти ще бъдат издадени в брошура. Фестивалът включва съпътстваща програма, със свои щандове ще участват производители и занаятчии. Проектът се финансира от Общински фонд „Култура“.\r\nИвелина ИВАНОВА", "date": "2017.08.23", "title": "Шумен: Подготвя се втори кулинарен фестивал „Забравени традиции – обредни трапези – 2017“ в село Васил Друмев"}
{"url": "http://www.focus-news.net/news/2017/08/23/2428491/bivshiyat-glaven-prokuror-na-venetsuela-imam-mnogo-dokazatelstva-za-koruptsionnata-deynost-na-nikolas-maduro.html", "text": "Бившият главен прокурор на Венецуела Луис Ортега, която напусна страната миналата седмица, заяви, че притежава доказателства за корупционната дейност на президента Николас Мадуро, предава AFP. \r\n„Имам много доказателства“, подчерта Ортега. „Във Венецуела върховенството на закона загина. Стабилността на региона е застрашена“, допълни бившият главен прокурор.  Мария Динкова", "date": "2017.08.23", "title": "Бившият главен прокурор на Венецуела: Имам много доказателства за корупционната дейност на Николас Мадуро"}
{"url": "http://www.focus-news.net/news/2017/08/23/2428492/pregled-na-mezhdunarodnite-novini-do-18-chasa-agentsiya-fokus.html", "text": "Съгласно разпространените съобщения, в обедните часове на сряда министър-председателят на Македония Зоран Заев и сръбският президент Александър Вучич трябваше да проведат телефонен разговор за кризата в двустранните отношения. До този момент обаче няма официално потвърждение, че този разговор се е състоял.\r\nВъншните министри на двете страни Никола Димитров и Ивица Дачич също би трябвало да проведат телефонен разговор по темата.\r\nПо-рано Никола Димитров заяви, че се опитва да говори с Дачич от неделя, когато персоналът на сръбското посолство в Скопие бе оттеглен, но инициативата му не е завършила с успех.\r\nВ събота в Драч, на срещата на лидерите на страните от Западните Балкани, вече бе договорена и среща между македонския премиер Зоран Заев и сръбския му колега Анна Бърнабич.\r\nУправляващите в Белград поясниха, че причината за оттеглянето на пероснала от посолството в Скопие е заради „нападателна разузнавателна дейност срещу институциите на Сърбия\".\r\nВучич заяви в изявление за RTS, че „нещата между Македония и Сърбия ще тръгнат в по-добра посока\". Очаква се следващата седмица част от персонала на посолството да се върне в Скопие, а посланикът – в началото на месец септември.\r\nПравителството на Македония приветства съобщенията на официален Белград за запазването на приятелските отношения и нормализирането на ситуацията. Димитров заяви, че Македония „нито е имала намерение, нито е дала заповед или инструкция, нито е извършила разузнавателни действия срещу и в ущърб на някоя от нашите съседни страни, включително и Сърбия\".\r\n*** Тонът между Анкара и Виена продължава да бъде остър. В сряда турският министър по европейските въпроси Омер Челик нарече външния министър на Австрия Себастиан Курц „символ на антиимигрантската и расистка политика\".\r\nСъщевременно, в серия от остри съобщения в социалната мрежа „Туитър“, Челик  представи германския външен министър Зигмар Габриел като „расист и крайнодесен\".\r\n*** Бившият главен прокурор на Венецуела Луис Ортега, която напусна страната миналата седмица, заяви, че притежава доказателства за корупционната дейност на президента Николас Мадуро.\r\n„Имам много доказателства“, подчерта Ортега. „Във Венецуела върховенството на закона загина. Стабилността на региона е застрашена“, допълни бившият главен прокурор.\r\n*** В сряда френският президент Еманюел Макрон заяви, че законодателството на Европейския съюз, което позволяват да се изпращат временно работници от страните с ниски заплати в други държави членки, без да се плащат местните социални разходи е „предателство спрямо европейския дух“. \r\nМакрон направи този коментар  в Залцбург в  началото на своята тридневна визита в държави от Източна и Централа Европа, в опит да намери подкрепа за своя план да промени така наречената директивата относно командированите работници.\r\n*** След насилието в Шарлътсвил одобрението за американския президент Доналд Тръмп е достигнало най-ниските стойности досега, показва публикувано в сряда проучване.\r\nСпоред изследването, подготвено от Politico/Morning Consult, по-голямата част от гласоподавателите вярват, че Тръмп е допринесъл за разединението на страната.\r\nОбщо 56% от запитаните  са недоволни от работата на президента. Освен това 46% от гласоподавателите отбелязаха, че коментарите на Тръмп относно събитията в Шарлътсвил са неуместни, докато според 37% от гражданите отговорът на президента е бил адекватен.\r\n*** В сряда в 16:42ч. е било регистрирано земетресение с магнитуд 5,1 по скалата на Рихтер в региона на иранско-иракската граница, съобщава Европейският средиземноморски сеизмологичен център (EMSC).\r\nЕпицентърът на труса е бил на 10 км дълбочина и на 183 км източно от иракския град Мосул. \r\nНяма информация за пострадали и за нанесени щети.\r\n*** В сряда министър-председателят на Израел Бенямин Нетяняху пристигна в Сочи, за да се срещне с президента на Русия Владимир Путин и му е споделил строго секретна разузнавателна информация за военната експанзия на Иран в региона. \r\n„Иран полага много усилия, за да установи военно си присъствие в Сирия. Това представлява опасност за Израел в Близкия изток и според мен за света“, подчерта премиерът преди срещата в Сочи. \r\nОсвен това Нетаняху отбеляза, че макар Израел да приветства протичащите военни операции срещу терористичната групировка „Ислямска държава“, то Иран запълва вакуума в Сирия, създаден от разгрома на екстремистката организация.\r\n*** Най-малко 11 души са обезглавени в сряда при атака, извършена на контролно-пропускателен пункт на либийските военни, разположен южно от Триполи.\r\n„Нак-малко девет военнослужещи са били обезглавени… заедно с двама цивилни, убити по същия начин“ на КПП, разположен на около 500 км южно от либийската столица, информира полковник Ахмед Ал-Масмари, който обвини „Ислямска държава“ за нападението.\r\n*** След изтеглянето на служителите от сръбското посолство в Скопие, Европейската комисия призова двете съседни държави да проявят сдържаност и по мирен път да разрешат спорните въпроси.\r\nГоворител на Европейската комисия заяви, че дипломатическият инцидент е двустранен проблем между двете страни, който Брюксел обаче следи. \r\nПо-рано президентът на Сърбия Александър Вучич заяви, че посланикът и служителите на сръбското посолство са отзовани в Белград заради предполагаеми разузнавателни действия срещу посолството в Македония.\r\nВъв вторник македонският външен министър Никола Димитров заяви, че правителството в Скопие не е извършвало разузнавателни дейности, насочени към сръбски институции, нито има намерение някога да прави подобно нещо.\r\n*** В сряда Франция подкрепи решението на американския президент Доналд Тръмп да запази военното присъствие на САЩ в Афганистан.\r\n„Франция оценява важността на това обещание и остава напълно ангажирана с борбата срещу тероризма“, съобщиха от френското Министерство на външните работи. \r\nВ понеделник Тръмп се отказа от намерението си американските войски да напуснат Афганистан и вместо това обеща да „се бори да победи“ талибаните в азиатската държава.", "date": "2017.08.23", "title": "Преглед на международните новини до 18 часа /Агенция “Фокус”/"}
{"url": "http://www.focus-news.net/news/2017/08/23/2428493/blagovesta-fakirova-nuleva-e-bezrabotitsata-v-selata-ot-velikotarnovska-oblast.html", "text": "Нулева е безработицата в селата от Великотърновска област. Това каза в предаването „Царевград Търнов-славата и величието на България“ на Радио „Фокус“ Благовеста Факирова, председател на Сдружението на кметовете и кметски наместници в община Велико Търново. По думите ѝ Общината чрез различни политики прави всичко възможно да привлече отново хората в родните им населени места и да развие селския туризъм. Тя уточни, че кметовете търсят различни начини да запазят и подновят народните обичаи, които са позабравени през годините. „Миналата седмица се състоя празникът на баницата в село Балван, освен него в други населени места има празник на шареното пиле, на ореха и тиквата, на боба и бобените изделия. Освен тези събития добрата устроеност на селата подпомага развитието на селския туризъм в областта“, обясни тя. Факирова коментира още, че Община Велико Търново успешно поддържа пътната инфраструктура, която е на територията на селата, важно е обаче държавата да се ангажира с поддръжката на третокласната пътна мрежа, както и уличното осветление. „Отделят се много средства за поддръжката на пътищата в селата. Провеждат се и различни социални политики, които да ангажират хората в големите предприятия, като така безработицата изчезва. Много нестопанисвани общински сгради в последните години се предоставиха на различни НПП-та, където се разкриват младежки центрове и пенсионерски клубове. Няма село от Великотърновска област без пенсионерски клуб, поща или лекар. Всичко, което се прави, е с цел да бъде в помощ на хората и те да се завърнат в малките населени места, където са създадени необходимите условия за живот“, каза още Благовеста Факирова.", "date": "2017.08.23", "title": "Благовеста Факирова: Нулева е безработицата в селата от Великотърновска област"}
{"url": "http://www.focus-news.net/news/2017/08/23/2428494/plovdiv-ochakva-se-do-dva-chasa-da-bade-otvoren-za-dvizhenie-patyat-plovdiv-karlovo.html", "text": "Очаква се до два часа да бъде отворен за движение пътят Пловдив-Карлово. Това съобщи Радио „Фокус“ – Пловдив дежурният в Областно пътно управление. По думите му движението е преустановено за по-голяма безопасност на пътуващите, тъй като пожарът на камиона, превозващ газови бутилки, е погасен, но се извършват охладителни мероприятия за предотвратяване на евентуален взрив. „Водачите да преминават по обходния маршрут Калояново-Михилци и да шофират с повишено внимание“, призова дежурният.\r\nТой посочи, че през деня не са регистрирани други сериозни пътни инциденти в областта, няма и пострадали.\r\nДвижението на територията на цялата Пловдивска област е натоварено, особено по участъка на АМ „Тракия“.\r\nТони МИХАЙЛОВ", "date": "2017.08.23", "title": "Пловдив: Очаква се до два часа да бъде отворен за движение пътят Пловдив-Карлово"}
{"url": "http://www.focus-news.net/news/2017/08/23/2428495/petko-pavlov-op-sportni-imoti-i-proyavi-veliko-tarnovo-stadion-ivaylo-se-prevarna-v-nay-dobroto-myasto-za-sport-izvan-stolitsata.html", "text": "Стадион „Ивайло“ се превърна през последните пет години в най-доброто място за спорт извън столицата. Това каза в предаването „Царевград Търнов-славата и величието на България“ на Радио „Фокус“ Петко Павлов управител на ОП „Спортни имоти и прояви“ в Община Велико Търново. По думите му това се дължи на дейността на кмета на Велико Търново Даниел Панов и държавата. „Стадионът разполага със зали за художествена и спортна гимнастика, баскетбол, зала за борба, карате, има условия и за стрелба. Най-новата придобивка е мултифункционалната зала в СОУ „Емилиян Станев“, която събира тенис клубовете през зимата. Разполага със закрита и открита лекоатлетическа писта. Сега усилията на общинската администрация и на „Спортни имоти и прояви“ са насочени да се надгражда това, което имаме и да се изгражда нова спортна база“, обясни той. Павлов коментира още, че старата столица за пръв път беше домакин на световно първенство по лека атлетика за мъже и жени, като предстои да посрещне и Европейската квалификация за младежи. „Квалификацията има изисквания, които до голяма степен сме покрили. Ремонтирани бяха съблекалните на гостуващите отбори, като така отговаря на изискванията за провеждане на не само български първенства, но и на международни. Изгради се зала за съдии и такава за пресконференции, с която досега съоръжението не разполагаше. До момента сме приели седем финала на различни първенства и единствено липсата на осветление пречеше да приемем и Купата на България, но и този проблем ще бъде решен“, добави Павлов. Той коментира, че колкото по-големи първенства се провеждат във Велико Търново, толкова повече се развива туризмът и хотелиерският бизнес в града, което безспорно е благоприятно за икономиката на града.", "date": "2017.08.23", "title": "Петко Павлов, ОП „Спортни имоти и прояви“-Велико Търново: Стадион „Ивайло“ се превърна в най-доброто място за спорт извън столицата"}
{"url": "http://www.focus-news.net/news/2017/08/23/2428496/tochka-makedoniya-oshte-utre-shte-zapochne-vrashtaneto-na-diplomatite-v-srabskoto-posolstvo-v-skopie.html", "text": "Още утре ще започне връщането на дипломатите в сръбското посолство в Скопие, но посланикът ще се върне в дипломатическото представителство на 31 август, предава „Точка“. \r\nТова съобщиха от Министерството на външните работи на Сърбия, след като външните министри на Сърбия и Македония, Ивица Дачич и Никола Димитров, са провели телефонен разговор. \r\nОсвен това в изявлението на ведомството се уточнява, че сръбският посланик е поискал на 1 септември да се срещне с македонския министър-председател Зоран Заев. \r\nДвете страни също така са постигнали съгласие Дачич и Димитров да разговарят в петък в Ниш.  Мария Динкова", "date": "2017.08.23", "title": "„Точка“ (Македония): Още утре ще започне връщането на дипломатите в сръбското посолство в Скопие"}
{"url": "http://www.focus-news.net/news/2017/08/23/2428497/fermeri-ot-tsyala-balgariya-predstavyat-bio-produktsiyata-si-v-burgas.html", "text": "Фермери от цялата страна ще представят екологично чистата си продукция следващите 2 дни в Бургас. На 24 и 25 август (четвъртък и петък) на площад „Тройката” от 11.00 до 20.00 часа производители от всички краища на България ще предложат на бургазлии свежа и здравословна храна. Те са избирали най-доброто от своята продукция, за да зарадват своите гости. Това съобщават от Община Бургас.\r\nНа Фермерския пазар всеки може да намери богат асортимент от плодове и зеленчуци до мед и пчелни продукти, от сладка и конфитюри до месо и млечни продукти.\r\nСпирката в Бургас е част от морското турне на Фермерски пазари „Хранкооп“ – София, които идват от Поморие и ще продължат в Несебър.", "date": "2017.08.23", "title": "Фермери от цяла България представят био продукцията си в Бургас"}
{"url": "http://www.focus-news.net/news/2017/08/23/2428498/sofiya-vavezhda-se-vremenna-organizatsiya-na-dvizhenieto-za-zasnemane-na-film.html", "text": "Въвежда се временна организация на движението за заснемане на филм, съобщиха от пресцентъра на Столична община. От 08.00 до 19.00 часа на 25 август се забранява престоят и паркирането на пътни превозни средства, с изключение на колите на снимачния екип и извън местата в режим на платено паркиране „служебен абонамент” на ул. „Баба Неделя” между ул. „Д-р Христо Стамболски” и ул. „Шандор Петьофи”.", "date": "2017.08.23", "title": "София: Въвежда се временна организация на движението за заснемане на филм"}
{"url": "http://www.focus-news.net/news/2017/08/23/2428499/abc-news-spored-misiyata-na-oon-v-livan-nyama-dokazatelstva-za-kontrabanda-na-orazhiya-v-stranata.html", "text": "Ръководителят на мироопазващата мисия на ООН в Ливан заяви, че няма доказателства за контрабанда на оръжия през южната част на страната, предава ABC News. \r\nОчаква се Съветът за сигурност на ООН да поднови мандата на силите, който изтича на 31 август. \r\nСлужители от САЩ и Израел официално призоваха за подобряване на усилията за предотвратяването на това „Хизбула“ да увеличи арсенала си.\r\nГенерал-майор Майкъл Беъри отбеляза, че 10, 500 военнослужещи успешно поддържат мира в страната повече от десет години.  Мария Динкова", "date": "2017.08.23", "title": "ABC News: Според мисията на ООН в Ливан няма доказателства за контрабанда на оръжия в страната"}
{"url": "http://www.focus-news.net/news/2017/08/23/2428500/d-r-emil-kabaivanov-kmet-na-karlovo-dalgoochakvaniyat-remont-na-patya-karlovo-dabene-voynyagovo-kliment-shte-zapochne-predi-kraya-na-esenta.html", "text": "Дългоочакваният ремонт на пътя Карлово – Дъбене – Войнягово – Климент ще започне преди края на есента. Това каза за Радио „Фокус“ – Пловдив кметът на Карлово д-р Емил Кабаиванов. По думите му пътят е много натоварен и от години се е нуждаел от основен ремонт. „В този район живеят над 10 000 граждани на Община Карлово, но ние като община нямаме средствата за реконструкция. Затова изготвихме проект, кандидатствахме и очаквахме до седмица-две да подпишем договор. След това ще пристъпим към избор на изпълнител и в късна есен да започне работа по проекта“, обясни д-р Емил Кабаиванов. Той посочи, че по пет улици в общинския център Карлово ще се извърши изкърпване на дупки. Ще се запълват и дупки, образували се по пътната настилка в и извън селата.\r\n„Друг голям проект, който е важен и очакваме също до месец да бъде подписан и да се обяви процедура за избор на изпълнител, е за подмяна на между 2 и 3 километра от водопреносната мрежа в 9 големи населени места извън Карлово. Става въпрос за остарели водопроводи на по 50-60 години. Реализирането на проекта ще ни донесе чувствително намаляване на загубите на питейна вода и чувствително подобряване на качеството на водата“, каза още д-р Емил Кабаиванов.\r\nТони МИХАЙЛОВ", "date": "2017.08.23", "title": "Д-р Емил Кабаиванов, кмет на Карлово: Дългоочакваният ремонт на пътя Карлово – Дъбене – Войнягово – Климент ще започне преди края на есента"}
{"url": "http://www.focus-news.net/news/2017/08/23/2428501/nimh-utre-shte-bade-slanchevo-s-maksimalni-temperaturi-mezhdu-25-i-30.html", "text": "През нощта ще бъде ясно и почти тихо. Утре сутринта в котловинните полета минималните температури ще са малко под 10°. През деня ще бъде слънчево. Максималните температури ще са между 25° и 30°. В София - около 25°. Атмосферното налягане ще се повиши и ще е по-високо от средното за месеца. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Мартин Славчев.\r\nПо Черноморието ще бъде слънчево. Ще духа бриз. Максималните температури ще са 25-28°. Температурата на морската вода е 24°-25°. Вълнението на морето ще е около 2 бала. Над планините ще бъде слънчево. Ще духа умерен и силен вятър от север-северозапад. Максималната температура на височина 1200 метра ще бъде около 18°, на 2000 метра – около 12°.\r\nДо края на тази седмица времето ще остане слънчево. Сутрин в котловините ще е сравнително хладно, а дневните температури ще продължат да се повишават – в неделя в много райони отново ще надхвърлят 30°, достигайки на места в низините до 34°-35°. През почивните дни ще се появи източен вятър, в източните райони ще се усилва до умерен и по Черноморието дневните температури ще остават до 26°-28°.", "date": "2017.08.23", "title": "НИМХ: Утре ще бъде слънчево с максимални температури между 25° и 30°"}
{"url": "http://www.focus-news.net/news/2017/08/23/2428502/sofiya-vavezhda-se-vremenna-organizatsiya-na-dvizhenieto-za-remont-na-bul-asen-yordanov.html", "text": "Въвежда се временна организация на движението за ремонт на бул. „Асен Йорданов“, съобщиха от пресцентъра на Столична община. От 7.00 до 19.00 часа на 24 август се забранява влизането на пътни превозни средства по бул. „Асен Йорданов“ между кръговото кръстовище на площад на Авиацията и бул. „Шипченски проход“. \r\nЗа същия период се променят маршрутите на автобусни линии №№ 1, 3, 5 и 6 като в посока кв. „Гео Милев“  се движат по бул. „Цариградско шосе“, по бул. „Христофор Колумб“, по бул. „Христофор Колумб“, по проф. „Цветан Лазаров“, бул. „Асен Йорданов“, бул. „Шипченски проход“ и по маршрутите си до ж.к. „Гео Милев“. В посока селата – обръщалото в ж.к. „Гео Милев“ по бул. „Шипченски проход“, по бул. „Асен Йорданов“, по бул. „Проф. Цв. Лазаров“, по бул. „Христофор Колумб“, по южното локално пътно платно на бул. „Цариградско шосе“, по бул. „Йерусалим“, по бул. „Цариградско шосе“ и по маршрута си. Автобусите ще спират на всички съществуващи спирки в променения участък от маршрута. \r\nПроменя се и маршрутът на тролейбусна линия № 4 –  линията се скъсява от ж.к. „Хаджи Димитър“ до площад на Авиацията. \r\nТролейбусна линия №11 – ще се движат от площад Сточна гара до площад на Авиацията и от депо „Искър“ до ж.к. „Дружба 2“. В посока депо „Искър“ – от обръщалото в ж.к. „Дружба“ по маршрута на тролейбусна линия №4 до бул. „Христофор Колумб“, по бул. „Кап. Димитър Списаревски“,  и по маршрута на тролей 11 до депо „Искър“. В посока ж.к. „Дружба 2“ – от депо „Искър“ по маршрута на тролейбусна линия №11 до спирка „бл.98 ж.к. „Дружба 1“ на ул. „Кап. Димитър Списаревски“, бул. „Проф. Цветан Лазаров“, по маршрута на тролейбус №4 до обръщалото в ж.к. „Дружба 2“. \r\nТролейбусите ще спират на всички съществуващи спирки в променения маршрут.", "date": "2017.08.23", "title": "София: Въвежда се временна организация на движението за ремонт на бул. „Асен Йорданов“"}
{"url": "http://www.focus-news.net/news/2017/08/23/2428503/voa-amerikanskiyat-ministar-na-otbranata-se-sreshtna-s-turskiya-prezident.html", "text": "В сряда американският министър на отбраната Джим Матис се срещна с турския президент Реджеп Тайип Ердоган в Анкара, след като преди това разговаря с турския си колега Нуретин Чаникли, предава Voice of America. \r\nМатис е на еднодневно посещение в Турция, като преди това посети Ирак, за да оцени напредъка в борбата срещу терористичната групировка „Ислямска държава“. \r\nЕрдоган отново е подчертал своето неодобрение във връзка с подкрепата, която САЩ оказва на кюрдите в Сирия. Според Анкара те са терористи, свързани с турската Кюрдска работническа партия. \r\nЕрдоган заяви, че ще направи всичко необходимо, за да предотврати създаването на кюрдска държава на територията, иззета от „Ислямска държава“.  Мария Динкова", "date": "2017.08.23", "title": "VOA: Американският министър на отбраната се срещна с турския президент"}
{"url": "http://www.focus-news.net/news/2017/08/23/2428504/ministar-nikolina-angelkova-obyavi-startat-na-vtorite-godishni-nagradi-v-turizma.html", "text": "От днес стартира състезанието за вторите Годишни награди в туризма. Това заяви министър Николина Ангелкова при посещението си в Античния тракийски град „Кабиле“ заедно с кмета на Община Ямбол Георги Славов, съобщиха от пресцентъра на Министерството на туризма. „Миналата година Националният археологически резерват спечели наградата за 2016 г. в категорията „Изборът на българите“, затова за мен е чест и особено удоволствие да Ви информирам точно тук за старта на тазгодишния конкурс“, допълни още министърът.\r\n„Използвам повода на днешната ни среща и да призова всички общини и туристическия бранш да участвате активно в Годишни награди в сферата на туризма 2017, които Министерството организира в 16 категории. Това е добър начин да представите резултатите, които сте постигнали през миналата година, а и не само“, заяви Ангелкова.  Тя подчерта, че срокът за подаване на документи е до 15 октомври и всеки, който желае да вземе участие в подбора,  може да подаде кандидатурата си. „Достатъчно е да отворите сайта:  и ще намерите подробна информация за провеждането на конкурса и начина на кандидатстване. Спечелилите участници ще бъдат обявени на тържествена церемония през  месец декември 2017 г.“, допълни министърът.\r\n„Бих искала да благодаря на представителите на местната власт, и лично на кмета на Ямбол г-н Георги Славов, за активната позиция и за усилията, които полагате за превръщането на България в предпочитана и конкурентна туристическа дестинация“, подчерта министър Ангелкова. Тя добави, че годишните награди в туризма са точният стимул, който активира сектора да се развива и съревновава. „По този начин ние предоставяме на българските и чуждестранните туристи не само още по-добър и качествен, но и по-конкурентен туристически продукт“, каза още министър Ангелкова.", "date": "2017.08.23", "title": "Министър Николина Ангелкова обяви стартът на вторите Годишни награди в туризма"}
{"url": "http://www.focus-news.net/news/2017/08/23/2428505/sport-bilyana-dudova-dostigna-do-mach-za-bronzov-medal-na-svetovnoto-parvenstvo-po-borba-v-parizh.html", "text": "Българката Биляна Дудова достигна до мач за бронзов медал на световното първенство по борба, което се провежда в Париж от 21 до 26 август. \r\nВ категория до 55 кг по-късно днес тя ще се изправи срещу американката Бека Лендърс. \r\nДудова записа победи срещу китайката Ци Жан с 9:1 и срещу казахстанката Марина Седнева с 9:5. На полуфиналите обаче българката загуби срещу японката  Харуна Окуна с 0:11.", "date": "2017.08.23", "title": "Спорт: Биляна Дудова достигна до мач за бронзов медал на световното първенство по борба в Париж"}
{"url": "http://www.focus-news.net/news/2017/08/23/2428511/beliya-dom-donald-tramp-shte-otpravi-priziv-za-novo-edinstvo.html", "text": "В сряда американският президент Доналд Тръмп планира да отправи призив за „ново единство“ по време на речта си пред националния конгрес на Американския легион, съобщиха от Белия дом, пише вестник The Hill. \r\n„Време е да излекуваме раните, които ни разделят, и да потърсим ново единство, основано на споделените ценности, които ни обединяват“, ще отбележи Тръмп в  Невада. \r\n„Ние сме един народ, с един дом и един флаг“, ще подчертае държавният глава.  Мария Динкова", "date": "2017.08.23", "title": "Белия дом: Доналд Тръмп ще отправи призив за ново единство"}
{"url": "http://www.focus-news.net/news/2017/08/23/2428512/lyuben-ushev-proizvoditel-lechebnite-svoystva-na-mursalskiya-chay-sa-izvestni-v-tseliya-svyat.html", "text": "Лечебните свойства на мурсалския чай са известни в целия свят, истинско богатство е, че го имаме и можем да го отглеждаме тук. Това каза за Радио „Фокус“ – Смолян Любен Ушев – производител на мурсалски чай. Неговите чаени плантации с площ от 20 дка са разположени  край девинското село Триград  в близост до местността Мурсалица, на 1400 м височина, където е и естественият ареал на известната билка. В Смолянския край наричат мурсалския чай и Родопската виагра. По думите на Ушев обаче чаят е изследван в руска лаборатория и е доказано, че съдържа 22 микроелемента, полезни за човешкия организъм. „Съдържа елемент, който помага за лечението на онкоболни. Малки деца от 1 годинка нагоре също могат да го пият по една – две лъжици на ден, а който има проблем с кръвното налягане, трябва да пие чая студен, за да се нормализира  налягането“, обясни Ушев и допълни, че тази година има много добър добив и има доста поръчки както от нашата страна, така и от чужбина.  Производителят подчерта, че хората са информирани и много добре знаят какъв чай да пият. По неговите думи една от причините дивият мурсалски чай да бъде включен в Червената книга на България е, че берачите го унищожават, като го изкореняват. Други пък го берат зелен, мирише на йод, а той без да е узрял не притежава лечебни свойства. „Някои туристи пък искат да си го засадят в техни ниви, където имат богата почва, но те не се съобразяват или не знаят това, че този чай расте на слабо и проветриво място, но на почва, богата на варовик. Расте в местността Мурсалица, в Мугла и в Триград, както и в Пирин и  Алиботуш“, каза още Любен Ушев.\r\nДаниела БОЙКОВА", "date": "2017.08.23", "title": "Любен Ушев, производител: Лечебните свойства на мурсалския чай са известни в целия свят"}
{"url": "http://www.focus-news.net/news/2017/08/23/2428528/telefon-112-shte-prodalzhi-da-raboti-vapreki-spryanata-ot-ministara-na-vatreshnite-raboti-obshtestvena-porachka-za-poddrazhka-na-sistemata-obzor.html", "text": "Телефон 112 ще продължи да работи, въпреки спряната от министъра на вътрешните работи Валентин Радев обществена поръчка за поддръжка на системата. Това стана ясно от думите на силовия министър по време на брифинг след заседанието на Министерския съвет. Радев призна, че именно той е спрял поръчката за тел. 112, тъй като е бил намерен дефект в нея. Министърът коментира, че се усеща притиснат от тези, които досега са изпълнявали задълженията си по този договор. Той отбеляза, че МВР има известни слабости назад във времето, тъй като не са били плащани пари за поддръжка. Радев бе категоричен, че ще бъде постигната оптимална цена за поддръжката. По думите му мотивът за спирането на обществената поръчка  е бил да спестят средства на данъкоплатците и да направят така, че да намерят златната среда и за тези, които ще извършат дейността или ще продължават да я извършват, и за МВР да не дават повече пари от нормалното за това. Радев отправи апел към фирмата да бъде по-конструктивна към тях и да не се подвежда по това, че идвайки председателството, министерството и държавата могат да бъдат притискани с условия, които считат за неприемливи. По думите му подобни статии всяват смут в гражданите, и то справедливо. Радев уточни, че от над 600 000 обаждания в последния месец и половина, само около 130 са били със сбъркани адреси. „Ако това притеснява някой, мен не ме притеснява. Имало е и по-драстични случаи. Въпреки че поддръжката известно време е била незаплащана от МВР, те продължават и в момента да поддържат системата. Оптимист съм, че до половин-един месец ще стигнем до край на тези преговори, ще сключим договор и системата ще бъде поддържана и за председателството, а и не само заради него. Тази обществена поръчка ще продължи. Другите функционалности могат да станат само ако системата се поддържа. Нашата първа задача е да направим първото – поддържаме системата, сключваме договор и след това говорим за другите две функционалности“, каза още министърът на вътрешните работи.\r\nЗа увеличаването на заплатите на служителите на МВР и дали министерството ще поиска допълнително перо за това, когато бъде гласуван бюджетът за следващата година, Радев заяви, че този въпрос е бил повдигнат и на събирането с министър-председателя. „Той и всички умувахме над този въпрос, но няма да кажа точно какво. Естествено, че ходът е натам. Трябва да увеличим не само заплатите на служителите на МВР, а на целия сектор „Сигурност“. Търсят се начини и ви каня на 12 септември. Както знаете, има Съвет за социално партньорство. Там една от точките е точно това – обсъждаме предложенията на синдикатите на МВР. Ще бъде обсъдено повишаването на заплатите – кога, как, с колко“, обясни Радев.\r\nТой подчерта, че мярката за назначаването на 1000 униформени полицаи до края на годината вече е изпълнена. Министърът обаче уточни, че е забранил назначаването в администрацията на служители, докато не се попълнят основните длъжности или голяма част от тях. По думите му от 5 май в дирекция „Жандармерия“ при ГД „Национална полиция“ са назначени 245 униформени служители, в ГД „Гранична полиция“ – 129 и в СДВР и ОДМВР – 560 или общо 934. „Това е към дата 8 август. В последната седмица може би са настанени и останалите 66. Утре в Асеновград ще открием Районното управление. Обещанието беше, че ще бъде открито възстановено районно управление“, допълни Радев.\r\nЗа опашките в КАТ-София той посочи, че са намалели, като за над 160 услуги са успели да намалят административната тежест. По думите му над 30% от тях вече са електронизирани. Радев добави, че очаква допълнителните 2,5 млн. лв., които трябва да бъдат отпуснати, за да довършат това, което са решили на територията на КАТ-София и да направят същото и по останалите приемни пунктове в големите градове. „Опитваме се да бъдем все по-любезни, включително да премахнем ксероксите, които все още ги има отвън и се налага да размножаваме документи“, коментира Радев. \r\nЛюба АЛЕКСИЕВА", "date": "2017.08.23", "title": "Телефон 112 ще продължи да работи, въпреки спряната от министъра на вътрешните работи обществена поръчка за поддръжка на системата (ОБЗОР)"}
{"url": "http://www.focus-news.net/news/2017/08/23/2428529/shumen-premahnaha-opasno-darvo-po-patekata-nad-skalniya-masiv-mechkata.html", "text": "За опасно надвиснало дърво алармираха шуменци, които често минават по пътеката над скалния масив „Мечката“ в Природен парк „Шуменско плато“. Това съобщиха от Североизточното държавно предприятие. Букът, който най-вероятно е прекършен от силния вятър през последните дни, препречваше част от пътеката изградена от велоклуб „Илчов баир“. Пречупеният ствол беше прерязан веднага след подаване на сигнала, защото през отсечката всеки ден минават десетки колоездачи, както и много деца, за които тази пътека е най-прекият път до Информационния център. „Безопасността на хората е на първо място и затова при подобни сигнали незабавно организираме отстраняването на прекършените дървета. Заклещени стволове, като този на пътеката над „Мечката“ са особено опасни, защото и при най-лекия вятър могат да паднат и да повлекат със себе си и дърветата на които са се опрели“, коментира директорът на предприятието инж. Веселин Нинов. След голямата буря на 26 юли горските премахнаха вековно паднало дърво, което беше препречило пътя за село Новосел.", "date": "2017.08.23", "title": "Шумен: Премахнаха опасно дърво по пътеката над скалния масив „Мечката“"}
{"url": "http://www.focus-news.net/news/2017/08/23/2428530/pazardzhik-sushata-i-visokite-temperaturi-se-otrazyavat-otritsatelno-varhu-mladite-ovoshtni-nasazhdeniya-v-regiona-spored-spetsialist.html", "text": "Сушата и високите температури се отразяват отрицателно върху младите овощни насаждения в Пазарджишки регион. Това каза за Радио „Фокус“ – Пазарджик Христина Георгиева, директор на Опитната станция по поливно земеделие в Пазарджик. „В началото на август става залагането на цветните пъпки за следващата година. При такъв засушен период, без да се поливат дърветата, ще има много листни пъпки и малко цветни пъпки, което е предпоставка за малка плодовитост на дърветата през следващата година“, коментира Георгиева. Тя каза също, че в средата на август поливането на овощните дървета се прекратява, защото ако продължи, това ще доведе до удължаване на вегетацията и е предпоставка за измръзване при една по-продължителна зима през следващата година. Според Георгиева стопаните трябва да полагат повече грижи за овощните дървета, особени при резки температурни промени и липсата на валежи.\r\nВаня НИКОЛОВА", "date": "2017.08.23", "title": "Пазарджик: Сушата и високите температури се отразяват отрицателно върху младите овощни насаждения в региона, според специалист"}
{"url": "http://www.focus-news.net/news/2017/08/23/2428531/sport-shest-darzhavi-ot-afrika-shte-se-boryat-za-domakinstvoto-na-svetovnoto-parvenstvo-po-leka-atletika-prez-2025g.html", "text": "Няколко държави от Африка ще се борят за домакинството на Световното първенство по лека атлетика през 2025 г., предава BBC. До момента никоя държава от континента не е организирала надпреварата. \r\nСтраните, които ще могат да участват, тъй като разполагат с необходимите съоръжения, са Кения, ЮАР, Нигерия, Алжир, Египет и Мароко. \r\nОчаква се решението за домакинството да бъде взето през 2020г.", "date": "2017.08.23", "title": "Спорт: Шест държави от Африка ще се борят за домакинството на Световното първенство по лека атлетика през 2025г."}
{"url": "http://www.focus-news.net/news/2017/08/23/2428532/kamion-prevozvasht-gazovi-butilki-se-zapali-kray-karlovo-i-zatvori-dvizhenieto-za-chasove-obzor.html", "text": "Камион, превозващ газови бутилки, се запали край Карлово,  поради което движението по пътя Пловдив-Карлово бе спряно в двете посоки в продължение на часове. Сигналът за инцидента, станал на пътя между селата Долна Махала и Иван Вазово, бе подаден в 14.59 часа в сряда. На място бяха изпратени четири противопожарни екипа, които изгасиха горящия камион. При инцидента нямаше пострадали. Движението в района бе преустановено за по-голяма безопасност на пътуващите, дори и след като пожарът бе погасен, тъй като се извършваха охладителни мероприятия за предотвратяване на евентуален взрив. Причините за инцидента се изясняват.", "date": "2017.08.23", "title": "Камион, превозващ газови бутилки, се запали край Карлово и затвори движението за часове (ОБЗОР)"}
{"url": "http://www.focus-news.net/news/2017/08/23/2428533/tsb-smolyan-oblastta-e-na-23-myasto-v-stranata-po-sredna-rabotna-zaplata-prez-vtoroto-trimesechie-na-2017-g.html", "text": "През второто тримесечие на 2017 г. средната месечна работна заплата за област Смолян нараства спрямо първото тримесечие на 2017 г. с 7.4% и достига 758 лв. при 1040 лв. за страната. За обществения сектор средната месечна работна заплата е 863 лв., а за частния – 724 лева, съобщиха от пресцентъра на Териториално статистическо бюро – Смолян. Увеличение на средната месечна работна заплата, спрямо първото тримесечие на 2017 г., е регистрирано в дейностите „Операции с недвижими имоти” – 24.8%, „Строителство” – 24.2% и „Производство и разпространение на електрическа и топлинна енергия и на газообразни горива“ – 14.9%. Икономическите дейности, в които е регистрирано най-голямо намаление на средната месечна работна заплата са „Култура, спорт и развлечение” – с 5.6%, „Професионални дейности и научни изследвания” – с 1.9% и „Финансови и застрахователни дейности” – с 1.2%. Спрямо същия период на предходната година средната месечна работна заплата през второто тримесечие на 2017 г. се увеличава с 7.4%. Най-високо средномесечно трудово възнаграждение през второто тримесечие на 2017 г. са получили наетите лица по трудово и служебно правоотношение в икономическите дейности „Операции с недвижими имоти”, „Добивна промишленост” и „Селско, горско и рибно стопанство”. Най-ниско платени са били наетите лица в икономическите дейности „Други дейности”, „Хотелиерство и ресторантьорство” и „Административни и спомагателни дейности”. В сравнение с останалите области на страната през второто тримесечие на 2017 г., област Смолян е на 23-то място по показател „средна работна заплата”. Най-висока средна месечна работна заплата получават наетите в областите София (столица) – 1 411 лв., Стара Загора – 1012 лв., Враца – 997 лв., София и Варна – 993 лева.", "date": "2017.08.23", "title": "ТСБ – Смолян: Областта е на 23 място в страната по средна работна заплата през второто тримесечие на 2017 г."}
{"url": "http://www.focus-news.net/news/2017/08/23/2428534/aa-irakskite-sili-sa-poeli-kontrola-nad-treti-kvartal-v-tal-afar.html", "text": "В сряда иракските сили са поели контрола над трети квартал в северния град Тал Афар като част от операцията за изтласкването на терористичната групировка „Ислямска държава“, предава Anadolu Agency. \r\nИракските сили съобщиха, че успешно са „освободили“ източния квартал „Ал Танак“, като при  сблъсъци с екстремистите трима полицейски служители и двама войници са загинали. \r\nОсвен това общо 13 членове на терористичната организация са били ликвидирани, допълниха властите.  Мария Динкова", "date": "2017.08.23", "title": "АА: Иракските сили са поели контрола над трети квартал в Тал Афар"}
{"url": "http://www.focus-news.net/news/2017/08/23/2428535/pazardzhik-samodeyni-sastavi-ot-tsyalata-strana-shte-vzemat-uchastie-v-letniya-sabor-na-yundola-na-26-i-27-avgust.html", "text": "Традиционният летен събор в курорта Юндола край Велинград ще се проведе на 26 и 27 август, съобщи за Радио „Фокус“ – Пазарджик Мехмед Местан, кмет на родопското село. Вече започна и самата подготовка за празника. „И тази година самодейни състави от цялата страна ще вземат участие в летния събор на Юндола. Отново ще има и народни борби, организирани от състезателите по борба Александър Томов и Венко Цинцаров. Предвидили сме и концерти на обичани народни изпълнители“, уточни Местан. Съборът ще се проведе на двете големи поляни в близост до центъра на курорта. „Хората, които дойдат на събора, освен възможността да се насладят на празничната програма, могат да си направят и излет в планината, както и до множеството забележителности в близост до курорта“, допълни Местан.\r\nАлбена ЖИЛЕКОВА", "date": "2017.08.23", "title": "Пазарджик: Самодейни състави от цялата страна ще вземат участие в летния събор на Юндола на 26 и 27 август"}
{"url": "http://www.focus-news.net/news/2017/08/23/2428536/the-guardian-velikobritaniya-shte-dade-devet-miliona-liri-na-libiya-za-borbata-sreshtu-terorizma-i-migrantskata-kriza.html", "text": "Британският външен министър Борис Джонсън обяви, че Лондон ще даде помощ от девет милиона лири на Либия, за да помогне на страната в  справянето с мигрантския проблем и растящата терористична заплаха, пише The Guardian.\r\nБорис Джонсън обяви допълнителното финансиране на Либия по време на втората си визита в Триполи, където той се срещна с британски военноморски офицери, обучаващи либийската брегова охрана.\r\nЛибия е „фронтовата линия за много предизвикателства, които ако не бъдат контрирани, ще представляват проблем за Великобритания, особено миграцията и заплахата от тероризма“, заяви британският министър. Симеон Миланов", "date": "2017.08.23", "title": "The Guardian: Великобритания ще даде девет милиона лири на Либия за борбата срещу тероризма и мигрантската криза"}
{"url": "http://www.focus-news.net/news/2017/08/23/2428537/telma-makedoniya-makedonskiyat-prezident-georgi-ivanov-zayavi-che-tvardeniyata-na-srabskiya-razuznavach-goran-zhivalievich-ne-otgovaryat-na-istinata.html", "text": "От кабинета на македонския президент Георги Иванов твърдят, че изявленията на сръбския разузнавач Горан Живалиевич, не отговарят на фактите, предава македонският телевизионен канал „Телма“.\r\nМакедонските служби не са искали никакви услуги от Горан Живалиевич. Фактите говорят, че в деня преди да влезе в македонския парламент, сръбският дипломат не е получил писмено или устно позволение от длъжностно лице или съответен държавен орган. Фактът, че той е дал известие за действията си, не може да намали отговорността за неправомерния му престой в македонския парламент. През изминалата седмица от сръбска страна са заявили, че Живалиевич е получил позволение от съветник на президента Иванов. От президентството заявиха, че сръбският посланик не трябва да злоупотребява и спекулира с името на този съветник.\r\nОт кабинета на президента Иванов твърдят, че посоченият президентски съветник не е опълномощено лице, което може да позволява на чуждестранни представители движението и престоя в парламента.  Те допълниха, че кабинетът на президента няма властта да позволява свободното придвижване на чуждестранни дипломати и разузнавачи в македонския парламент. Симеон Миланов", "date": "2017.08.23", "title": "Телма (Македония): Македонският президент Георги Иванов заяви, че твърденията на сръбския разузнавач Горан Живалиевич не отговарят на истината"}
{"url": "http://www.focus-news.net/news/2017/08/23/2428538/reuters-pone-dvama-ot-napadatelite-v-barselona-sa-hodili-v-parizh-sedmitsa-predi-atentata.html", "text": "Френски прокурор заяви, че поне двама от ислямистката клетка, която извърши нападението в Барселона, са ходиил в Париж седмица преди атентата, предава Reuters.\r\nРазследващите органи се опитват да установят дали терористите са имали връзки в Белгия или Франция. Властите проследяват движението и действията на атентаторите в седмиците преди нападенията в Барселона и Камбрилс.\r\nПарижкият прокурор Франсоа Молинс потвърди, че двама или трима от заподозрените са били в Париж на 11-12 август. Медиите съобщиха, че един от тях е купил камера по време на посещението им в Париж.\r\n„Никой в този момент не вярва, че това пътуване е било, за да се купи камера“, заяви прокурорът.\r\n„Трябва да научим защо са идвали във Франция“, каза той. Симеон Миланов", "date": "2017.08.23", "title": "Reuters: Поне двама от нападателите в Барселона са ходили в Париж седмица преди атентата"}
{"url": "http://www.focus-news.net/news/2017/08/23/2428539/sport-vihren-pobedi-belasitsa-petrich-s-54-v-mach-za-kupata-na-balgariya.html", "text": "На градския стадион в Сандански се проведе мач между местния Вихрен и Беласица Петрич за Купата на България. Домакините победиха Беласица с резултат 5:4. Тази победа дава възможност на Вихрен да продължи след първия предварителен кръг в турнира за Купа България.", "date": "2017.08.23", "title": "Спорт: Вихрен победи Беласица Петрич с 5:4 в мач за Купата на България"}
{"url": "http://www.focus-news.net/news/2017/08/23/2428540/afp-ruskiyat-poslanik-v-sudan-e-nameren-martav-v-rezidentsiyata-si.html", "text": "Руският посланик в Судан Миргаяс Ширински е намерен мъртъв в резиденцията си в Хартум, предава AFP. Информацията бе потвърдена от Министерството на външните работи на Судан.\r\n„Руският посланик почина в резиденцията си в Хартум“, заявиха от министерството, без да казват причината за смъртта му.  Симеон Миланов", "date": "2017.08.23", "title": "AFP: Руският посланик в Судан е намерен мъртъв в резиденцията си"}
{"url": "http://www.focus-news.net/news/2017/08/23/2428541/apitazi-vecher-dvizhenieto-po-am-hemus-pri-tunel-vitinya-v-posoka-varna-shte-bade-spryano-za-15-minuti-ot-2300-ch.html", "text": "Тази вечер, движението по АМ \"Хемус\", при тунел Витиня, в посока Варна ще бъде спряно за 15 минути от 23.00 ч., поради краткотрайни ремонтни дейности, заявиха от Агенция \"Пътна инфраструктура\". Преминаващите моторни превозни средства, ще изчакват на място. \r\nВсички граждани и транспортни фирми могат да получават информация за актуалната пътна обстановка от безплатното приложение LIMA, интернет страницата на АПИ – www.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.08.23", "title": "АПИ:Тази вечер, движението по АМ \"Хемус\", при тунел Витиня, в посока Варна ще бъде спряно за 15 минути от 23.00 ч."}
{"url": "http://www.focus-news.net/news/2017/08/23/2428542/reuters-pone-35-dushi-zaginaha-pri-vazdushni-udari-sreshtu-kontrolen-punkt-na-yemenskite-huti.html", "text": "Поне 35 души загинаха при въздушни удари, които уцелиха хотел близо до контролиран от йеменските хути контролен пункт, предава Reuters/b> .\r\nВодената от Саудитска Арабия коалиция заяви, че е нападнала легитимна военна цел в областта. \r\nПокривът на хотела се е срутил, оставяйки две тела, висящи от сградата, която се намира в областта Архаб на 20 километра от столицата Сана. \r\nКонтролирана от хутите телевизия, позовавайки се на губернаторството на Сана заяви, че броят на жертвите е нараснал до поне 46 „мъченици“.  Симеон Миланов", "date": "2017.08.23", "title": "Reuters: Поне 35 души загинаха при въздушни удари срещу контролен пункт на йеменските хути"}
{"url": "http://www.focus-news.net/news/2017/08/23/2428543/aa-prezidentat-na-palestinskata-avtonomiya-shte-obsadi-izraelsko-palestinskiya-miren-protses-s-turskiya-prezident-erdogan.html", "text": "Палестинският лидер Махмуд Абас ще посети Турция на 28 август, предава Anadolu Agency. Той ще се срещне с президента на Турция Реджеп Тайип Ердоган, заяви турският говорител Ибрахим Калин. Двамата лидери ще обсъдят последните развития около казуса с джамията Ал Акса. Освен това, те ще засегнат цялостния мирен процес между палестинци и израелци.  Симеон Миланов", "date": "2017.08.23", "title": "AA: Президентът на Палестинската автономия ще обсъди израелско-палестинския мирен процес с турския президент Ердоган"}
{"url": "http://www.focus-news.net/news/2017/08/23/2428544/daily-mail-frans-timermans-zayavi-che-natsionalistite-ne-sa-patrioti-i-prizova-za-edinstvo-i-otvorenost.html", "text": "Заместник-председателят на Европейската комисия Франс Тимерманс нападна национализма, твърдейки, че това е идеология, която прави държавите по-слаби и бедни, предава Daily Mail.\r\nФранс Тимерманс сравни национализма и протекционизма с алкохолната зависимост.\r\nПо време на обиколка из военните гробища на Европа, той каза, че националистите не могат да бъдат истински патриоти, защото пречат на страните си.\r\nТой направи тези изявление по време на Деня в памет на жертвите на тоталитарните идеологии.\r\n„Европейското сътрудничество, патриотизма и нашите ценности ни дефинират. Нека да отхвърлим крайния национализъм, който отслабва страните-членки индивидуално и колективно. Националистите са непатриотични. Истинският патриот е горд от нацията си, нуждае се от единство, отвореност и сътрудничество с другите, както и силата, която се намира в компромиса и дебата. Днес на Европейския ден за жертвите на престъпленията на тоталитаризма искам да пратя ясно послания, че да си патриот значи да бъдеш европеец. Да си европеец, значи да си патриот“, заяви Тимерманс. Симеон Миланов", "date": "2017.08.23", "title": "Daily Mail: Франс Тимерманс заяви, че националистите не са патриоти и призова за единство и отвореност"}
{"url": "http://www.focus-news.net/news/2017/08/23/2428545/bbc-rok-kontsert-v-roterdam-be-otmenen-zaradi-teroristichna-zaplaha.html", "text": "Рок концерт в холандския град Ротердам бе отменен, след като властите откриха изоставен автобус с газови бутилки наблизо, предава BBC.\r\nШофьорът на автобуса е задържан от полицията, заяви кметът на Ротердам Ахмед Абуталеб.\r\nОрганизаторите на мероприятието заявиха, че концертът е отменен заради потенциалната терористична заплаха.   Симеон Миланов", "date": "2017.08.23", "title": "BBC: Рок концерт в Ротердам бе отменен заради терористична заплаха"}
{"url": "http://www.focus-news.net/news/2017/08/23/2428510/s-tarzhestvena-tseremoniya-v-blagoevgrad-otkriha-parvata-v-stranata-obnovena-s-evropeyski-sredstva-pozharna-obzor.html", "text": "С тържествена церемония в Благоевград откриха първата в страната обновена сграда на пожарна със средства по оперативна програма „Региони в растеж 2014-2020“. Водосвет и освещаване на обновената Регионална дирекция „Пожарна безопасност и защита на населението“ – Благоевград извършиха свещениците Андон Шавулев и Петър Стефанов от храм „Въведение Богородично“. Началникът на кабинета на МВР Анжелина Тотева, директорът на Главна дирекция „Пожарна безопасност и защита на населението” главен комисар Николай Николов, кметът на Благоевград д-р Атанас Камбитов, областният управител Бисер Михайлов, директорът на Регионална дирекция „Пожарна безопасност и защита на населението“ Георги Пармаков и началникът на Районна служба „Пожарна безопасност и защита на населението“ – Благоевград Боян Кондуров прерязаха лентата на санираната сграда. На официалната церемония присъстваха още председателят на Общински съвет Радослав Тасков, заместник-кметовете на Благоевград Зорница Кралева, Христина Шопова и Иво Николов.\r\nГостите на церемонията бяха приветствани от кмета д-р Атанас Камбитов, който каза, че реновирането на сградата на Регионална дирекция „Пожарна безопасност и защита на населението“ – Благоевград е поредното доказателство, че Благоевград е лидер в санирането. „Това е първата сграда по оперативна програма „Региони в растеж 2014 – 2020“, която е санирана държавна собственост, защото програмата го позволява“, посочи още д-р Камбитов. Той благодари за добрата комуникация на институциите на различни нива.  „Смятам, че ние сме един добър пример за взаимодействие и синхрон между институциите“, подчерта д-р Атанас Камбитов.\r\nОт своя страна директорът на Главна дирекция „Пожарна безопасност и защита на населението” главен комисар Николай Николов посочи, че се полагат големия усилия за подобряване битовите условия на служителите. По думите му се постигат малки резултати, но са постоянни, защото това е един от основните приоритети. „Ще постигнем и по-добри резултати. Нещо повече – надявам се да доведем до край нашата идея и усилия да осигурим по-добри лични предпазни средства и накрая да осигурим по-добра професионална подготовка“, каза още гл. комисар Николов. Той изрази благодарността си към благоевградските пожарникари, които също са помогнали по време на ремонта на сградата, полагайки доброволен труд.  По думите на гл. комисар Николов сградата на пожарната вече е готова, но по-важното е, че идеята на кмета на Благоевград д-р Атанас Камбитов е била пионерска. „Още 21 други кмета в нашата страна започнаха същите проекти и само до няколко месеца, надявам се, още 21 сгради по този тържествен начин да осветим и да въведем в експлоатация“, посочи гл. комисар Николов. По-късно пред журналисти той коментира и други важни теми, свързани с пожарната обстановка, заявявайки, че на територията на страната към момента няма голям пожар, който да не е под контрол и да  представлява пряка опасност за населението. По думите му последните три дни са дали „глътка въздух“ на служителите на пожарните в България, въпреки високия брой пожари, които биват регистрирани на денонощие – над 100. Директорът на Главна дирекция „Пожарна безопасност и защита на населението“ гл. комисар Николай Николов отбеляза, че в област Благоевград зачестяват случаите на пожари, предизвикани от небрежно боравене с открит огън, но нямаме голям горски пожар.\r\nДиректорът на Регионална дирекция „Пожарна безопасност  и защита на населението“ – Благоевград инж. Георги Пармаков от своя страна заяви, че с 18 – 20 % са се увеличили пожарите в областта това лято. В сравнения с миналата година се наблюдава цялостно увеличение на произшествията. „Става дума и за пожарите, и за помощните операции, които извършваме, и други такива, на които реагираме. При всички тях като оценка мога да кажа, че колегите се справиха много добре, така че не бяха допуснатите увеличения в големината на засегнатите площи“, каза още инж. Пармаков.\r\nНа финала официалните гости разгледаха извършените дейности в самата сграда, а кметът на Благоевград д-р Камбитов пое ангажимент Общината да помогне за належащи ремонтни дейности, които не са предмет на дейностите по проекта за обновяване.\r\nДейностите по саниране на сградата на Районна служба „Пожарна безопасност“ са в рамките на проект „Енергийна ефективност „Въвеждане на мерки за енергийна ефективност, осигуряване на достъп за хора в неравностойно положение в сградата на Регионална служба  „Пожарна безопасност и защита на населението – Благоевград“  по ОП „Региони растеж 2014-2020“. Стойността  на проекта е 586 500 лв. С изпълнението му е постигнато повишаване на енергийната ефективност и редуциране на енергопотреблението в сградата, обект на интервенция по проекта. Освен това вече са осигурени  по-добри условия на работа на служителите на РСПБЗН – Благоевград, екологична и енергийно – ефективна работна среда и се осигури достъп за хора в неравностойно положение.\r\nЛивия НИНОВА", "date": "2017.08.23", "title": "С тържествена церемония в Благоевград откриха първата в страната обновена с европейски средства пожарна (ОБЗОР)"}
{"url": "http://www.focus-news.net/news/2017/08/23/2428509/benyamin-netanyahu-vsyaka-sreshta-s-vladimir-putin-pomaga-za-sigurnostta-na-izrael.html", "text": "Всяка среща  с президента на Русия Владимир Путин помага за сигурността на Израел, заяви в сряда израелският министър-председател Бенямин Нетаняху след срещата си с руския лидер в Сочи, предава ТАСС. \r\n„По отношение на предходните срещи с президента Путин мога да кажа, че всеки наш разговор е в полза на сигурността на Израел  и израелските интереси, а според мен е също така в полза на руските интереси“, написа Нетаняху в социалната мрежа „Фейсбук“. \r\n„Голяма част от преговорите беше посветена на въпроса за опита на Иран да се установи в Сирия на територията, която разгромената терористична групировка „Ислямска държава“ напуска. Победата над „Ислямска държава“ се приветства, но идването на Иран: не“, подчерта израелският премиер.  Мария Динкова", "date": "2017.08.23", "title": "Бенямин Нетаняху: Всяка среща с Владимир Путин помага за сигурността на Израел"}
{"url": "http://www.focus-news.net/news/2017/08/23/2428508/sofiya-do-28-avgust-prodalzhava-remontat-na-toploprovod-po-ul-haydut-sider.html", "text": "До 28 август продължава ремонтът на топлопровод по ул. „Хайдут Сидер“, съобщиха от пресцентъра на Столична община. Забранява се влизането на превозни средства в средната част на пл.“Преображение“ и по северното пътно платно на ул. „Божурище“ между бул. „Вардар“ и ул. „Иван Хаджиенев“. \r\nДвижението ще се извършва двупосочно в южното платно на ул. „Божурище“ между бул. „Вардар“ и ул. „Иван Хаджиенев“ (южна част). \r\nВременно се изместват автобусни спирки: \r\nВ посока Централна гара с код „ул.Хайдут Сидер“ на ул. „Хайдут Сидер“ на 30 м след пл. „Преображение“; \r\nВ посока Западен парк с код 2226 „ул.Хайдут Сидер“ на ул. „Хайдут Сидер“ на 30 м преди пл. „Преображение“.", "date": "2017.08.23", "title": "София: До 28 август продължава ремонтът на топлопровод по ул. „Хайдут Сидер“"}
{"url": "http://www.focus-news.net/news/2017/08/23/2428507/predstoyashti-sabitiya-v-stranata-za-24-avgust-agentsiya-fokus.html", "text": "***\r\nПрезидентът на Френската република Еманюел Макрон пристига на посещение в България. На 25 август френският президент ще се срещне с българския държавен глава Румен Радев и министър-председателя Бойко Борисов. \r\n***\r\nОт 10.00 часа министърът на регионалното развитие и благоустройството Николай Нанков ще участва в церемония по официално откриване на новоизградена детска площадка в Годеч, намираща се на ул. „Тинтява“. От 10.30 часа министъра на регионалното развитие и благоустройството ще открие официално първия саниран блок в града по Националната програма за енергийна ефективност на многофамилните жилищни сгради -  бл. 9АБ на ул. „Г. С. Раковски“. След това министър Николай Нанков ще инспектира  работата по реконструкция на водопроводната мрежа и частична рехабилитация на канализацията в града. Министър Нанков ще бъде придружаван от председателя на Парламентарната група на ГЕРБ и зам.-председател на партията Цветан Цветанов.\r\n***\r\nОт 10.00 часа в заседателна зала № 305 в Общината  ще се проведе първото заседание на Национална кръгла маса за реална политика за решаване на проблемите, свързани с циганския етнос. В заседанието ще вземат участие вицепремиера Валери Симеонов и омбудсманът Мая Манолова. \r\n***\r\nОт 12.00 часа на ул. „Дружба“ № 34а министърът на вътрешните работи Валентин Радев и главният секретар на МВР Младен Маринов ще открият новосъздадената приемна на РУ - Асеновград в квартал „Лозница“. \r\n***\r\nОт 11.00 часа в зала „Алеко“ на хотел „Хилтън“ ще се състои пресконференция на тема „Цанковите камъни на енергетиката - изходът за България“. \r\n***\r\nОт 11.00 до 19.00 часа пред „Министерство на земеделието и храните“ сдружение „Български вегански съюз“ ще излезе на протест . От сдружението искат преустановяване дейността на всички ферми за отглеждане на животни заради кожата им в България.\r\n***\r\nОт 18.30 часа край Паметника на Опълченците в София (срещу храм-паметник \"Александър Невски\") БСП - София и фондация \"Героите на България\" организират тържествено честване на 140 години от Шипченската епопея. Речи ще произнесат вицепрезидентът Илияна Йотова и председателят на групата на БСП в СОС и лидер на столичните социалисти Калоян Паргов.\r\n***\r\nОт 19.30 часа в Дома на киното ще бъде представен филма „Мисия спасител“, след което ще има презентация, свързана с действията на националните екипи за работа при бедствия, аварии и катастрофи  към Български Червен кръст.\r\n***\r\nЗа втора година ваканционно селище „Албена“ организира „Закуска с шампиони“. Срещата ще се състои от 10.00 часа в Бийч бар „Ганвие\".\r\n***\r\nОт 10.00 часа в зала №5 на Община Благоевград ще се проведе лекция под надслов „Първи грижи за новороденото“, с подтема „Кърменето“.- \r\n***\r\nОт 11.00 часа на площад „Тройката“ bермери от цялата страна ще представят екологично чистата си продукция.\r\n***\r\nОт 18.00 часа на ул. „Търговска“ ще бъде официално открит украински културен център –„Український дім“.\r\n***\r\nОт 10.30 часа в пресклуба на БТА ще се състои пресконференция на Бюрото по труда. \r\n***\r\nОт 18.00 часа в галерия „Янко Маринов“ ще се проведе Откриване на изложба с карикатури и шаржове на Борис Димовски. \r\n***\r\nОт 20.00 часа на Сцена „Арт лято“, парк „Асеневци“ ще бъде открита фотографската  изложба „Из портфолиото на Генчо Петков“. \r\n***\r\nОт 21.00 часа в Летен театър, парк „Марно поле“ ще се проведе QUEEN TRIBUTE CONCERT – Шоуто продължава, концерт на рок-група, солисти и оркестър на Държавна опера – Стара Загора.\r\n***\r\nОт 19.00 часа в читалището в Баня започват тържествата по повод 15 години от обявяването на населеното място за град. \r\n***\r\nОт 17.30 часа в Мултимедийната зала на Младежкия дом ще бъдат представени фотоси от пътуващия фотопленер „ Странджа“ 2017. \r\n***\r\nОт 10.30 часа в заседателна зала на Общината ще се проведе пресконференция във връзка със строително-монтажните дейности за енергийно обновление на сградата на общинската администрация.\r\n***\r\nОт 11.00 часа в голямата заседателна зала на Областна администрация Монтана  областният управител Росен Белчев ще награди двама доброволци, участвали в гасенето на пожара в село Мартиново,  на 5 август 2017 г., и шестима служители  на ОД на МВР – Монтана за успешна акция по  задържане  на четирима участници в телефонни измами. \r\n***\r\nОт 10.00 до 12.30 часа в Детски отдел на библиотека „Родина“ ще се състоят групови игри за запознаване и общуване. \r\n***\r\nОт 17.30 часа в Общинска зала „П. Р. Славейков“ ще проведе публично обсъждане във връзка с намеренията за поемане на дългосрочен дълг в размер до 6.56 млн. лева за финансиране на текущи ремонти и мостово финансиране на проекти по ОП „Региони в растеж“ през 2017 година.", "date": "2017.08.23", "title": "Предстоящи събития в страната за 24 август (Агенция „Фокус“)"}
{"url": "http://www.focus-news.net/news/2017/08/23/2428506/veliko-tarnovo-uslugata-lichen-asistent-da-stane-profesiya-nastoyavat-roditeli-na-litsa-s-uvrezhdaniya-ot-obshtinata.html", "text": "Услугата „Личен асистент” да стане професия настояват родители на лица  с увреждания от Великотърновска община. Вече има изготвена подписка, подкрепена от 200 души от региона, обясни за Радио „Фокус“ – Велико Търново Светла Цонева, инициатор на идеята. Тя припомни, че до скоро хората, които се грижат за свои близки с увреждания са имали статут на личен асистент, но след промени, направени от Социалното министерство той им е отнет. Сега гражданите в неравностойно положение получават помощ в размер на 930 лв., а тези, които полагат грижи за тях – нищо. „Ние се осигурявахме на шест часа, след това на четири. Аз от шест години съм личен асистент на сина си, а имам едва четири, вписани в трудовата книжка, понеже осигуряването беше почасово“, поясни още Светла Цонева. Тя уточни, че целта на близките на хора с увреждания е всички да получават една и съща помощ.\r\nПодписката ще бъде изпратена до министъра на труда и социалната политика Бисер Петков, до омбудсмана Мая Манолова, до председателя на НС Димитър Главчев и до президента на Република България ген. Румен Радев.\r\nЛуиза ТРАНЧЕВА", "date": "2017.08.23", "title": "Велико Търново: Услугата „Личен асистент“ да стане професия настояват родители на лица с увреждания от общината"}
