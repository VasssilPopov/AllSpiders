{"url": "http://www.focus-news.net/news/2018/08/22/2558916/sliven-s-blizo-2-sa-se-uvelichili-raboteshtite-v-oblastta.html", "text": "По предварителни данни на Националния статистически институт (НСИ) наетите лица по трудово и служебно правоотношение в област Сливен се увеличават с 1.6% спрямо края на март 2018 и към края на юни 2018 г. достигат 37.5 хиляди, съобщиха от  Отдела за статистически изследвания в Сливен . \r\nСпрямо края на първото тримесечие на 2018 г. наетите лица в обществения сектор се увеличават с 1.4% (достигат до 10.6 хил.), а в частния сектор се увеличават с 1.6% (достигат до 26.9 хил.). \r\nВ края на юни 2018 г. наетите лица по трудово и служебно правоотношение в област Сливен са с 1.0% повече в сравнение със същия период на предходната година, като в обществения сектор наетите по трудово и служебно правоотношение намаляват с 0.2%, а в частния сектор те се увеличават с 1.6%.", "date": "2018.08.22", "title": "Сливен: С близо 2% са се увеличили работещите в областта"}
{"url": "http://www.focus-news.net/news/2018/08/22/2558920/pazardzhik-detskiyat-kompleks-v-belovo-realizira-bogata-lyatna-programa.html", "text": "Центърът за подкрепа за личностно развитие - Детски комплекс в Белово реализира богата лятна програма, каза за  Радио „Фокус“ – Пазарджик  Катя Ванчева, директор на Центъра. Тя обясни, че ваканционната им програма носи името „Лятна музикална въртележка“ и е под мотото „Ние обичаме да пеем и да се забавляваме“. „Имаме различни музикални игри, индивидуална работа с вокалистите и пианистите. Разучаване на различни по жанр песни“, коментира Ванчева. Тя отбеляза, че децата участват в лятната програма с желание, тъй като занятията са само до обяд, а след обяд те имат лично свободно време. „Въпреки, че месец август е ваканционен, ние сме на разположение и всяко от децата, което пожелае, може да посещава центъра, където със сигурност ще прекара полезно и приятно свободното си време“, допълни Ванчева. Тя каза също, че децата имат и възможност да се забавляват, да се занимават с нещо по-различно от компютрите и интернет игрите. \r\nВаня НИКОЛОВА", "date": "2018.08.22", "title": "Пазарджик: Детският комплекс в Белово реализира богата лятна програма"}
{"url": "http://www.focus-news.net/news/2018/08/22/2558919/mkd-makedoniya-spored-bivsh-amerikanski-diplomat-bez-myasto-na-kosovo-v-oon-shansovete-za-sklyuchvane-na-sporazumenie-sas-sarbiya-sa-malki.html", "text": "Бившият американски дипломат и експерт за Балканите Джеймс Хупър смята, че окончателното споразумение между Косово и Сърбия  има малки шансовете за постигане на споразумение без място за Косово в ООН, предава македонската информационна агенция   „МКД“. \r\n„Мисля, че Вашингтон със сигурност има различно мнение по този въпрос от Берлин и Лондон. Ето защо хората в Косово трябва да разберат добре, че САЩ не са същата страна от 1998-1999 г. Ситуацията се е променила“, смята Хупър Той предупреди гражданите в Косово, че разговорите за споразумение със Сърбия трябва да бъдат оценени трезво глава „със силни и контролирани нерви и без емоции“. \r\n„Това не е въпрос само на отношенията между Косово и Сърбия. Затова наистина искам да изпратя послание, че народът на Косово трябва внимателно да обмисли това, защото става въпрос за бъдещи отношения със САЩ и Европа“, допълни дипломатът Хупър. \r\nТой също изрази увереност, че съществува голям риск от промяна на границата между Косово и Сърбия, която да засегне Босна и Херцеговина и Македония, и че следователно е важно този въпрос да се разглежда в  по-широка перспектива. \r\n„ ЕС и САЩ трябва да разглеждат тези разговори като възстановяване на Балканите. Положението в Босна и Херцеговина не е стабилно в много отношения винаги има загриженост за Македония“, добави той. \r\nТой също така оцени, че е много рисковано за Косово, като малка държава в нестабилен регион в бъдеще да има враждебен съсед в лицето на Сърбия. „Намаляването на тази вражда е важно за Косово. Не забравяйте, че пътят, по който Косово поело, е пълен с дупки. Съответно, Косово винаги се нуждае от добър двигател“,  смята бившият американски дипломат.  Виктор Турмаков", "date": "2018.08.22", "title": "„МКД“ (Македония): Според бивш американски дипломат без място на Косово в ООН шансовете за сключване на споразумение със Сърбия са малки"}
{"url": "http://www.focus-news.net/news/2018/08/22/2558918/stamen-geshev-kmet-na-grad-banya-turisticheskiyat-sezon-v-kurortniya-tsentar-e-poveche-ot-uspeshen-hotelite-i-sanatoriumite-sa-palni-na-100.html", "text": "Туристическият сезон в курортния център Баня е повече от успешен. Това каза за  Радио „Фокус“ – Пловдив  кметът на град Баня Стамен Гешев. По думите му капацитетът на къщите за гости, хотелите и санаториумите е запълнен на 100 %. „Запазват се стойностите на туристическия поток. Хората идват тук, защото ценят най-вече лечебните свойства на водата. Басейните са пълни с посетители. В края на август ще затвори градския плаж в Баня, но другите басейни ще продължат да работят до края на септември“, каза Гешев. Той посочи, че около 20 000 туристи годишно посещават курортния център. „Очакванията са поне да постигнем същия брой на туристите“, коментира кметът на Баня. \r\nСтамен Гешев посочи, че през последните години градът се е променил изключително по посока на чистотата. „Съсредоточихме усилията си в тази посока, тъй като това е нещо, което може да го свършим сами и то без много средства. Не са настъпили други големи промени, няма и новопостроени хотели в курортния център“, коментира кметът на град Баня. \r\nТони МИХАЙЛОВ", "date": "2018.08.22", "title": "Стамен Гешев, кмет на град Баня: Туристическият сезон в курортния център е повече от успешен, хотелите и санаториумите са пълни на 100 %"}
{"url": "http://www.focus-news.net/news/2018/08/22/2558914/malak-samolet-e-padnal-kray-shumen-postradali-sa-dvama-dushi.html", "text": "Малък самолет е паднал край Шумен, пострадали са двама души. Това съобщиха за   Агенция „Фокус“  от  ОДМВР Шумен . Сигналът за инцидента е подаден след 19.00 часа. На борда на самолет са били двама души, които са откарани в болнично заведение. Все още няма информация за тяхното състояние, както и причината за падането на самолета. \r\nДаяна ДЮЛГЕРОВА", "date": "2018.08.22", "title": "Малък самолет е паднал край Шумен, пострадали са двама души"}
{"url": "http://www.focus-news.net/news/2018/08/22/2558915/ekathimerini-gratskoto-pravitelstvo-zapochna-ot-10-septemvri-pregovori-sas-svoite-kreditori.html", "text": "Европейският комисар по финансовите и икономическите въпроси Пиер Московиси обяви, че на 10 септември в Атина ще се проведе нов кръг преговори между правителството на Гърция и неговите кредитори по проектобюджета на страната за 2019 година, пише   Ekathimerini. \r\nИнституциите искат да постигнат разбирателство преди проектобюджетът да бъде представен пред парламента на 1 октомври. Смята се, че това ще бъде първото изпитание на отношенията  между двете страни след приключването на спасителните планове за балканската държава. \r\nСпоред запознати източници  се очаква лявото правителство да представи пълната си програма преди началото на следващата избирателна кампания.  Ключовият въпрос ще бъде дали гръцкото правителство ще може да отложи, ако не и да премахне, намаляването на пенсиите, което трябва да приложи от следващия януари. \r\nПравителството на Гърция иска също да обсъди данъчните облекчения за 2019 г., които ще бъдат в рамките на първоначалния бюджетен излишък в размер на 720 милиона евро.   Виктор Турмаков", "date": "2018.08.22", "title": "Ekathimerini: Гръцкото правителство започна от 10 септември преговори със своите кредитори"}
{"url": "http://www.focus-news.net/news/2018/08/22/2558921/afp-federalniyat-rezerv-na-sasht-predupredi-che-eskalatsiyata-na-targovskite-sporove-vodi-do-ikonomicheski-risk-s-posledstviya.html", "text": "Федералният резерв на САЩ предупреди, че настоящите търговски спорове на САЩ представляват риск за икономиката с последствия, които могат да затруднят дейността на централната банка, предава   AFP. \r\nНа фона на продължителния икономически ръст на САЩ и засилването на пазара на труда в страната, много от членовете на Федералния резерв смятат, че е напълно възможно да вдигнат основния лихвен процент „в най-скоро време“. \r\nФедералният резерв би трябвало да увеличи основния лихвен процент през септември и отново през декември, след като направи това през март и юни.   Виктор Турмаков", "date": "2018.08.22", "title": "AFP: Федералният резерв на САЩ предупреди, че ескалацията на търговските спорове води до икономически риск с последствия"}
{"url": "http://www.focus-news.net/news/2018/08/22/2558922/venko-kalinchev-lovno-ribarsko-sdruzhenie-elen-slabo-e-zapochnal-lovniyat-sezon-na-pernat-divech-za-lovtsite-v-kyustendil.html", "text": "Слабо е започнал ловният сезон на пернат дивеч за ловците в Кюстендил. Това съобщи за  Радио „Фокус” – Кюстендил  Венко Калинчев, секретар на ловно-рибарско сдружение „Елен” – Кюстендил. По думите му ловците не могат да се похвалят с добри резултати при отстрела на гълъби, гургулици и пъдпъдъци. „Може би обилните дъждове, а след това и засушаването, намалиха популацията на някои видове пернат дивеч, сред които и пъдпъдъкът. Отстрелът е много слаб”, каза Венко Калинчев. Въпреки това ловците ще продължат да излизат по ловно-стопанските полета, до откриване на лова на едър дивеч. От 12 август е разрешена стрелбата по пъдпъдъци, гургулици, гривяк, горски бекас и обикновена бекасина. Задължително е спазването на установените норми. Забранено е използването на електрически звуковъзпроизвеждащи устройства, живи птици за примамка, ловни соколи и други грабливи птици, независимо от вида и произхода им, както и ловни хрътки и други забранени средства и методи за ловуване. \r\nВенцеслав ИЛЧЕВ", "date": "2018.08.22", "title": "Венко Калинчев, ловно-рибарско сдружение „Елен”: Слабо е започнал ловният сезон на пернат дивеч за ловците в Кюстендил"}
{"url": "http://www.focus-news.net/news/2018/08/22/2558917/stabilizira-se-sastoyanieto-na-35-godishnata-lekarka-koyato-padna-ot-7-iya-etazh-na-zhilishtna-sgrada-obzor.html", "text": "Състоянието на 35-годишната лекарка, която падна от 7-ия етаж на жилищна сграда в ж.к. „Люлин“ преди около месец, вече се стабилизира. По думите на изпълнителния директор на УМБАЛСМ „Н. И. Пирогов“ проф. Асен Балтов, където тя е настанена, жената е контактна и адекватна. Той заяви, че до момента са и извършени 12 интервенции и че в нейния случай се използва нов подход при лечение на подобни травми, който позволява на лекарите постепенно да възстановят функциите и живота на пациента. Проф. Балтов допълни, че травмата на жената е свързана с голяма кръвозагуба, но в случая кръводарителската кампания е била успешна и са ѝ прелети 12 литра кръв. \r\nПроф. Стоян Миланов, който е национален консултант по спешна медицина и координатор на специализирания анестезиологичен комплекс в УМБАЛСМ „Н. И. Пирогов“, заяви, че повечето проблеми възникнали при 35-годишната лекарка вследствие на инцидента вече са преодолени. По думите му този случай е типичен пример за сериозен травма-мениджмънт и изрази надежда той да остане за пример на другите колеги. „Тя ще претърпи още няколко оперативни интервенции. Не мога да кажа, че е извън риск и не знам до къде възстановяването ще бъде пълно, но се надявам в скоро време да може да изпълнява своите задължения като лекар“, заяви проф. Миланов. \r\nПроф. Диан Енчев, който е началник на травматологичния комплекс в УМБАЛСМ „Н. И. Пирогов“ заяви, че справянето с водещата ортопедичната травма на пострадалата 35-годишната лекарка е отнела общо не повече от 45 минути. Тя е била с фрактура на тазовия пръстен, на двете бедрени кости, на двете ходила, на двете капачки и на раменната кост. По думите на проф. Енчев, при случая с 35-годишната лекарка е използвана една нова концепция за контрол на ортопедичната травма, чрез която се прави минималното в началото, за да бъде стабилизирано състоянието на пациента и след това вече се прибягва до по-големите оперативни интервенции.  \r\nНа жената ѝ предстоят още няколко хирургически интервенции, които обаче не са животозастрашаващи, и месеци възстановяване. Проф. Миланов заяви, че не може да потвърди, че пострадалата лекарка е извън риск и не се знае до къде възстановяването ѝ ще бъде пълно. \r\nЦветелин ДИМИТРОВ", "date": "2018.08.22", "title": "Стабилизира се състоянието на 35-годишната лекарка, която падна от 7-ия етаж на жилищна сграда (ОБЗОР)"}
{"url": "http://www.focus-news.net/news/2018/08/22/2558925/krasimir-kolev-rspbzn-shumen-ima-lek-tech-na-gorivo-ot-ediniya-rezervoar-na-padnaliya-samolet-kray-shumen-zatova-na-myasto-shte-ostane-dezhuren-ekip.html", "text": "Има лек теч на гориво от единия резервоар на падналия самолет край Шумен, за това екип ще остане на мястото на инцидента. Това каза за  Агенция „Фокус“  Красимир Колев, началник на РС „Пожарна безопасност и защитна на населението“ (РСПБЗН)-Шумен във връзка с паданалия тази вечер малък самолет край Шумен.   \r\nПо думите му самолетът е обезопасен, акумулаторите му са разкачени, но има лек теч на гориво от единия резервоар и затова един екип ще остане там да дежури. „Инцидентът е станал в района на „Пети километър“ до град Шумен“, посочи още той. „Самолетът е четириместен, двамата пътници са закарани в шуменската болница, били са в съзнание и сами са излезли от машината след нейното падане“, уточни Колев. Все още няма информация за причината на катастрофата.   \r\nДаяна ДЮЛГЕРОВА", "date": "2018.08.22", "title": "Красимир Колев, РСПБЗН-Шумен: Има лек теч на гориво от единия резервоар на падналия самолет край Шумен, затова на място ще остане дежурен екип"}
{"url": "http://www.focus-news.net/news/2018/08/22/2558928/sliven-vremenno-dvizhenieto-pri-km-239-ot-am-trakiya-v-posoka-burgas-se-osashtestvyava-v-edna-lenta-poradi-katastrofiral-tezhkotovaren-avtomobil-i-razsipan-tovar-na-patnoto-platno.html", "text": "Временно движението при км 239 от АМ \"Тракия\", в посока Бургас се осъществява в една лента поради катастрофирал тежкотоварен автомобил и разсипан товар на пътното платно. Това съобщиха от пресцентъра на  Агенция \"Пътна инфраструктура\" . \r\nШофьорите да се движат с повишено внимание и съобразена скорост.", "date": "2018.08.22", "title": "Сливен: Временно движението при км 239 от АМ \"Тракия\", в посока Бургас се осъществява в една лента поради катастрофирал тежкотоварен автомобил и разсипан товар на пътното платно"}
{"url": "http://www.focus-news.net/news/2018/08/22/2558923/ria-novosti-nato-smyata-che-deystviyata-mu-ne-sa-zaplaha-za-rusiya.html", "text": "Прессекретарят на НАТО Оана Лунгеску заяви, че Алиансът е на мнение, че действията му носят отбранителен и пропорционален характер и не представлява заплаха за Русия, предава   РИА Новости. \r\nПрезидентът на Русия Владимир Путин заяви по-рано, че НАТО приближава инфраструктурата си към границите на страната, „увеличава количеството на личния състав, техниката близо до нашите граници, провежда все повече и повече учения“. \r\n„Силите на НАТО не представляват заплаха нито за Русия, нито за която и да е друга страна. Действията на Алианса носят отбранителен характер, пропорционални са и напълно съответстват с нашите международни задължения“, заяви Лунгеску. Според нея „НАТО нямаше никакъв план, никакво намерения да разполага сили на изток до незаконната анексия на Крим от Русия“.  Виктор Турмаков", "date": "2018.08.22", "title": "РИА Новости: НАТО смята,  че действията му не са заплаха за Русия"}
{"url": "http://www.focus-news.net/news/2018/08/22/2558552/predstoyashti-sabitiya-v-stranata-za-22-avgust-agentsiya-fokus.html", "text": "*** \r\nОт 10.00 часа ще се проведе заседание на Министерски съвет.  \r\n*** \r\nОт 09.00 часа пред сградата на Министерския съвет ще се проведе протест на Детския радиохор на БНР с настояване да бъде запазен главният диригент на хора маестра Венеция Караманова. \r\n*** \r\nОт 10.00 часа в зала „Проф. Емил Таков“ (рапортна зала на травматологичния комплекс) в УМБАЛСМ „Н. И. Пирогов“ ще се проведе пресконференция за състоянието на лекарката, която падна от висок етаж и за чието лечение се организираха акции по събиране на кръв и средства.  \r\n*** \r\nОт 10.30 часа пред Министерството на земеделието ще се проведе поредното издание на фестивала „От нашата ферма – с любов за вас!“. \r\n*** \r\nОт 11.00 часа председателят на Управителния съвет на Агенция „Пътна инфраструктура“ инж. Светослав Глосов ще провери напредъка при ремонта на виадукта „Коренишки дол“ при 36 км на автомагистрала „Хемус“ и на съоръжението при тунел „Витиня“. \r\n*** \r\nОт 11.00 часа в Пресклуб „България“ на Националния стадион „Васил Левски“ ще се проведе пресконференция по повод масовото изкачване на Черни връх и отбелязването на 123-годишнината от организираното туристическо движение в България. \r\n*** \r\nОт 11.00 часа в Националния пресклуб  на БТА ще се проведе пресконференция на фондация „Аплауз България” и Инициативен комитет във връзка с подготовката на Първия международен фестивал „Кралете на ромската музика в Европа”. \r\n*** \r\nОт 11.30 часа на Моста на влюбените край НДК ще бъде открита изложбата „Атмосфера от София и Хавана“. \r\n*** \r\nОт 14.00 часа в Областен информационен център София-град и София - област (бул. „Витоша“ 99, партерен етаж), ще се проведе пресконференция по проекта за ремонт и обновяване на Професионална гимназия по хранително-вкусови технологии „Проф. д-р Георги Павлов” в район „Илинден“. По време на пресконференцията екипът по управление на Проекта ще запознае присъстващите с основните дейности, които ще бъдат реализирани в гимназията, както и с очакваните резултати от тяхното изпълнение.   \r\n*** \r\nОт 19.00 часа в Голямата зала на Руския културно-информационен център ще бъде открита фестивалът „Дни на руското кино в България – 2018“. \r\n*** \r\nДесетото юбилейно издание на „Беглика фест“ ще се проведе от 22 до 27 август в района на язовир Голям Беглик в Родопите и ще протече под мотото „Десет стъпки по пътя“.  \r\n***  \r\nОт 10.00 часа в Читалище „Надежда - 1869“ ще се проведе Творческо ателие „Красотата на фолклора“ с Райчо Димитров.  \r\n***  \r\nОт 10.00 часа в музейния комплекс в града продължава Детска академия за изкуства.  \r\n***  \r\nОт 10.30 часа в ще се проведе „По стъпките на предците ни – история, традиции и изкуство“ – открит урок по родолюбие и спортен празник.  \r\n***    \r\nОт 11.00 часа в Регионалния пресклуб на БТА Община Горна Оряховица организира пресконференция за приключване на Проект „Подобряване на условията за икономическо развитие”, в рамките на който бе реконструирана улица „Иван Момчилов” в гр. Горна Оряховица.  \r\n***  \r\nОт 13.00 часа в Читалище „Надежда - 1869“  ще се проведе инициативата „В помощ на библиотекаря“ – кампания за ученици от 5 до 8 клас.  \r\n*** \r\nОт 10.00 часа в детския отдел на Регионална библиотека „Христо Ботев” ще се проведе лятна читалня за деца до 10 години. \r\n*** \r\nОт 11.00 часа в кабинета на председателя на Общински съвет Перник ще се проведе среща във връзка с предстоящото публично обсъждане на постъпилите предложения за преместване на някои паметници. \r\n*** \r\nОт 18.00 часа в Петрич се организира протестно шествие във връзка с катастрофа от миналата седмица, при която две деца влязоха в болница с тежки наранявания. \r\n*** \r\nОт 10.00 часа в заседателната зала на Общината ще се проведе пресконференция по повод визитата на американския архитект Лий Х. Сколник и екипа му, които ще започнат работа по дизайна на музейния комплекс на Епископската базилика на Филипопол. \r\n*** \r\nОт 11.00 часа в хотел „Империал“ ще се проведе пресконференция за представяне на пловдивското издание на международния конкурс „Spirits Selection“ и съвременните тенденции в индустрията на високоалкохолни напитки в България и по света. \r\n*** \r\nОт 09.00 часа областният координатор на ГЕРБ - Силистра Тодор Тодоров организира приемен ден в общинския офис на партията, който се намира на улица „Васил Левски“ 7, ет.2. \r\n*** \r\nОт 17.00 часа в Художествена галерия – Силистра ще бъдат изложени творбите от Националния пленер „Човек и природа“ – Ветрен – 2018. \r\n*** \r\nОт 10.00 часа в детския отдел на библиотека „Родина“ ще се проведе лятна детска академия.  \r\n*** \r\nОт 10.00 часа в къщата музей „Гео Милев“ ще се проведат литературни занимания за деца от 5 до 9 години.  \r\n*** \r\nОт 11.00 часа в офиса на Областен информационен център – Стара Загора ще се проведе работна среща на тема: „Изпълнение и развитие на инвестиционната програма на Община Стара Загора по ОП „Региони в растеж“.", "date": "2018.08.22", "title": "Предстоящи събития в страната за 22 август (Агенция „Фокус“)"}
{"url": "http://www.focus-news.net/news/2018/08/22/2558553/pregled-na-osnovnite-temi-v-amerikanskiya-pechat-agentsiya-fokus.html", "text": "Руските хакерски атаки са в центъра на вниманието на днешната американска преса.  Американската технологическа компания „Майкрософт“ съобщи, че хакери, свързани с руското разузнаване, са се насочили към консервативни мозъчни тръстове в САЩ, които се изказват критично срещу президента на Русия Владимир Путин и неговите съюзници, пише    The Boston Globe. \r\nСмята се, че това са същите хакери, които може би са повлияли на президентските избори в САЩ през 2016 г. Явно те са си намерили нова цел – американските консервативни мозъчни тръстове, които са критични към президента на САЩ Доналд Тръмп и които лобират за продължаването на санкциите срещу Москва. \r\n„Майкрософт“ съобщава, че е открила интернет страници, създадени в последните седмици от руски хакери. Сайтовете целят да подведат потребителите, че посещават тези на „Хъдзъновия институт“ и „Международния републикански институт“, като по този начин предоставят паролите и личните си данни.  \r\n„Майкрософт“ също така е открил страници, които имитират тази на Сената на САЩ. \r\n***  Руските хакери, които са проникнали в системите на Демократическата партия на САЩ преди президентските избори в страната през 2016 г., са се насочили към мозъчни тръстове на американската десница, които имат враждебно отношение към президента Доналд Тръмп, пише   The New York Post. \r\nСпоред доклад на софтуерния гигант „Майкрософт“ руски хакери са създали интернет страници, които са копирали тези на консервативните мозъчни тръстове „Хъдзънов институт“ и „Международен републикански институт“ с намерението да подлъгват потребителите и да им крадат паролите и личните данни. Техниката е била използвана при проникването в системите на Националния комитет на Демократическата партия и открадването на електронната кореспонденция на Джон Подеста - асистент на тогавашния кандидат-президент от партията Хилари Клинтън. \r\n„Разширяването на киберзаплахите и към двете политически партии в САЩ дава ясно да се разбере, че трябва да се направи повече за защита на демократичния процес“, съобщава президентът на „Майкрософт“ Брад Смит.  \r\n„Хъдзъновият институт“ и „Международния републикански институт“ макар и да са приближени до Републиканската партия, са ярки критици на президента Доналд Тръмп заради предполагаемите връзки с неговия руски колега Владимир Путин. Те рязко осъдиха тяхната двучасова среща миналия месец на затворени врати в Хелзинки. Сред членовете на организациите фигурират сенаторите Джон Маккейн, Мит Ромни и Марко Рубио. \r\n***  Технологическата корпорация „Майкрософт“ съобщава за нов руски опит за кибератака, насочена срещу американските политически групи преди междинните избори за Конгрес през ноември, пише   USA Today. \r\nКомпанията смята, че хакерска група, свързана с руското правителство се е опитала да направи копия на интернет-страниците на американските консервативни мозъчни тръстове „Хъдзънов институт“ и „Международен републикански институт“. Няма показатели, че хакерите са успели да привлекат посетители към фалшивите страници, а двете организации излязоха с коментар, че и преди техните усилия в полза на глобалната демокрация са ги правили цел на кибератаки. \r\nСпоред коментаторите последният опит подчертава, че руското разузнаване разширява обхвата на дейността си в интернет, след като се е насочило към цели на Републиканската партия. \r\n„Това със сигурност цели да всее объркване, конфликт и страх сред тези, които критикуват авторитарния режим на руския президент Владимир Путин“, смята председателят на „Международния републикански институт“ Даниел Туининг.  \r\n***   Американският сенатор Шелдън Уайтхаус (Демократическа партия, щат Роуд Айлънд) предлага Конгресът да обмисли дали да даде на компаниите право на „кибер-контраатаки“, което според него ще попречи на чуждестранните актьори да извършват удари срещу САЩ в интернет-пространството, пише   The Hill. \r\n„Трябва да обмислим добре как и кога да даваме право да удряме обратно, за да може способните и отговорни актьори в частната сфера да отблъскват чуждестранната агресия“, смята Уайтхаус. Според него „активната киберотбрана“ ще включва различни методи за предотвратяване на пропуските в компютърната защита, както и правото да проследяват извършителите в случай, че системите им са подложени на удар. \r\nСенаторът предлага и още допълнения в сферата на киберсигурността, включително назначаването на длъжностно лице, което да може да декласифицира свързаната информация и да информира обществото за киберзаплахи.", "date": "2018.08.22", "title": "Преглед на основните теми в американския печат (Агенция \"Фокус\")"}
{"url": "http://www.focus-news.net/news/2018/08/22/2558924/veliko-tarnovo-nad-300-dushi-shte-ohranyavat-futbolnata-sreshta-mezhdu-etar-i-levski-na-25-avgust.html", "text": "Над 300 души ще охраняват футболната среща между „Етър“ и „Левски“ на 25 август. Това каза за  Радио „Фокус“ – Велико Търново  Петко Павлов, управител на Общинско предприятие „Спортни имоти и прояви“ във Велико Търново. „Днес се проведе работна среща между представители на Областна дирекция на МВР – Велико Търново, пожарната дирекция, охранителна фирма, която ще охранява футболната среща, ръководството на футболен клуб „Етър“ – Велико Търново и на ОП „Спортни имоти и прояви“. Обсъдени бяха мерките, които ще се вземат, за да не се допуснат инциденти около и на стадиона, така, както беше и миналата година. Тогава атмосферата беше изключително положителна, много емоционални фенове, но всичко беше в рамките на нормалното“, уточни Петко Павлов. Той припомни, че от това лято има промени в Закона за спазване на реда по време на спортни мероприятия. Те са взети предвид около подготовката на домакинството на мача „Етър“ – „Левски“. „Полицията и жандармерията ще бъдат извън стадиона, а вътре на стадиона ще има гардове от охранителна фирма. На подстъпите към стадиона ще има изградени контролно пропускателни пунктове, които ще позволят да не се стига до натрупване на зрители пред входовете и касите на стадиона. От северната страна ще се продават билети на две каси, а от южната на три каси в деня на мача. Апелираме към зрителите да закупят предварително билети, така ще могат по-спокойно и лесно да влязат и заемат местата си на стадиона“, каза още Петко Павлов. Пред всеки от входовете ще има метал детектор, който ще проверява влизащите фенове. Паркинъта на стадиона от северната страна ще бъде затворен в петъчната вечер, като на целия следващ ден ще остане затворен. Петко Павлов допълни, че улиците около стадион „Ивайло“ също ще бъдат затворени в съботния ден, това ще се случи поетапно, за да се осигурят достатъчно места за автомобилите на пристигащите футболни фенове и да не се стига до нежелателни инциденти около стадиона. \r\nМария НЕДЕВА", "date": "2018.08.22", "title": "Велико Търново: Над 300 души ще охраняват футболната среща между „Етър“ и „Левски“ на 25 август"}
{"url": "http://www.focus-news.net/news/2018/08/22/2558940/tass-ruskite-voenni-sa-svalili-tri-bezpilotni-letatelni-aparata-v-yuzhnata-chast-na-provintsiya-idlib-v-siriya.html", "text": "Руските военни са свалили три безпилотни летателни апарата в южната част на провинция Идлиб в Сирия според думите на ръководителя на Центъра за помирение на враждуващите страни, структура на руското Министерството на отбраната, цитиран от  TACC . \r\n\"На 21 август военнослужещи от въоръжените сили на Сирийската арабска република са засекли три безпилотни летателни апарати в бойна готовност, доближавайки позициите на правителствените войски от западния край на селото на Абу-Дали в южната част на провинция Идлиб от териториите, контролирани от нелегални въоръжени групировки. С помощта на зенитни остановки ЗУ-23 и стрелково оръжие и трите апарата бяха унищожени, сирийските войници не бяха ранени \", каза той. \r\nРъководителят на Центъра също съобщи, че в рамките на денонощие бившите членове на незаконни въоръжени групи в югозападната част на Сирия са предали една бойна машина на пехотата, както и 489 единици малокалибрено  оръжие, и 500 кг  боеприпаси , различни по вид и калибър.  Юлиян Марков", "date": "2018.08.22", "title": "ТАСС: Руските военни са свалили три безпилотни летателни апарата в южната част на провинция Идлиб в Сирия"}
{"url": "http://www.focus-news.net/news/2018/08/22/2558926/remontat-v-rayona-na-tunel-vitinya-na-avtomagistrala-hemus-tryabva-da-priklyuchi-do-kraya-na-oktomvri-obzor.html", "text": "Ремонтът в района на тунел „Витиня“ на автомагистрала „Хемус“ трябва да приключи до края на октомври. В момента там тече реконструкция на лявото платно от виадукта, а догодина, след края на зимния сезон предстои да бъде ремонтирано и дясното. Това обяви председателят на Управителния съвет на Агенция „Пътна инфраструктура“ инж. Светослав Глосов, който провери напредъка при ремонта на виадукта „Коренишки дол“ при 36-ти км на АМ „Хемус“ и на съоръжението при тунел „Витиня“. От думите му стана ясно, че и двете не са обновявани повече от 30 години. „Ремонтираме сега, за да не се наложи след 3-4 години да затворим стари участъци от автомагистралите „Хемус“ и „Тракия“, заяви инж. Светослав Глосов.  \r\nВиадуктът при тунел „Витиня“ на АМ „Хемус“ е с дължина 225 м. В експлоатация е от 1984 г. Ремонтира се съоръжението в платното за София, което е при входа на тръбата за София. Платното за Варна на същото съоръжение беше ремонтирано през миналата година. Възстановени са всички носещи стълбове на виадукта. Строително-монтажните работи по конструкцията на пътното платно продължават със саниране на пътната плоча, тротоарните конзоли и фугите на съоръжението. Индикативната стойност на строително-монтажните работи е 8 млн. лв. До завършването им лекият трафик е пренасочен двупосочно в платното за Варна.  \r\nНа „Коренишки дол“ - при км 36, в момента се ремонтират четири от предвидените за обновяване общо 6 носещи колони на съоръжението в посока София. Виадуктът е с дължина 481 м и височина 90 метра. В експлоатация е от 1986 г. Прогнозната стойност на ремонта на стълбовете на виадукта „Коренишки дол“ е около 25 млн. лв. Инж. Глосов увери, че пътноподдържащото дружество е максимално мобилизирано да изпълни предвидените дейности във възможно най-кратък срок. До завършването на ремонтните дейности трафикът на леките и лекотоварни автомобили ще продължи да преминава двупосочно в платното за Варна. Осигурени са по една лента за Варна и една за София.  \r\nИнж. Глосов съобщи още, че в момента се ремонтират 5 от 17-те съоръжения, които се нуждаят от възстановителни дейности на автомагистралите „Хемус“ и „Тракия“. Три от тях са на „Хемус“ - виадуктът „Потоп“ при 19-ти км, „Коренишки дол“, както и при 33-ти км - преди тунел „Витиня“. На автомагистрала „Тракия“ се работи на две съоръжения - при км 20 /най-високият виадукт на „Тракия“/ и при км 37, което беше компрометирано след преливането на общински язовир при Ихтиман. Предстои да се ремонтират и съоръжението при 37-ми км и виадуктът „Разлив“ при км 51 на АМ „Хемус“. Отделно вече се работи и на неремонтираната тръба за София на тунел „Витиня“, където също движението е ограничено. „Затруднения в трафика ще има, но тези ремонти трябва да се направят, за да пътуваме безопасно“, посочи инж. Глосов.  \r\nДеница КИТАНОВА", "date": "2018.08.22", "title": "Ремонтът в района на тунел „Витиня“ на автомагистрала „Хемус“ трябва да приключи до края на октомври (ОБЗОР)"}
{"url": "http://www.focus-news.net/news/2018/08/22/2558927/krastyo-dabov-zoopark-burgas-otchita-se-spad-na-poseshteniyata-s-okolo-13-v-sravnenie-s-minaliya-leten-sezon.html", "text": "Отчита се спад на посещенията с около 1/3 в сравнение с миналия летен сезон в бургаския зоопарк. Това каза за  Радио „Фокус“ – Бургас  Кръстьо Дъбов, собственик на Зоопарк – Бургас. По думите му причината не се дължи на времето или на организацията, а на това, че масово чуждестранният турист не се интересува от подобни обекти. „Ще залагаме все повече на българския клиент – Бургас е голям град и трябва да правим зелени училища и различни мероприятия, предимно за деца, за да се превърнем в туристическа дестинация, изпълнена с различни събития, която хората от региона предпочитат. Амбициите ни са, както при големите зоопаркове в Европа – да събираме децата дори и безплатно“, каза още Дъбов. Той добави, че е горд от факта, че природозащитници от страната са предпочели бургаския зоопарк за най-природосъобразен, и са настанили тук конфискувани сърнички от различни национални сдружения, основани с тази цел. \r\nВеселина НИКОЛОВА", "date": "2018.08.22", "title": "Кръстьо Дъбов, Зоопарк – Бургас: Отчита се спад на посещенията с около 1/3 в сравнение с миналия летен сезон"}
{"url": "http://www.focus-news.net/news/2018/08/22/2558555/afp-bivshiyat-rakovoditel-na-predizbornata-kampaniya-na-donald-tramp-pol-manafort-e-priznat-za-vinoven-po-obvinenie-v-izmama.html", "text": "Бившият шеф на кампанията на Доналд Тръмп Пол Манафорт бе признат за виновен за измама във вторник, в първия съдебен процес, произтичащ от разследването на руската намеса на президентските избори през 2016 г. , предава  AFP . \r\nДокато журито не беше в състояние да стигне до присъда по десет обвинения, което накара съдията да обяви частична невинност, Манафорт бе признат за виновен по останалите осем обвинения. \r\nТе включват пет обвинения за подаване на фалшиви данъчни декларации, две обвинения в банкова измама и едно за недеклариране на чуждестранни банкови и финансови сметки. \r\nВсяка от банковите измами носи значителна максимална присъда и 69-годишният Манафорт би могъл теоретично да живее през останалата част от годините си в затвора, въпреки че правен експерт на агенцията прогнозира, че в действителност ще се стигне до присъда под десет години.  Юлиян Марков", "date": "2018.08.22", "title": "AFP: Бившият ръководител на предизборната кампания на Доналд Тръмп Пол Манафорт е признат за виновен по обвинение в измама"}
{"url": "http://www.focus-news.net/news/2018/08/22/2558556/futbol-psv-ayndhoven-pobedi-kato-gost-bate-borisov-v-parvi-mach-v-kvalifikatsiite-za-grupite-na-shampionska-liga.html", "text": "Футбол: ПСВ Айндховен победи като гост БАТЕ Борисов в първи мач в квалификациите за групите на Шампионска лига 3:2. За гостите точни бяха Гастон Перейро от дузпа, Ирвинг Лосано и Дониел Мален, а за домакините головете отбелязаха Ясе Туоминен и ветерана Александър Хлеб. Бенфика и ПАОК завършиха наравно 1:1. Равен е и резултатът между Цървена звезда и Залцбург – 0:0.", "date": "2018.08.22", "title": "Футбол: ПСВ Айндховен победи като гост БАТЕ Борисов в първи мач в квалификациите за групите на Шампионска лига"}
{"url": "http://www.focus-news.net/news/2018/08/22/2558559/futbol-ludogorets-privleche-yuzhnoafrikanski-natsional-ot-dinamo-bukuresht.html", "text": "Футбол: Лудогорец привлече от Динамо Букурещ национала на Южна Африка Мей Малангу. 29-годишният футболист е дефанзивен полузащитник. \r\nЮжноафриканецът има сериозни успехи в досегашната си кариера. С Хелзингборг е ставал шампион веднъж и по два пъти е вдигал Купата и Суперкупата на Швеция. За националния отбор на Южна Африка има 19 мача и два гола. От септември 2016 г. е в Динамо Букурещ, като за румънския отбор е изиграл 70 мача и е отбелязал три гола.", "date": "2018.08.22", "title": "Футбол: Лудогорец привлече южноафрикански национал от Динамо Букурещ"}
{"url": "http://www.focus-news.net/news/2018/08/22/2558560/komsomolskaya-pravda-latviya-i-estoniya-shte-iskat-kompensatsii-ot-rusiya-za-savetskata-okupatsiya.html", "text": "Латвия и Естония ще искат компенсации от Русия за „съветската окупация“, пише руският ежедневник  „Комсомолская правда“ . \r\nЛатвия и Естония решиха да обединят усилията си, за да се опитат да претендират от Русия компенсация за \"щетите\", които се твърди, че са причинени през съветската епоха. Това обявиха  министрите на правосъдието на двете балтийски страни, Дзинтарс Разначс (Латвия) и Урмас Рейнсалу (Естония). \r\nВъв вторник, 21 август, Рига бе домакин на първото съвместно заседание на правителствата на двете бивши съветски републики, посветено на стогодишнината на двете държави.  Юлиян Марков", "date": "2018.08.22", "title": "Комсомолская правда“: Латвия и Естония ще искат компенсации от Русия за „съветската окупация“"}
{"url": "http://www.focus-news.net/news/2018/08/22/2558554/vzglyad-tarseneto-na-ruski-hakeri-prichini-ogromni-zagubi-na-sasht.html", "text": "Търсенето на „руски хакери“ причини огромни загуби на САЩ, пише руският ежедневник  “Взгляд“ . \r\nКолкото по-близо е 6 ноември - датата на междинните избори в САЩ – толкова по-силна става истерията за \"руските хакери\". Този път производителят на най-популярната операционна система „Уиндоус“, Майкрософт, направи изявление, което съобщава за поредните опити на \"руското правителство\" да повлияе на предстоящите избори. \r\nСпоред текста \"група хакери, свързани с руското правителство, създадоха фалшиви домейни, които се оказаха фалшифициране на две американски консервативни организации - Хъдсъновия институт и Международния републикански институт\". \r\nТвърди се, че три фалшиви домейна са създадени \"по такъв начин, че да създадат впечатление за тяхната принадлежност към американския Сенат\". \r\nПрезидентът на Майкрософт Брад Смит коментира, че тази дейност \"се фокусира главно върху подкопаването на демокрацията\". Въпреки че никой не се е опитал да влезе във фалшивите сайтове, той \"няма съмнение кой е отговорен\" – за това се обвинява хакерската група Strontium, известна също като Fancy Bear или APT2. \r\nПо-рано, специалният прокурор Роберт Мюлер, който разследва \"руската следа\" на президентските избори през 2016 г., свързва тази група с Главното разузнавателно управление на Русия (ГРУ). \r\nВъпреки факта, че  Майкрософт, както и Фейсбук са частни, а не държавна собственост, те работят в пълно съответствие с \"указанията на партията и правителството\" и са готови по всяко време да \"се разобличат пред партията\", за да се избегнат проблеми с правоохранителните органи. \r\nЕто защо, както частните  холивудски студия по време на \"Лова на вещици\" съвсем доброволно и без никакъв натиск от страна на властите отказваха да сътрудничат със заподозрени в \"съчувствие към комунизма\" актьори и режисьори, и американските IT-компании съвсем свободно и с чувство за граждански дълг търсят и намират  \"руски хакери\". \r\nИзглежда, че американската  медийна  пропаганда (думата \"информация\" е неуместна тук) все пак успява да убеди привържениците на Демократическата партия, че Хилъри Клинтън е загубила само заради намесата на \"руските хакери.\" Това се доказва от резултатите от проучване на компанията Галъп. Сред и участниците в изследването 39% вярват в \"намеса на Москва\", която не е повлияла на резултатите, същия процент заявява, че Русия се намесва и влияе на резултата от изборите, и само 16% отхвърлят възможността за \"руската интервенция\". Но ако обръщате внимание на поддръжниците на Демократическата партия, ситуацията се променя радикално: 78% са сигурни, че президентът им е назначен от Русия. Това, разбира се, е безпрецедентна ситуация в американската и световната история. И само 6%, на прага на статистическа грешка, вярват, че Русия не се е намесила в американските избори. \r\nВ действителност, хакерите могат наистина да се превърнат в сериозна заплаха за свободните избори - както в Съединените щати, така и във всяка друга страна. Страните  все повече се насочват към онлайн анкети по теми, важни за гражданите и на фона на общата цифровизация на живота рискът от фалшифициране на данни ще се увеличи. Относително казано, ако хакерите променят резултата от гласуването за преименуване на улица - това не е опасно. Но ако анкетата е за  важни инфраструктурни проекти - например строителството на мост или магистрала, и хакери фалшифицират резултатите - това може да доведе до сериозни икономически щети. Да не говорим за реална, не въображаема намеса в изборите. \r\nНо вместо да се направи наистина важно нещо - развитието на висока степен на защита от външна намеса на технологии за дистанционно гласуване, правителството на САЩ и търговските дружества търсят фиктивни  \"руски хакери\" - точно като в 50-те години те се борят с въображаеми \"комунисти\" в Държавния департамент и Холивуд. \r\nВсички си спомнят как в отговор на терористичната атака, организирана и извършена предимно от саудитски граждани, на 11 септември 2001 г. Съединените щати удариха първо Афганистан и след това в Ирак. \r\nНяма гаранция, че сегашната истерия с хакерите няма да доведе до кибернетична атака срещу руските ресурси - не е задължително официално санкционирана от американските власти. Нарушаването на работата на системата \"Държавни услуги\" или на най-големите руски държавни банки може да доведе до много сериозни щети. \r\nИкономическите щети от \"хакерската атака срещу американската избирателна система\" също са доста големи. Само че виновниците за тези щети не са измислени \"хакери\", а следователи, които харчат парите на американските данъкоплатци за опити да докажат недоказуемото.  Юлиян Марков", "date": "2018.08.22", "title": "„Взгляд“: Търсенето на „руски хакери“ причини огромни загуби на САЩ"}
{"url": "http://www.focus-news.net/news/2018/08/22/2558561/emsc-registrirano-e-mnogo-silno-zemetresenie-s-magnitud-73-kray-bregovete-na-venetsuela.html", "text": "Регистрирано е много силно земетресение с магнитуд 7.3 край бреговете на Венецуела, става ясно от страницата на  Европейския средиземноморски сеизмологичен център . \r\nЗеметресението е станало в 17:31 местно време (0:31 българско време) на 32 километра източно от град Карупано във Венецуела и на 160 километра западно от Порт-ъф-Спейн, столицата на островите Тринидад и Тобаго в Карибско море на дълбочина от 112 километра. \r\nЗеметресението е усетено силно във Венецуела, както и на островите в карибския район. За сега няма информация за  пострадали хора и нанесени материални щети. Не е обявена опасност от възникване на цунами.  Юлиян Марков", "date": "2018.08.22", "title": "EMSC: Регистрирано е много силно земетресение с магнитуд 7.3 край бреговете на Венецуела"}
{"url": "http://www.focus-news.net/news/2018/08/22/2558562/emsc-registrirano-e-silno-zemetresenie-s-magnitud-66-v-rayona-na-arhipelaga-vanuatu-v-tihiya-okean.html", "text": "Регистрирано е силно земетресение с магнитуд 6.6 в района на архипелага Вануату в Тихия океан, става ясно от страницата на  Европейския средиземноморски сеизмологичен център . \r\nЗеметресението е станало в 9:32 местно време ( 1:32 българско време) на 80 километра източно от град Норсуп и на 195 километра северно от столицата Порт Вила на дълбочина от 10 километра.  \r\nЗеметресението е усетено силно на целия архипелаг. Няма информация за пострадали хора и нанесени материални щети. Не е обявена опасност от възникване на цунами.   Юлиян Марков", "date": "2018.08.22", "title": "ЕMSC: Регистрирано е силно земетресение с магнитуд 6.6 в района на архипелага Вануату в Тихия океан"}
{"url": "http://www.focus-news.net/news/2018/08/22/2558558/konstantin-kosachev-antiruskite-sanktsii-pridobivat-chudovishtni-razmeri.html", "text": "Антируските санкции придобиват чудовищни размери, пише на своята страница в социалната мрежа „Фейсбук“ председателят на Комисията по външните работи в Съвета на федерацията (горната камара) на руската Дума, пише руският ежедневник  \"Московский Комсомолец\" . \r\n„От 22 август влезе в сила пакет от нови санкции на САЩ срещу Русия. Когато сенаторите представиха на 2 август съответният проектозакон, познатата тема на \"руската намеса\" в изборите, \"руската агресия\" и т.н., бяха обявени за оправдание за \"най-жестоките санкции, които някога са били въведени\". Но в крайна сметка причината е изключително съмнителния случай \"Скрипал\" и санкциите ще бъдат приети въз основа на Закона от 1991 г. \"За контрола на химическите и биологичните оръжия… И всички тези глупости, съчетани със случая „Скрипал“, при които обвиняемият трябва да доказва невинността си, без да има достъп до доказателствата и материалите по делото, станаха претекст за мащабна икономическа агресия срещу ядрена страна. Вече искаме следващите избори в САЩ да се проведат възможно най-скоро, може би най-сетне на някой ще му олекне! \"  Юлиян Марков", "date": "2018.08.22", "title": "Константин Косачев: Антируските санкции придобиват чудовищни размери"}
{"url": "http://www.focus-news.net/news/2018/08/22/2558563/rakovodstvoto-na-kfn-ostana-bez-ralitsa-agayn-rabotna-grupa-shte-tarsi-vazmozhnosti-za-pomosht-na-oshtetenite-ot-olimpik-obzor.html", "text": "Със 138 гласа „за“, 3 - „против“ и 3 - „въздържал се“ парламентът освободи Ралица Агайн от поста заместник-председател на Комисията за финансов надзор (КФН). Агайн, която ръководеше и управление „Застрахователен надзор“ към комисията, депозира оставката си в деловодството на парламента по-рано през деня заради казуса със застрахователната компания „Олимпик“, след което депутатите включиха обсъждането и гласуването ѝ в дневния ред на извънредното си заседание.  \r\nС друго свое решение парламентът възложи на Комисията за финансов надзор да представи доклад за дейността си спрямо фалиралото кипърско застрахователно дружество „Олимпик“ до 7 септември. Информацията, която Комисията за финансов надзор ще предостави, трябва да съдържа всички нейни действия, предприети от появяването на дружеството на българския пазар до 17 август 2018 г., когато задължителните застраховки „Гражданска отговорност“ на повече от 200 хил. българи бяха прекратени. Докладът трябва да съдържа и информация за собствеността на компанията и направените от нея вноски в Гаранционния фонд, както и информация за актуалното състояние на фонда. \r\nНародното събрание прие решението, което възлага на вицепремиера Екатерина Захариева съвместно с КФН да предприеме действия в помощ на засегнатите от „Олимпик“. Предложението на БСП бе сходно, но бе отхвърлено от парламента. От опозицията предлагаха Народното събрание да възложи на финансовия министър Владислав Горанов да търси възможности да се изплатят парите на пострадалите от „Олимпик“.  \r\nПо време на дебатите в зала премиерът Бойко Борисов изтъкна, че правителството не може да поеме политическа отговорност за случилото се, тъй като КФН е избрана от парламента. По думите му оставката на Ралица Агайн не решава кардиналните въпроси. Той предложи създаването на работна група, която да реши как могат да бъдат подпомогнати засегнатите български граждани. „Предлагам всяка партия да представи експерт. Нека тези експерти да проработят сега, да уеднаквим версиите, да прочетем хубаво това, което пише, и да кажат откъде могат да се вземат пари. И ние ще го направим“, коментира Борисов. \r\nРалица Агайн увери от своя страна, че всички правомощия на КФН относно „Олимпик“ са изпълнени, както е по закон, и няма никакви пропуски. „Консултирали сме се още преди време и с правната служба по европейския орган по застраховане. По закон правомощията за представителство не са на зам.-председателя на комисията“, обясни тя. Aгайн уточни, че тези, които имат да получават обезщетение по застраховка „Гражданска отговорност“, са изцяло подсигурени чрез системата за гаранционните фондове.  \r\nМинистърът на финансите Владислав Горанов уточни от своя страна, че основният упрек към Българския гаранционен фонд е, че не е комуникирал с гръцкия, за да няма проблеми като сегашния. „Всеки български гражданин трябва да знае, че ако сключи застраховка с чужд застраховател, няма гаранционен фонд, който да покрие загубите при фалит“, коментира той. \r\nЛидерът на БСП Корнелия Нинова заяви, че е недопустимо да има разминаване между информацията на КФН и на правителството. „Премиерът заяви публично, че който се е подлъгал да плаща по-евтини застраховки, си е поел риска. Би трябвало хората да очакват, че щом е по-евтино, има проблем. А зам.-председателят на КФН казва, че цената не е била дъмпингова. Кое е вярно?“, попита лидерът на БСП.  \r\nПГ на „БСП за България“ призова КФН да подаде колективна оставка, тъй като органът е колективен. Секретарят на парламентарната група Филип Попов допълни, че правителството няма желание да защити интереса на засегнатите от „Олимпик“ български граждани. Той обърна внимание, че застрахователната компания е регистрирана през 2009 г. - по времето на управлението на ГЕРБ и фалира отново при управление на партията. Проф. Румен Гечев от БСП заяви, че сме свидетели на пълен срив на българските институции и на бягство на отговорност и измиване на ръце и посочи, че през есента партията започва с поредица от въпроси към финансовия министър и КФН във връзка с това защо институциите, които управляват не са във форма.  \r\nПредседателят на ПГ на „Обединени патриоти“ Волен Сидеров коментира, че до казуса с „Олимпик“ се е стигнало, защото България е тръгнала по пътя на една безгранична либерализация. По думите му в решението на БСП се възлагат неизпълними задачи на министъра на финансите.  \r\nНародният представител от ПГ на ДПС Йордан Цонев от своя страна изказа благодарност и възхищение от решението на Агайн да подаде оставка, като го определи като морален акт. Според него КФН като цяло си е свършила работата, но е учуден от голямата доза незнание и неразбиране на проблема.  \r\nОт ПП „Воля“ излязоха с позиция, че заседанието е било излишно и на правителството са възложени мерки, които то вече е предприело. \r\nПо-късно общественият защитник Мая Манолова изпрати официално писмо до Павлос Йоану – финансов омбудсман на Република Кипър, в което поиска съдействие по казуса на близо 275 000 български шофьори с фалиралата застрахователна компания „Олимпик“. „Като омбудсман, призван да защитава правата на българските граждани, съм силно обезпокоена и от липсата на ясна и подробна информация за това по какъв начин те ще могат да защитят икономическите си интереси“, пише още Мая Манолова. Тя призовава кипърския си колега да съдейства при решаване на споровете на нашите шофьори със ЗК „Олимпик“ за изплащане на обезщетения и премии по автоматично прекратените договори, като посочи необходимите действия и ред съгласно кипърското законодателство за предявяване на претенциите. \r\nНа свое извънредно заседание Комисията за финансов надзор (КФН) избра за заместник на Ралица Агайн Владимир Савов. Той ще изпълнява правомощията на заместник-председател на КФН, ръководещ управление „Застрахователен надзор“, до встъпване в длъжност на избран от Народното събрание нов заместник-председател.", "date": "2018.08.22", "title": "Ръководството на КФН остана без Ралица Агайн, работна група ще търси възможности за помощ на ощетените от „Олимпик“ (ОБЗОР)"}
{"url": "http://www.focus-news.net/news/2018/08/22/2558567/ochakva-se-targovskiyat-registar-da-vazobnovi-deynostta-si-do-kraya-na-sedmitsata-obzor.html", "text": "Очаква се Търговският регистър да възобнови дейността си до края на седмицата. Това съобщи министър-председателят Бойко Борисов по време на извънредно заседание в парламента, където представи пред депутатите данни за сигурността на информацията, съхранявана от Агенцията по вписванията и Министерството на правосъдието. Премиерът обясни, че има уверенията на Държавната агенция за електронно управление, че кризата е преодоляна. В екипа за решаване на проблема работят служители на Агенцията по вписванията, фирмата, поддържаща Търговския регистър, ДАНС, ГДБОП и др., като сред IT специалистите има и експерт от Япония. \r\n\"До 31 август административните органи трябва да изготвят разработените от тях процедури за създаване на резервни копия на държавните регистри. В момента се работи и за създаване на държавно хранилище за резервни копия от данните от критичните регистри\", обясни още премиерът Борисов. Той допълни, че до 3 септември трябва да се извърши и анализ на преносния капацитет и да се подготви план за обезпечаване на данните. \r\nВицепремиерът Томислав Дончев посочи, че информацията от Търговския регистър е напълно съхранена и няма загуба на електронни данни.  \r\nМинистърът на правосъдието Цецка Цачева обясни, че през септември месец миналата година изпълнителният директор на Агенцията по вписванията Зорница Даскалова ѝ е предоставила доклад на фирмата, която поддържа регистъра. „Тя конкретизира шест IT проблема и предложения за решаването им. Те бяха изпълнени в най-кратки срокове“, обясни Цачева. По думите ѝ е бил подписан договор за купуване на оборудване за 3,6 млн. лв. \r\nПредседателят на ПГ на ГЕРБ Цветан Цветанов попита дали проблемът с Търговския регистър не е умишлен саботаж от фирмата, която го поддържа. От своя страна, премиерът Бойко Борисов помоли депутатите от ГЕРБ да не коментират тази тема и да се оставят специалистите да си свършат работата. „Ако си вдигнат шапката, направо ще ни сринат. Затова трябва да помислим как сами да правим защитите си, за да не влизаме в ръцете на каквато и да е фирма“, обясни Борисов. Той посочи, че цялата история с регистъра е една добра обица на ухото, за да не се случват в бъдеще подобни проблеми. \r\nПо време на извънредното заседание от опозицията разкритикуваха управляващите за случая с регистъра. „Никой не каза на българското общество и на българските граждани колко загуби българската икономика за тези дни от срива в Търговския регистър. Каквото и да направите, хората не вярват, че зад това не стои намерение, когато се възстанови да има заличени данни, изтрити задължения, фирми. Не ви вярват - единственото решение щеше да бъде, ако днес господин Борисов беше депозирал оставката на правителството в Народното събрание“, коментира лидерът на БСП Корнелия Нинова. От опозицията поискаха оставката и на правосъдния министър. Премиерът Борисов коментира това, като посочи, че те непрекъснато искат оставки. „Аз много пъти им правих предсрочни парламентарни избори и знаете резултатите. Да им угаждаме на всеки шест месеца да правим предсрочни парламентарни избори – това ще е прецедент в Европа“, коментира министър-председателят. \r\nЦветилена СИМЕОНОВА", "date": "2018.08.22", "title": "Очаква се Търговският регистър да възобнови дейността си до края на седмицата (ОБЗОР)"}
{"url": "http://www.focus-news.net/news/2018/08/22/2558568/evening-standard-dzheremi-korbin-otkazva-da-otgovori-dali-velikobritaniya-shte-bade-po-dobre-izvan-es.html", "text": "Лидерът на лейбъристите Джереми Корбин отказва да отговори дали Великобритания ще бъде по-добре извън ЕС по време на интервю пред   Chanel  4 ,  цитиран от лондонския вестник  Evening Standadrd . \r\nПо време на интервюто въпросът му е зададен  неколкократно , но той избягва да отговори всеки път. \r\nПопитан за първи път по време на интервюто,дали  Великобритания ще бъде по-добре извън ЕС, Корбин заяви: \"Искам да имаме добри отношения с Европейския съюз. \r\n\"Това е, което трябва да имаме, за да запазим работните места в търговските вериги и хранително-вкусовата промишленост. \r\n\"Това трябва да бъде приоритет сега, затова имаме ефективни търговски отношения, включително митнически съюз с Европейския съюз\". \r\nТогава водещият каза, че му е позволено да зададе само  един въпрос: дали Корбин вярва, че Великобритания ще бъде по-добре извън ЕС. Но и тогава лидерът на лейбъристите отказа да отговори на въпроса. \r\nТой каза: \"Ние преговаряме за бъдещето на Великобритания в отношенията с ЕС, който поддържа тези търговски отношения. Това е, което трябва да направим.“ \r\nВодещият постави въпроса още четири пъти, но и четирите пъти  Корбин отказа да отговори. \r\nВетеран от неговата партия казва за него, че той е известен евроскептик. \r\nКато лидер на лейбъристите, той подкрепяше оставането  в ЕС на референдума за 2016 г., но беше критикуван за според мнозина недостатъчната  кампания по въпроса.  Юлиян Марков", "date": "2018.08.22", "title": "Evening Standard: Джереми Корбин отказва да отговори дали Великобритания ще бъде по-добре извън ЕС"}
{"url": "http://www.focus-news.net/news/2018/08/22/2558564/the-times-bivsh-advokat-na-donald-tramp-go-obvinyava-che-mu-e-naredil-da-izvarshva-nezakonni-plashtaniya-po-vreme-na-kampaniyata-prez-2016-godina.html", "text": "Бившият  адвокат на Доналд Тръмп Майкъл Коен го обвинява, че му е наредил да извършва незаконни плащания по време на кампанията през 2016 година, пише британският вестник  The Times . \r\nБившият адвокат на Тръмп призна, че е извършил плащания на порно звездата Сторми Даниълс, както и на  Карен МакДугал, модел на \"Плейбой\", по разпореждане на кандидат за федерален офис, с основна цел да повлияе на изборите \". 51-годишният адвокат е изправен пред три до шест години затвор, след като се призна за виновен във финансови и банкови измами и укриване на данъци. \r\nОбвиненията срещу Коен,  макар и да не са свързани с разследване за руската намеса в изборите през 2016 г., могат да го накарат да сътрудничи на разследването, водено от Робърт Мюлер. \r\nКоен се призна за виновен само часове след като друг бивш сподвижник на Доналд Тръмп бе признат за виновен по осем обвинения за укриване на данъци и финансови измами. Говорейки и след двете присъди снощи, Тръмп ограничи забележките си до случая на Манафорт, като каза: \"Пол Манафорт е добър човек. Това няма нищо общо с руската намеса. Това е лов на вещици и това е позор. \r\nВъпреки, че признаването на Коен пряко обвинява Тръмп във федерално престъпление, разпоредбите на Министерството на правосъдието не позволяват президента да бъде обвинен. Той обаче би могъл да се изправи срещу импийчмънт, ако демократите спечелят контрола над Конгреса през ноември.  Юлиян Марков", "date": "2018.08.22", "title": "Тhe Times: Бивш адвокат на Доналд Тръмп го обвинява, че му е наредил да извършва незаконни плащания по време на кампанията през 2016 година"}
{"url": "http://www.focus-news.net/news/2018/08/22/2558571/tass-samolet-izpalnyavasht-vatreshen-polet-ot-grad-ufa-za-sochi-e-katsnal-avariyno-malko-sled-izlitaneto-zaradi-zapalvane-na-dvigatel.html", "text": "Самолет на авиокомпанията Red Wings, изпълняващ вътрешен полет от град Уфа за Сочи, е кацнал аварийно малко след излитането заради запалване на двигател, предава  TACC \r\nСамолетът Ту-204 се е наложило да се върне на летището в Уфа малко след излитането заради запалване на двигател. Н аборда му е имало 202 души. Самолетът е кацнал и пътниците са евакуирани по надуваемите аварийни ръкави, като никой не  е пострадал. Противопожарните служби на летището са ликвидирали пожара без сериозни щети. С пътниците работя психолози. Авиокомпанията предприема мерки по тяхното превозване до Сочи с друг самолет. \r\nЗапочнало е разследване на инцидента. Летището в Уфа работи нормално .  Юлиян Марков", "date": "2018.08.22", "title": "ТАСС: Самолет, изпълняващ вътрешен полет от град Уфа за Сочи, е кацнал аварийно малко след излитането заради запалване на двигател"}
{"url": "http://www.focus-news.net/news/2018/08/22/2558573/pregled-na-osnovnite-temi-v-britanskiya-pechat-agentsiya-fokus.html", "text": "Бившият  адвокат на Доналд Тръмп Майкъл Коен го обвинява, че му е наредил да извършва незаконни плащания по време на кампанията през 2016 година, пише британският вестник  The Times . \r\nБившият адвокат на Тръмп призна, че е извършил плащания на порно звездата Сторми Даниълс, както и на  Карен МакДугал, модел на \"Плейбой\", по разпореждане на кандидат за федерален офис, с основна цел да повлияе на изборите \". 51-годишният адвокат е изправен пред три до шест години затвор, след като се призна за виновен във финансови и банкови измами и укриване на данъци. \r\nОбвиненията срещу Коен,  макар и да не са свързани с разследване за руската намеса в изборите през 2016 г., могат да го накарат да сътрудничи на разследването, водено от Робърт Мюлер. \r\nКоен се призна за виновен само часове след като друг бивш сподвижник на Доналд Тръмп бе признат за виновен по осем обвинения за укриване на данъци и финансови измами. Говорейки и след двете присъди снощи, Тръмп ограничи забележките си до случая на Манафорт, като каза: \"Пол Манафорт е добър човек. Това няма нищо общо с руската намеса. Това е лов на вещици и това е позор. \r\nВъпреки, че признаването на Коен пряко обвинява Тръмп във федерално престъпление, разпоредбите на Министерството на правосъдието не позволяват президента да бъде обвинен. Той обаче би могъл да се изправи срещу импийчмънт, ако демократите спечелят контрола над Конгреса през ноември. \r\n*** Европейския съюз и Великобритания ще започнат разговори за преодоляване на застоя  в преговорите за споразумение след Брекзит, пише британският вестник  The Guardian . \r\n\"Преговорите сега навлизат в заключителния етап\", каза Мишел Барние, бившият френски министър, който ръководи преговорите за ЕС. \"Съгласихме се, че отсега нататък ЕС и Великобритания ще преговарят непрекъснато\". \r\nДоминик Рааб, който стана министър за Брекзит миналия месец след поредица от оставки, заяви: \"Трябва да засилим интензивността на преговорите при влизането ни в заключителната фаза и ние се съгласихме да се срещаме редовно, за да разрешаваме тези нерешени въпроси\". \r\nС напредването на времето и наближаващия  краен срок за постигане на споразумение, Рааб каза, че остава уверен в сключването на сделка през октомври, докато френският му колега заяви, че парламентарните графици показват, че може да се стигне до споразумение \"със сигурност не по-късно от началото на ноември\" , \r\nДвете страни възобновиха разговорите за Брекзит миналата седмица след триседмична лятна ваканция, но различията са видими. Източници от ЕС съобщиха, че е имало малък напредък през двата дни на техническите преговори миналата седмица, които се съсредоточиха върху сложния проблем с ирландската граница и бъдещите отношения. Рааб каза, че е имал \"честни разговори\" с Барние за техните различия. \r\nСтарши служители от Обединеното кралство и ЕС ще се съберат в сряда, за да продължат преговорите, а Рааб и Барние ще се срещнат следващата седмица, за да оценят напредъка. \r\nБританското правителство се опита да заобиколи Барние, като се обърне директно към националните столици, но стратегията все още не показва видими резултати. \r\nПо-късно тази седмица Рааб ще предостави повече подробности за плановете на правителството за действие при липса на споразумение , но отхвърли твърденията, че може да има недостиг на лекарства. \"Както ще видите, когато изложим плановете си, някои от тези „изправящи косата“ твърдения  са много далеч от истината и очаквам да обясня контекста в четвъртък\". \r\nРааб заяви пред Би Би Си, че ще действа бързо, за да осигури правата на европейските граждани в Обединеното кралство в случай на сценарий, при който няма сделка. \"Немислимо е да направим нещо друго освен да се уверим, че те ще са законно в положение, в което са сигурни, че ще останат.\" \r\nДумите му едва ли биха успокоили 3-те милиона граждани на ЕС в Обединеното кралство, които се опасяват, че ще загубят права, свързани със заетостта, пенсиите, здравеопазването и образованието, които биха били гарантирани при споразумение след Брекзит. \r\n*** Мишел Барние предупреди, че ЕС няма да се подаде на британския натиск за опасност от Брекзит без сделка, пише британският вестник  The Independent . \r\nКазвайки, че е следил британския дебат по въпроса, Мишел Барние каза пред репортери в Брюксел: \"За да бъда много откровен с вас, виждам тази игра на обвинения срещу Европейския съюз в случай на липса на сделка. Но Европейският съюз няма да бъде впечатлен от този вид обвинения, всеки трябва да го разбере“. \r\n\"На първия ден на първата пресконференция, когато застанах пред вас като преговарящ, казах, че Брекзит ще има многобройни последици - човешки, социални последици, икономически, финансови, технически, правни - и казах, че много хора са подценявали тези последици. \" \r\nПредупреждението на Барние идва, след като ЕС и Обединеното кралство обещават да активизират преговорите, като и двете страни искат да постигнат споразумение до октомври. \r\n\"Сега преговорите навлизат в последния етап. Съгласихме се, че отсега нататък ЕС и Обединеното кралство ще преговарят непрекъснато и Доминик Рааб и аз ще се срещаме редовно, за да правим преглед на преговорите и да продължаваме  напред \", каза той. \r\n*** Лидерът на лейбъристите Джереми Корбин отказва да отговори дали Великобритания ще бъде по-добре извън ЕС по време на интервю пред   Chanel  4 ,  цитиран от лондонския вестник  Evening Standadrd . \r\nПо време на интервюто въпросът му е зададен  неколкократно , но той избягва да отговори всеки път. \r\nПопитан за първи път по време на интервюто,дали  Великобритания ще бъде по-добре извън ЕС, Корбин заяви: \"Искам да имаме добри отношения с Европейския съюз. \r\n\"Това е, което трябва да имаме, за да запазим работните места в търговските вериги и хранително-вкусовата промишленост. \r\n\"Това трябва да бъде приоритет сега, затова имаме ефективни търговски отношения, включително митнически съюз с Европейския съюз\". \r\nТогава водещият каза, че му е позволено да зададе само  един въпрос: дали Корбин вярва, че Великобритания ще бъде по-добре извън ЕС. Но и тогава лидерът на лейбъристите отказа да отговори на въпроса. \r\nТой каза: \"Ние преговаряме за бъдещето на Великобритания в отношенията с ЕС, който поддържа тези търговски отношения. Това е, което трябва да направим.“ \r\nВодещият постави въпроса още четири пъти, но и четирите пъти  Корбин отказа да отговори. \r\nВетеран от неговата партия казва за него, че той е известен евроскептик. \r\nКато лидер на лейбъристите, той подкрепяше оставането  в ЕС на референдума за 2016 г., но беше критикуван за според мнозина недостатъчната  кампания по въпроса.", "date": "2018.08.22", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/08/22/2558570/nimh-i-ban-ostavat-na-razlichni-mneniya-za-tova-dali-tryabva-da-se-razdelyat-obzor.html", "text": "Ден преди да изтече даденият от премиера срок, в който Националният институт по метеорология и хидрология (НИМХ) и Българската академия на науките (БАН) трябваше да се разберат за финансирането на НИМХ, стана ясно, че двете институции не са постигнали консенсус. БАН предлага НИМХ–БАН да остане в състава на Академията с разширена финансова независимост на Института. За целта от Академията предлагат целият бюджет на НИМХ-БАН, включително заплатите на учените и служителите на НИМХ–БАН, да бъде приеман от МС на отделен ред в бюджета на БАН,а при изчисляване на средствата за заплати в Института като база да се взимат основните заплати в БАН по категории. Синоптиците не са приели предложението на ръководството на БАН, тъй като според тях то запазва сегашното статукво. Служителите на НИМХ настояват правителството да вземе незабавно мерки за изваждането на НИМХ от БАН и преминаването му към Министерство на образованието и науката.  \r\nПреди 10 дни премиерът проведе спешна среща с министъра на образованието и науката Красимир Вълчев, както и с представители на ръководствата на БАН и НИМХ. До нея се стигна, след като метеоролозите обявиха, че ще прекратят работата си, ако окончателно не напуснат БАН и не преминат под шапката на МОН като самостоятелна научна организация със свой бюджет. Причина за тяхното недоволство бе неравномерното според тях разпределяне на парите в БАН. Тогава образователният министър Красимир Вълчев коментира, че МОН ще подкрепи всяко решение, независимо какво е то и посочи, че вариантите, които ще се търсят от двете страни, ще бъдат в посока да се даде по-голяма самостоятелност на НИМХ. Председателят на БАН акад. Юлиан Ревалски заяви тогава, че механичното изваждане на цял един институт е неприемливо и може да доведе до подобно искането от страна други институти. Като решение на проблема от Академията предложиха бюджетът на НИМХ се раздели от този на Академията.  \r\nПред Агенция „Фокус“ директорът на Националния институт по метеорология и хидрология (НИМХ) проф. Христомир Брънзов заяви, че това предложение не устройва синоптиците. „Дали ще го определя общото събрание или ръководството на БАН, това са хора, които категорично не познават дейността на института в детайли, за да могат да определят какво е необходимо на института. Тази година го доказаха – 4 месеца твърдяха, че има достатъчно предоставени средства. После казаха „да, вярно, няма достатъчно средства, но причините са, че в БАН няма средства“. После започнаха да правят анализ какво трябва да се прави, за да има средства, така че тази смяна на позициите показва, че те не са наясно какво е необходимо на НИМХ, за да работи не само като научно изследователски институт, а и като Националната хидро-метеорологична служба на България“, заяви проф. Брънзов. Той обяви, че към този момент няма постигнато споразумение за бъдещето на НИМХ, защото всеки отстоява своята позиция. Проф. Брънзов каза още, че до момента няма насрочена среща с БАН за сряда, когато изтича и даденият от премиера срок двете страни да се разберат помежду си.", "date": "2018.08.22", "title": "НИМХ и БАН остават на различни мнения за това дали трябва да се разделят (ОБЗОР)"}
{"url": "http://www.focus-news.net/news/2018/08/22/2558572/pregled-na-osnovnite-temi-v-ruskiya-pechat-agentsiya-fokus.html", "text": "Търсенето на „руски хакери“ причини огромни загуби на САЩ, пише руският ежедневник  “Взгляд“ . \r\nКолкото по-близо е 6 ноември - датата на междинните избори в САЩ – толкова по-силна става истерията за \"руските хакери\". Този път производителят на най-популярната операционна система „Уиндоус“, Майкрософт, направи изявление, което съобщава за поредните опити на \"руското правителство\" да повлияе на предстоящите избори. \r\nСпоред текста \"група хакери, свързани с руското правителство, създадоха фалшиви домейни, които се оказаха фалшифициране на две американски консервативни организации - Хъдсъновия институт и Международния републикански институт\". \r\nТвърди се, че три фалшиви домейна са създадени \"по такъв начин, че да създадат впечатление за тяхната принадлежност към американския Сенат\". \r\nПрезидентът на Майкрософт Брад Смит коментира, че тази дейност \"се фокусира главно върху подкопаването на демокрацията\". Въпреки че никой не се е опитал да влезе във фалшивите сайтове, той \"няма съмнение кой е отговорен\" – за това се обвинява хакерската група Strontium, известна също като Fancy Bear или APT2. \r\nПо-рано, специалният прокурор Роберт Мюлер, който разследва \"руската следа\" на президентските избори през 2016 г., свързва тази група с Главното разузнавателно управление на Русия (ГРУ). \r\nВъпреки факта, че  Майкрософт, както и Фейсбук са частни, а не държавна собственост, те работят в пълно съответствие с \"указанията на партията и правителството\" и са готови по всяко време да \"се разобличат пред партията\", за да се избегнат проблеми с правоохранителните органи. \r\nЕто защо, както частните  холивудски студия по време на \"Лова на вещици\" съвсем доброволно и без никакъв натиск от страна на властите отказваха да сътрудничат със заподозрени в \"съчувствие към комунизма\" актьори и режисьори, и американските IT-компании съвсем свободно и с чувство за граждански дълг търсят и намират  \"руски хакери\". \r\nИзглежда, че американската  медийна  пропаганда (думата \"информация\" е неуместна тук) все пак успява да убеди привържениците на Демократическата партия, че Хилъри Клинтън е загубила само заради намесата на \"руските хакери.\" Това се доказва от резултатите от проучване на компанията Галъп. Сред и участниците в изследването 39% вярват в \"намеса на Москва\", която не е повлияла на резултатите, същия процент заявява, че Русия се намесва и влияе на резултата от изборите, и само 16% отхвърлят възможността за \"руската интервенция\". Но ако обръщате внимание на поддръжниците на Демократическата партия, ситуацията се променя радикално: 78% са сигурни, че президентът им е назначен от Русия. Това, разбира се, е безпрецедентна ситуация в американската и световната история. И само 6%, на прага на статистическа грешка, вярват, че Русия не се е намесила в американските избори. \r\nВ действителност, хакерите могат наистина да се превърнат в сериозна заплаха за свободните избори - както в Съединените щати, така и във всяка друга страна. Страните  все повече се насочват към онлайн анкети по теми, важни за гражданите и на фона на общата цифровизация на живота рискът от фалшифициране на данни ще се увеличи. Относително казано, ако хакерите променят резултата от гласуването за преименуване на улица - това не е опасно. Но ако анкетата е за  важни инфраструктурни проекти - например строителството на мост или магистрала, и хакери фалшифицират резултатите - това може да доведе до сериозни икономически щети. Да не говорим за реална, не въображаема намеса в изборите. \r\nНо вместо да се направи наистина важно нещо - развитието на висока степен на защита от външна намеса на технологии за дистанционно гласуване, правителството на САЩ и търговските дружества търсят фиктивни  \"руски хакери\" - точно като в 50-те години те се борят с въображаеми \"комунисти\" в Държавния департамент и Холивуд. \r\nВсички си спомнят как в отговор на терористичната атака, организирана и извършена предимно от саудитски граждани, на 11 септември 2001 г. Съединените щати удариха първо Афганистан и след това в Ирак. \r\nНяма гаранция, че сегашната истерия с хакерите няма да доведе до кибернетична атака срещу руските ресурси - не е задължително официално санкционирана от американските власти. Нарушаването на работата на системата \"Държавни услуги\" или на най-големите руски държавни банки може да доведе до много сериозни щети. \r\nИкономическите щети от \"хакерската атака срещу американската избирателна система\" също са доста големи. Само че виновниците за тези щети не са измислени \"хакери\", а следователи, които харчат парите на американските данъкоплатци за опити да докажат недоказуемото. \r\n*** Съветникът по националната сигурност на САЩ Джон Болтън готви политически изненади за Киев, по думите на Марина Ставничук, бивш представител на Украйна във Венецианската комисия, пише руският ежедневник  “Независимая газета“ . \r\nСъветникът  на президента на САЩ за национална сигурност Джон Болтън ще отиде  в Киев след среща в Женева със секретаря на Руския съвет за сигурност Николай Патрушев. През следващите седмици могат да се проведат преговори между Болтън и руския външен министър Сергей Лавров. Успоредно тече и  процеса на преговори в триъгълника Русия-Германия-Украйна: Ангела Меркел разговаря с Петро Порошенко по телефона преди и след срещата си с Владимир Путин. Всички страни се подготвят за среща на Нормандската четворка. \r\nПреговорите бяха отлагани няколко пъти, тъй като страните се съмняваха в ефективността на срещата. От есента на 2016 г., когато лидерите на \"Нормандия формат\", договорени в началото на 2017 г. да се разработи \"пътна карта\" за изпълнение на споразуменията от  Минск, ситуацията не се е променила. \r\nНяма \"пътна карта\", която да устройва  всички, тъй като Украйна и Руската федерация виждат ситуацията в Донбас и целите на Минския процес по различен начин. Киев успя да приеме закон, който дефинира Русия \"страна-агресор\" (която е страна в конфликта), властите в непризнатите Донецка и Луганска народни републики вижда като окупационната администрация\".  Украинското правителство вижда смисъла на споразумението от Минск -  да се премахнат двете непризнати републики и  да възстанови своята власт над цялата територия до границата с Русия и да възобнови контрола на границата. Русия отрича да е замесен в конфликта, считайки за страни само ДНР и ЛНР (и следователно не признава  украинския терминологията на \"външна агресия\" и нарича ситуацията в Донбас Гражданската война). Ето защо - препоръките на Москва до Киев са за преговори с Донецк и Луганск за политическо споразумение. \r\nВ това състояние преговорите всъщност бяха замразени от година и половина. Сега Западът показа активност, за да измести ситуацията от мъртвата точка. Дипломатическата дейност, която се наблюдава сега, може да бъде свързана с намерението на западните лидери да предотвратят негативните сценарии. Ангела Меркел в разговор с Петро Порошенко след срещата с Владимир Путин заяви, че се обсъжда създаване на мироопазващата мисия на ООН в Донбас. Политологът Фесенко припомни, че медиите са получили информация само за възможната численост на мисията - 30-40 хиляди души. По-рано, по време на преговорите на специалния пратеник на САЩ Кърт Волкър и президентски съветник Владислав Сурков, се появи  информация за вероятния състав на мисията: без участието на войски от НАТО и Организацията на Договора за колективна сигурност(ОДКС), включваща страни от бившия Съветски съюз. Но основните противоречия не бяха решени. Междувременно източник на агенция Интерфакс, запознат с преговорите, заяви, че форматът на преговори Волкър - Сурков \"се е изчерпал.\" Според източника не се планират нови срещи в бъдеще. Въпросът за запазване на формата като такъв се обсъжда. \r\nВ Съединените щати, според изявленията на Кърт Волкър, споделят украинския подход към проблема, но призовават Киев да се удължи закона за  специалния статут, така че да не водят до твърдения за неспазване на споразуменията Минск. Министърът  за временно окупираните територии и вътрешно разселените лица от Украйна Вадим Черниш каза за агенция \"Интерфакс-Украйна\", че западните партньори на Украйна са прави: \"Законът в действителност не работи на практика, тъй като Русия не изпълни своята част от споразуменията Минск.\" \r\nПрессекретарят на руския президент Дмитрий Песков заяви, че Патрушев и Болтън ще се срещнат в Женева на 23 август. Той отбеляза, че дневния ред  там не е фиксиран : \"Разбира се, на първо място са  двустранните отношения и състоянието, в което се намират тези двустранни отношения, а също и, разбира се, обмен на мнения по най-належащите международни проблеми, списъкът на които също е добре известен.\" \r\nНа следващия ден, 24-ти, Болтън ще пристигне в Киев, където той ще участва в отбелязването на  Деня на независимостта на Украйна. Датата е потвърдена от  американското посолство в Украйна  \" Джон Болтън  ще пристигне в Украйна на сутринта на 24 август. Той ще присъства на тържествата и очевидно ще се срещне и с украинското ръководство. Ще бъде натоварен ден ... \" \r\n*** Антируските санкции придобиват чудовищни размери, пише на своята страница в социалната мрежа „Фейсбук“ председателят на Комисията по външните работи в Съвета на федерацията (горната камара) на руската Дума, пише руският ежедневник  \"Московский Комсомолец\" . \r\n„От 22 август влезе в сила пакет от нови санкции на САЩ срещу Русия. Когато сенаторите представиха на 2 август съответният проектозакон, познатата тема на \"руската намеса\" в изборите, \"руската агресия\" и т.н., бяха обявени за оправдание за \"най-жестоките санкции, които някога са били въведени\". Но в крайна сметка причината е изключително съмнителния случай \"Скрипал\" и санкциите ще бъдат приети въз основа на Закона от 1991 г. \"За контрола на химическите и биологичните оръжия… И всички тези глупости, съчетани със случая „Скрипал“, при които обвиняемият трябва да доказва невинността си, без да има достъп до доказателствата и материалите по делото, станаха претекст за мащабна икономическа агресия срещу ядрена страна. Вече искаме следващите избори в САЩ да се проведат възможно най-скоро, може би най-сетне на някой ще му олекне! \" \r\n*** Латвия и Естония ще искат компенсации от Русия за „съветската окупация“, пише руският ежедневник  „Комсомолская правда“ . \r\nЛатвия и Естония решиха да обединят усилията си, за да се опитат да претендират от Русия компенсация за \"щетите\", които се твърди, че са причинени през съветската епоха. Това обявиха  министрите на правосъдието на двете балтийски страни, Дзинтарс Разначс (Латвия) и Урмас Рейнсалу (Естония). \r\nВъв вторник, 21 август, Рига бе домакин на първото съвместно заседание на правителствата на двете бивши съветски републики, посветено на стогодишнината на двете държави.", "date": "2018.08.22", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2018/08/22/2558557/nezavisimaya-gazeta-dzhon-boltan-gotvi-politicheski-iznenadi-za-kiev.html", "text": "Съветникът по националната сигурност на САЩ Джон Болтън готви политически изненади за Киев, по думите на Марина Ставничук, бивш представител на Украйна във Венецианската комисия, пише руският ежедневник  “Независимая газета“ . \r\nСъветникът  на президента на САЩ за национална сигурност Джон Болтън ще отиде  в Киев след среща в Женева със секретаря на Руския съвет за сигурност Николай Патрушев. През следващите седмици могат да се проведат преговори между Болтън и руския външен министър Сергей Лавров. Успоредно тече и  процеса на преговори в триъгълника Русия-Германия-Украйна: Ангела Меркел разговаря с Петро Порошенко по телефона преди и след срещата си с Владимир Путин. Всички страни се подготвят за среща на Нормандската четворка. \r\nПреговорите бяха отлагани няколко пъти, тъй като страните се съмняваха в ефективността на срещата. От есента на 2016 г., когато лидерите на \"Нормандия формат\", договорени в началото на 2017 г. да се разработи \"пътна карта\" за изпълнение на споразуменията от  Минск, ситуацията не се е променила. \r\nНяма \"пътна карта\", която да устройва  всички, тъй като Украйна и Руската федерация виждат ситуацията в Донбас и целите на Минския процес по различен начин. Киев успя да приеме закон, който дефинира Русия \"страна-агресор\" (която е страна в конфликта), властите в непризнатите Донецка и Луганска народни републики вижда като окупационната администрация\".  Украинското правителство вижда смисъла на споразумението от Минск -  да се премахнат двете непризнати републики и  да възстанови своята власт над цялата територия до границата с Русия и да възобнови контрола на границата. Русия отрича да е замесен в конфликта, считайки за страни само ДНР и ЛНР (и следователно не признава  украинския терминологията на \"външна агресия\" и нарича ситуацията в Донбас Гражданската война). Ето защо - препоръките на Москва до Киев са за преговори с Донецк и Луганск за политическо споразумение. \r\nВ това състояние преговорите всъщност бяха замразени от година и половина. Сега Западът показа активност, за да измести ситуацията от мъртвата точка. Дипломатическата дейност, която се наблюдава сега, може да бъде свързана с намерението на западните лидери да предотвратят негативните сценарии. Ангела Меркел в разговор с Петро Порошенко след срещата с Владимир Путин заяви, че се обсъжда създаване на мироопазващата мисия на ООН в Донбас. Политологът Фесенко припомни, че медиите са получили информация само за възможната численост на мисията - 30-40 хиляди души. По-рано, по време на преговорите на специалния пратеник на САЩ Кърт Волкър и президентски съветник Владислав Сурков, се появи  информация за вероятния състав на мисията: без участието на войски от НАТО и Организацията на Договора за колективна сигурност(ОДКС), включваща страни от бившия Съветски съюз. Но основните противоречия не бяха решени. Междувременно източник на агенция Интерфакс, запознат с преговорите, заяви, че форматът на преговори Волкър - Сурков \"се е изчерпал.\" Според източника не се планират нови срещи в бъдеще. Въпросът за запазване на формата като такъв се обсъжда. \r\nВ Съединените щати, според изявленията на Кърт Волкър, споделят украинския подход към проблема, но призовават Киев да се удължи закона за  специалния статут, така че да не водят до твърдения за неспазване на споразуменията Минск. Министърът  за временно окупираните територии и вътрешно разселените лица от Украйна Вадим Черниш каза за агенция \"Интерфакс-Украйна\", че западните партньори на Украйна са прави: \"Законът в действителност не работи на практика, тъй като Русия не изпълни своята част от споразуменията Минск.\" \r\nПрессекретарят на руския президент Дмитрий Песков заяви, че Патрушев и Болтън ще се срещнат в Женева на 23 август. Той отбеляза, че дневния ред  там не е фиксиран : \"Разбира се, на първо място са  двустранните отношения и състоянието, в което се намират тези двустранни отношения, а също и, разбира се, обмен на мнения по най-належащите международни проблеми, списъкът на които също е добре известен.\" \r\nНа следващия ден, 24-ти, Болтън ще пристигне в Киев, където той ще участва в отбелязването на  Деня на независимостта на Украйна. Датата е потвърдена от  американското посолство в Украйна  \" Джон Болтън  ще пристигне в Украйна на сутринта на 24 август. Той ще присъства на тържествата и очевидно ще се срещне и с украинското ръководство. Ще бъде натоварен ден ... \"  Юлиян Марков", "date": "2018.08.22", "title": "„Независимая газета“: Джон Болтън готви политически изненади за Киев"}
{"url": "http://www.focus-news.net/news/2018/08/22/2558574/tenis-viktoriya-tomova-i-elitsa-kostova-otpadnaha-v-kvalifikatsiite-za-otkritoto-parvenstvo-na-sasht.html", "text": "Тенис: Виктория Томова отпадна още в първия кръг на пресявките от Откритото пъвенство на САЩ, след като загуби с 1:6, 1:6 от №151 в световната ранглиста германката Антония Лотнер за 59 минути. Българката, която достигна до основната схема на \"Уимбълдън\" по рано тази година беше поставена под номер 21 в квалификациите. По-рано и Елица Костова отпадна в първия кръг на квалификациите. Костова загуби от  в  Фиона Феро (Франция) с 1:6, 7:5, 4:6 за 1 час и 51 минути.", "date": "2018.08.22", "title": "Тенис: Виктория Томова и Елица Костова отпаднаха в квалификациите за Откритото първенство на САЩ"}
{"url": "http://www.focus-news.net/news/2018/08/22/2558576/pregled-na-mezhdunarodnite-novini-do-6-chasa-agentsiya-fokus.html", "text": "Правителството на Македония ще обяви утре, на 24 август, размера на средствата, необходими за провеждането на референдума за името, предава  „24 Вести“. \r\nТекат  последните 24 часа, в които компетентните институции и министерства трябва да представят информация до Министерството на финансите за средствата, които ще отделят за кампанията преди референдума. На 22 август на правителствената сесия всички доклади ще бъдат доставени и ще бъде известно колко ще струва кампанията.  \r\nНад 1700 граждани от диаспората са се регистрирали до днес в дипломатическо-консулските представителства на Македония в чужбина, за да гласуват на предстоящия референдум, информират от Държавната избирателна комисия. Повечето заявления са подадени от Берн, следвани от Любляна, Лондон, Торонто. Засега най-малко се интересуват от референдума македонските граждани, които живеят и работят в Киев, Подгорица и Прищина. \r\n*** Поведението на Русия в Сирия е неконструктивно според Държавния департамент на САЩ, предава  TACC . \r\nАмериканската администрация счита, че Русия се държи по неконструктивен начин от гледна точка на урегулиране  на конфликта в Сирия. Това заяви във вторник американският помощник държавен секретар по европейските и евроазиатските въпроси Уес Мичъл. \r\n\"Ние виждаме две неща, от една страна, можете да видите някои скромни положителни стъпки от страна на руснаците, бих обърнал специално внимание на взаимодействието с Израел, предвид  някои израелски опасения в областта на сигурността . ... По отношение на това как те действат в Сирия, от друга страна, може да се види, че Путин помага на кръвожадния режим в Дамаск, не поддържа законния  Женевски  процес и създава паралелен процес в Астана \", това заяви дипломатът, говорейки на заседание на комисията на външните работи на Сената на Конгреса на САЩ. \r\n\"Така че, като цяло, руснаците не са конструктивен играч в Сирия\", смята представителят на външното министерство на САЩ. \r\n*** Македонският външен министър Никола Димитров получи подкрепата на държавния секретар на САЩ Майк Помпео за членството на Македония  в НАТО, пише македонското електронно издание  \"Плюс Инфо\" . \r\nВъншният министър Никола Димитров проведе официална среща днес във Вашингтон с държавния секретар Майк Помпео, по време на която неговият американски колега твърдо подкрепи Македония, като скоро трябва да стане 30-ия член на НАТО. \r\n„Това е много важен момент за македонската дипломация. С държавния секретар Майк Помпео днес проведохме  среща, която силно ни насърчава - каза Димитров пред журналистите. \r\nТой добави, че моментът на срещата е от голямо значение. \r\n\"Както знаем, ние сме съсредоточени върху вътрешнополитическите процеси. Нуждаем се от победа на референдума, който ще потвърди споразумението, което постигнахме с нашите приятели от Гърция. Македония възнамерява да стане член на НАТО и американските ни партньори дават пълна подкрепа за това\", каза Димитров. \r\nТой посочи, че с толкова окуражителни думи от САЩ утре се връща в Македония, за да предаде лично посланието на македонския народ. \r\nВ изявление до македонското Министерство на външните работи  помощник държавният секретар по европейските въпроси Уес Мичъл приветства македонския си колега за успешното споразумение между Македония и Гърция, постигнато в Преспа. \r\n„Като един от архитектите на споразумението министър Димитров изигра решаваща роля в целия процес. Съединените щати твърдо подкрепят усилията на македонското правителство. Оценяваме ролята, която Димитров играе в целия процес, а САЩ  пожелават и се надяват на успешен референдум \", каза Мичъл пред Македонската информационна агенция. \r\n*** Косовските албанци не зачитат договорът със Сърбия, постигнат с посредничеството на ЕС, заяви министърът на външните работи Сергей Лавров след срещата си с външния министър на Сърбия Ивица Дачич, съобщава македонското електронно издание  A1 On . \r\n„Русия винаги е залагала на цялостно и безусловно прилагане на Резолюция 1244 (на Съвета за сигурност на ООН), поддържаме действията на Белград за цялостно прилагане на този основен документ от международно-правен характер“, посочи Лавров. \r\n„Ние отчитаме конструктивния подход на Белград в разговорите с Прищина с посредничеството на ЕС, което не може да се каже за позицията на косовските албанци. Те не изпълняват онези ангажименти, които бяха постигнати преди много години. Ние вярваме, че ЕС може да поеме напълно своята отговорност за настоящата ситуация и да се опита да осигури прилагането на споменатата резолюция на Съвета за сигурност на ООН“, подчерта Лавров по време на срещата,която се състоя в Сочи. \r\n*** Бившият шеф на кампанията на Доналд Тръмп Пол Манафорт бе признат за виновен за измама във вторник, в първия съдебен процес, произтичащ от разследването на руската намеса на президентските избори през 2016 г. , предава  AFP . \r\nДокато журито не беше в състояние да стигне до присъда по десет обвинения, което накара съдията да обяви частична невинност, Манафорт бе признат за виновен по останалите осем обвинения. \r\nТе включват пет обвинения за подаване на фалшиви данъчни декларации, две обвинения в банкова измама и едно за недеклариране на чуждестранни банкови и финансови сметки. \r\nВсяка от банковите измами носи значителна максимална присъда и 69-годишният Манафорт би могъл теоретично да живее през останалата част от годините си в затвора, въпреки че правен експерт на агенцията прогнозира, че в действителност ще се стигне до присъда под десет години. \r\n*** Латвия и Естония ще искат компенсации от Русия за „съветската окупация“, пише руският ежедневник  „Комсомолская правда“ . \r\nЛатвия и Естония решиха да обединят усилията си, за да се опитат да претендират от Русия компенсация за \"щетите\", които се твърди, че са причинени през съветската епоха. Това обявиха  министрите на правосъдието на двете балтийски страни, Дзинтарс Разначс (Латвия) и Урмас Рейнсалу (Естония). \r\nВъв вторник, 21 август, Рига бе домакин на първото съвместно заседание на правителствата на двете бивши съветски републики, посветено на стогодишнината на двете държави. \r\n*** Регистрирано е много силно земетресение с магнитуд 7.3 край бреговете на Венецуела, става ясно от страницата на  Европейския средиземноморски сеизмологичен център . \r\nЗеметресението е станало в 17:31 местно време (0:31 българско време) на 32 километра източно от град Карупано във Венецуела и на 160 километра западно от Порт-ъф-Спейн, столицата на островите Тринидад и Тобаго в Карибско море на дълбочина от 112 километра. \r\nЗеметресението е усетено силно във Венецуела, както и на островите в карибския район. За сега няма информация за  пострадали хора и нанесени материални щети. Не е обявена опасност от възникване на цунами. \r\n*** Регистрирано е силно земетресение с магнитуд 6.6 в района на архипелага Вануату в Тихия океан, става ясно от страницата на  Европейския средиземноморски сеизмологичен център . \r\nЗеметресението е станало в 9:32 местно време ( 1:32 българско време) на 80 километра източно от град Норсуп и на 195 километра северно от столицата Порт Вила на дълбочина от 10 километра.  \r\nЗеметресението е усетено силно на целия архипелаг. Няма информация за пострадали хора и нанесени материални щети. Не е обявена опасност от възникване на цунами.  \r\n*** Мишел Барние предупреди, че ЕС няма да се подаде на британския натиск за опасност от Брекзит без сделка, пише британският вестник  The Independent . \r\nКазвайки, че е следил британския дебат по въпроса, Мишел Барние каза пред репортери в Брюксел: \"За да бъда много откровен с вас, виждам тази игра на обвинения срещу Европейския съюз в случай на липса на сделка. Но Европейският съюз няма да бъде впечатлен от този вид обвинения, всеки трябва да го разбере“. \r\n\"На първия ден на първата пресконференция, когато застанах пред вас като преговарящ, казах, че Брекзит ще има многобройни последици - човешки, социални последици, икономически, финансови, технически, правни - и казах, че много хора са подценявали тези последици. \" \r\nПредупреждението на Барние идва, след като ЕС и Обединеното кралство обещават да активизират преговорите, като и двете страни искат да постигнат споразумение до октомври. \r\n\"Сега преговорите навлизат в последния етап. Съгласихме се, че отсега нататък ЕС и Обединеното кралство ще преговарят непрекъснато и Доминик Рааб и аз ще се срещаме редовно, за да правим преглед на преговорите и да продължаваме  напред \", каза той. \r\n***  Бившият  адвокат на Доналд Тръмп Майкъл Коен го обвинява, че му е наредил да извършва незаконни плащания по време на кампанията през 2016 година, пише британският вестник  The Times . \r\nБившият адвокат на Тръмп призна, че е извършил плащания на порно звездата Сторми Даниълс, както и на  Карен МакДугал, модел на \"Плейбой\", по разпореждане на кандидат за федерален офис, с основна цел да повлияе на изборите \". 51-годишният адвокат е изправен пред три до шест години затвор, след като се призна за виновен във финансови и банкови измами и укриване на данъци. \r\nОбвиненията срещу Коен,  макар и да не са свързани с разследване за руската намеса в изборите през 2016 г., могат да го накарат да сътрудничи на разследването, водено от Робърт Мюлер. \r\nКоен се призна за виновен само часове след като друг бивш сподвижник на Доналд Тръмп бе признат за виновен по осем обвинения за укриване на данъци и финансови измами. Говорейки и след двете присъди снощи, Тръмп ограничи забележките си до случая на Манафорт, като каза: \"Пол Манафорт е добър човек. Това няма нищо общо с руската намеса. Това е лов на вещици и това е позор. \r\nВъпреки, че признаването на Коен пряко обвинява Тръмп във федерално престъпление, разпоредбите на Министерството на правосъдието не позволяват президента да бъде обвинен. Той обаче би могъл да се изправи срещу импийчмънт, ако демократите спечелят контрола над Конгреса през ноември. \r\n*** „Фейсбук“ е обяви, че е спрял дезинформационни кампании във връзка с Иран и Русия, предава  AFP . \r\nСоциалната мрежа обяви във вторник, че спира кампании за дезинформация от Иран и Русия, като премахва акаунтите като част от битката си срещу фалшиви новини преди изборите в Съединените щати и другаде. \r\nТе са премахнали повече от 650 страници, групи и профили, идентифицирани като \"мрежи от профили, подвеждащи хората за това, което правят\", според изпълнителния директор Марк Зукерберг. \r\nДокато разследването продължава и американските власти са уведомени, съдържанието на някои от страниците е проследено обратно до Иран, а други са свързани с групи, свързани преди това с руски разузнавателни операции, съобщи социалната мрежа. \r\n\"Ние вярваме, че са част от две групи кампании\", каза Зукърбърг. \r\nАкаунтите, някои от които във приложението „Инстаграм“, са били представени като независими новини или групи от гражданското общество, но всъщност са работели  в координирани усилия, твърдят високопоставени служители на социалната мрежа  в брифинг с репортери. \r\nСъдържанието, публикувано от профилите, е насочено към потребителите на „Фейсбук“ във Великобритания, Латинска Америка, Близкия изток и САЩ, според ръководителя на политиката за киберсигурност на компанията  Натаниел Глейхър.", "date": "2018.08.22", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/08/22/2558575/ria-novosti-zemetresenieto-do-bregovete-na-venetsuela-e-useteno-mnogo-silno-v-tsyalata-strana.html", "text": "Земетресението до бреговете на Венецуела е усетено много силно в цялата страна, заяви министърът на вътрешните работи на страната Нестор Реверол, цитиран от  РИА Новости . \r\nЗа сега няма информация за пострадали хора. Последните пет етажа на недостроен небостъргач са се наклонили силно. По стените на  много сгради са се образували големи пукнатини. Те първа предстои оглед и оценка на материалните щети.  Юлиян Марков", "date": "2018.08.22", "title": "РИА Новости: Земетресението до бреговете на Венецуела е усетено много силно в цялата страна"}
{"url": "http://www.focus-news.net/news/2018/08/22/2558578/aa-broyat-na-zhertvite-ot-silnoto-zemetresenie-v-indoneziya-narasna-do-506.html", "text": "Броят на жертвите от силното земетресение в Индонезия нарасна до 506, предава  Anadolu Agency . \r\nСпоред изявление на Сутопо Първо Нугрохо, говорител на Агенцията за управление на бедствията в Индонезия, 506 души са били убити при земетресенията през последните две седмици. \r\nСпоред Нугрохо близо 75 000 къщи са били повредени и 431 436 души са били принудени да напуснат домовете си. Операциите за търсене и спасяване продължават. \r\nНа 5 август земетресението с магнитуд 7,0 разтърси остров Ломбок. \r\nПрез последните 15 дни са регистрирани най-малко 800 вторични труса. Миналия уикенд нови земетресения с магнитуд по-висок от 6,0 разтърсиха този остров.  Юлиян Марков", "date": "2018.08.22", "title": "АА: Броят на жертвите от силното земетресение в Индонезия нарасна до 506"}
{"url": "http://www.focus-news.net/news/2018/08/22/2558580/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . Днес ще бъде слънчево. В следобедните часове, главно над северните и планинските райони ще има временни увеличения на облачността, но ще е почти без валеж. Ще продължи да духа слаб, в Източна България до умерен вятър от изток-североизток. Максимални температури между 29° и 34°, в София 29°. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1) за периода от 01 юни до 15 септември 2018 г. за дните петък - неделя: Ограниченията важат само за следните участъци от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. в посока София – Пловдив; \r\nв неделя от 16 ч. до 20 ч. в посока Бургас – София. \r\nАМ „Струма“: \r\nв събота от 10 ч. до 14 ч. в посока п. в. „Даскалово“ – ГКПП „Кулата“. \r\nАМ „Марица“: \r\nв неделя от 16 ч. до 20 ч. в посока Свиленград – АМ „Тракия“. \r\nи за дните петък – от 17:00 часа до 20:00 часа и неделя – от 14:00 часа до 20:00 часа: \r\n- път I-1 с. Ребърково – Ботевград, като движението се пренасочва по път II-16 Ребърково – Своге – София; \r\n- път I-1 Благоевград – ГКПП „Кулата“; \r\n- път I-5 Русе – Велико Търново; \r\n- път I-9 Варна – Бургас; \r\n- път II-99 Бургас – Царево. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: \r\nДвижението по АМ \"Тракия\" от км 0+000 до км 0+315 посока София се осъществява в една лента поради ремонтни дейности по съоръжение при км 0+000 в активната лента. Движението се извършва в изпреварващата лента и е регулирано с пътни знаци. Срок до 25.08.2018 г. \r\nДвижението по АМ \"Тракия\" от км 0+000 до км 0+315 посока Бургас се осъществява в една лента поради ремонтни дейности по съоръжение при км 0+000 в активната лента. Движението се извършва в изпреварващата лента и е регулирано с пътни знаци. Срок до 25.08.2018 г. \r\nОбласт Бургас: \r\nДвижението в участъка Деветак – Ветрен от км 308+107 до км 359+479 се осъществява в една лента на определени участъци поради частични ремонтни дейности на асфалтовата настилка. Срок до 22.08.2018 г. \r\nАМ „Хемус“:  \r\nОбласт София:  \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г. \r\nДвижението от км 36+170 до км 36+710 в посока София е ограничено поради аварийно – възстановителни дейности по виадукт „Коренишки дол“ при км 36+450. Движението се извършва двупосочно в платното посока Варна. Срок до 20.12.2018 г. \r\nДвижението по от км 36+770 до км 38+150 в посока Варна е ограничено поради аварийно – възстановителни дейности на виадукт при км 37+920. Движението се осъществява двупосочно в платното посока София. Срок 20.12.2018 г.; \r\nДвижението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. Срок 20.12.2018 г. \r\nДвижението по АМ \"Хемус\" в тунел \"Правешки ханове\" посока Варна се осъществява в една лента поради ремонтни дейности по пожароизвестителната инсталация в активната лента. Движението се извършва в изпреварващата лента и е обозначено със съответните пътни знаци. Срок 22.08.2018 г. \r\nАМ „Струма“:  \r\nOбласт Кюстендил: \r\nДвижение с повишено внимание по АМ Струма в посока София при км 56+800 ляво поради ремонтни дейности. Срок до 22.08.2018 г. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Люлин“:  \r\nОбласт София:  \r\nДвижението по АМ „Люлин“ при км 9+700 се извършва двупосочно посока София без спиране на движението поради СМР. Срок до 30.09.2018 г. \r\nДвижението по АМ \"Люлин\" в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел \"Люлин\" до първи тунел \"Мало Бучино\", където движението на всички МПС се осъществява двупосочно в платното посока София - Перник. Скоростта на движение се ограничава до 50 км/ч. Алтернативни маршрути: - за автомобили до 12 тона по път I-1 от пътен възел Драгичево - Владая - София и обратно. - само за леки автомобили по път 1801 Перник - Мало Бучино - Суходол и обратно. Срок 30.09.2018 г. \r\nДвижението по АМ „Люлин“ в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Скоростта на движение се ограничава до 70 км/ч. Срок 30.09.2018 г. Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n-  „Пампорово“ - забранен за МПС над 3,5 т. Срок: целогодишно; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\nо- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана:  \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г. \r\nОбласт Враца: \r\nДвижението по път I-1 Монтана – Враца в района на с. Краводер в участъка oт км 128+369 до км 133+559 е ограничено за всички МПС поради ремонт на мостово съоръжение в района на село Краводер. \r\nОбходен маршрут за МПС с обща маса над 10 т: \r\n- В направление София – Видин: Обходен път на гр. Враца, път III-101 Враца – Криводол – път II-13 Криводол – Липен – Стубел – Крапчене, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца – Обходен път на гр. Враца. \r\nОбходен маршрут за МПС с обща маса до 10 т: \r\n- В направление София – Видин: път I-1, път III-162 Бели извор – Стояново, път III-1621 Стояново – Сумер, по уличната мрежа през с. Сумер, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, път II-13 през гр. Криводол, път III-101 Криводол – Враца – Обходен път на гр. Враца. \r\nОграничението е сигнализирано с пътни знаци съгласно проект за организация на движението. Срок до 30.10.2018 г. \r\nОбласт София:  \r\nДвижението на всички МПС в участъка Жерково – Елешница от км 224+600 до км 229+700 е ограничено поради намален габарит на пътното платно. Срок до 31.08.2018 г.  \r\nДвижението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 13.09.2018 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.;  \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 31.08.2018 г.; \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 30.09.2018 г.; \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nПоради неравности на пътната настилка на път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 31.01.2019 г. \r\nОбласт Благоевград:  \r\nДвижението в участъка гр. Благоевград – гр. Симитли от км 366+000 до км 374+000 се осъществява с повишено внимание поради монтиране на пътни знаци. Срок до 24.08.2018 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), пътен възел І-3, пътен възел „Ботевград“ на АМ „Хемус“ и обратно. Срок до 30.09.2018 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nОбласт Габрово: \r\nДвижението за транзитно преминаващите МПС в двете посоки по път I-5 Габрово – Шипка през проход \"Шипка\" е ограничено поради провеждане на национално честване на 141-та годишнина от Шипченската епопея. През прохода \"Шипка\" да се пропускат само автобуси и леки автомобили с гости и посетители на мероприятието, като е организиран и междуградски автобусен транспорт. За местното движение и идващите от северозапад МПС движението се пренасочва по обходен маршрут: Габрово - гр. Трявна - с. Белица - с. Вонеща вода - Проход на Републиката и обратно. Поставена е необходимата сигнализация. Ограничението е в сила за периода от 8:00 до 20:00 часа на 25.08.2018 г.  \r\nОбласт Стара Загора: \r\nДвижението по път I-5 Шипка – Габрово през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 01.09.2018 г. \r\nОбласт Кърджали: \r\nДвижението по път Черноочене – Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\nДвижение по път I-5 в участъка надлез Кирково – ГКПП Маказа от км 390+090 до км 390+210 се осъществява с повишено внимание поради извършващи се в близост до пътното платно строително-ремонтни дейности. Въведено е ограничение на скоростта. Срок до 31.08.2018 г. \r\nДвижението по път I-5 надлез Кирково – ГКПП Маказа от км 378+400 до км 378+700 се осъществява с повишено внимание поради строително ремонтни дейности.  \r\nСрок до 26.08.2018 г. \r\nОбласт Хасково: \r\nОграничено движение поради ремонтни дейности на пътната инфраструктура движението по околовръстен път на гр. Хасково в участъка от км 293+860 до км 298+482.  Транзитното движение  в посока Кърджали  и обратно се пренасочва през ПВ „Орфей“ в гр. Хасково по обходен маршрут  както следва: \r\nОт начало гр. Хасково  - ПВ „Орфей“ – бул. „Васил Левски“ – бул. „Илинден“ – бул. „Освобождение“ – път I-5  / Хасково – Кърджали /.  Срок до 10.10.2018 г.  \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: \r\nДвижението по път I-6 в участъка Карнобат – Соколово от км 446+000 до км 454+000 се извършва поетапно в една лента с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.08.2018 г. \r\nДвижението по път I-6 в урбанизираната територия на Карнобат от км 456 +500 до км 457+000 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 31.08.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Сливен:  \r\nДвижението в участъка от с. Мокрен до п.кръстовище. „Петолъчката“ от км 232+550 до км 233+550 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок 31.08.2018 г. \r\nДвижението в участъка с. Тополчане – с. Калояново от км 402+700 до км 405+000 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок до 31.08.2018 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 30.09.2018 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\n Обходен маршрут: Кичево – Оброчище. Срок до 28.02.2019 г. \r\nОбласт Бургас:  \r\nДвижението в участъка Бургас – к.к. Слънчев бряг от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 202+307 /разклон за с. Тънково/, път III-9061 Тънково – Александрово, път III-906 Александрово – Каблешково – п.в. „Бургас-север“, по път I-9 при км 229+639 и обратно. Срок до 15.09.2018 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 01.10.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 30.09.2018 г. Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът III-208: Движението по път ІІІ-208 в участъка Провадия – Айтос в района на с. Добромир на км 51+713 се осъществява с повишено внимание поради стеснен участък на пътното платно и повредена мантинела в следствие на ПТП. Участъкът е сигнализиран с пътни знаци и ограничение на скоростта до 30 км/ч. Срок до 31.08.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-208: Движението по път III-208 Златина – Айтос от км 6+600 до км 51+132 се осъществява с повишено внимание поради машинно косене на тревни площи. Движението се осъществява съобразно създадената ВОБД. Срок до 24.08.2018 г. \r\nПът III-731: Движението по път III-731 Блъсково – Черноок от км 30+000 до км 18+000 се осъществява с повишено внимание поради частични ремонтни дейности по асфалтовата настилка. Движението се осъществява съобразно създадената ВОБД и се регулира от сигналисти. Срок 22.08.2018 г. \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nПът III-2009: Движението по път III-2009 Девня – Суворово от км 0+000 до км 10+811 се осъществява с повишено внимание поради частични ремонтни дейности. Срок до 31.10.2018 г.; \r\nПът III-2702: Движението по път III-2702 Вълчи дол – Суворово от км 26+680 до км 36+280 се осъществява с повишено внимание поради частични ремонтни дейности. Срок до 31.10.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: по път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 31.10.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок целогодишно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се пропуска последователно в двете посоки от регулировчици. Срок до 18.00 ч. на 31.10.2018 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: \r\nПът II-14: Движението по път II-14 Видин – Кула – Връшка чука от км 10+100 до км 10+260 е ограничено поради укрепване на свлачище. Обходният маршрут се осъществява по съществуващо ухо /стар път/ в непосредствена близост до път II-14. Движението се регулира с вертикална сигнализация. Срок до 17.11.2018 г. \r\nПът II-14: Движението по път III-114 Лом – Ружинци от км 22+000 до км 43+066 е ограничено за МПС над 12 т. поради ремонтни дейности. Срок до 02.10.2018 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2018 г. \r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички автомобили поради ремонтни дейности по воден цикъл.  \r\nОбходни маршрути: в направление Плевен – Ферибот Оряхово: За автомобили до 10 т. по улици в гр. Оряхово.  \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово. Движещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 26.08.2018 г. \r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 е ограничено поради основен ремонт /рехабилитация/ на пътя. Ограничението е сигнализирано с пътни знаци, съгласно проекта за временна организация. \r\nОбходен маршрут: По уличната мрежа на гр. Козлодуй. Срок 31.08.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г.  \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.  \r\nРемонтни дейности: \r\nПът II-15: Движението по път II-15 в участъка гр. Мизия – гр. Оряхово от км 63+000 до км 76+000 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок: 24.08.2018 г.  \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.08.2018 г. \r\nПът III-103: Движението по път III-103 в участък с. Горна Бешовица – с. Кален се осъществява с повишено внимание поради кастрене на дървета. Работният участък е сигнализиран с пътни знаци. Срок: 31.08.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 20.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 31.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.08.2018 г. \r\nПът III-4402: Движението по път III – 4402 “ /о.п. Севлиево  Габрово/ - Горна Росица – Гъбене – Враниловци”  от км 0+000 до км 4+237  е ограничено поради провеждане на състезание за световен шампионат по мотокрос за “Гран при България 2018” на мотополигон “ Горна Росица в периода от 06:00 ч. на 25.08.2018 г. /събота/ до 20:00 ч. на 26.08.2018г. /неделя/. Движението се осъществява по следния обходен маршрут: по път II – 44 Севлиево – Габрово от км 8+510 до км 12+450 и по път GAB 2181 II - /II- 44, Севлиево – Драгановци/ - Горна Росица. Поставена е необходимата сигнализация. Срок до 20:30 ч. на 26.08.2018 г. \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 31.08.2018 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът II-44: Движението по път II-44 Драгановци – Габрово в участъка от км 14+600 до км 23+978,36 и от км 25+731 до км 28+972,75 се осъществява поетапно двупосочно първо в дясната свободна лента, после в лявата пътна лента поради ремонт на пътно съоръжение при км 20+484. Срок до 31.08.2018 г. \r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена сигнализация. Срок до 31.08.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. \r\nПът II-71: Движението по път II-71 от км 36+760 до км 38+000 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 22.08.2018 г. \r\nПът II-71: Движението по път II-71 от км 80+500 до км 101+000 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.08.2018 г. \r\nПът II-97: Движението по път II-97 /Околовръстен път на гр. Добрич/ от км 7+824 до км 16+539 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.09.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.08.2018 г. \r\nРемонтни дейности: \r\nПът ІІІ-104: Движението по път ІІI-104 Бобошево – Четирци от км 00+000 до км 25+000 се осъществява с повишено внимание поради косене на храсти и машинно косене на тревни площи. Сигнализирано е с пътни знаци.Срок до 24.08.2018 г. \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 24.08.2018 г. \r\nПът ІІІ-107: Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци. Срок до 31.08.2018 г.; \r\nПът ІІІ-107:Движението по път III-107 в района на Рилски манастир от км 27+600 до км 27+800 се осъществява в една лента поради извършване на ремонтни дейности по обрушване на ската и отсичане на дървета по откоса. Движението ще  бъде затваряно за кратки периоди от 10 мин. Участъкът е сигнализиран с пътни знаци.  Ремонтните дейности ще се извършват за времето от  08:00 до 14:00 ч. до 24.08.18 г. \r\nПът ІІІ-623: Движението по път ІІІ-623 в участъка Бобов дол – Жедна от км 14+800 до км 15+560 се осъществява с повишено внимание поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г. \r\nРемонтни дейности: \r\nПът III-507: Движението по път III-507 Кърджали – Мост в участъка гр. Кърджали – Седловина от км 1+700 до км 2+600 се осъществява в една лента поради –  ремонтни дейности. Срок до 05.09.2018 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n- За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nДвижението се регулира с пътни знаци. Срок до 30.11.2018 г. \r\nПът III-358: Движението по път III-358 Ябланица – Гложене в участъка от кръстовище за м. Нановица до кръстовище за с. Малък извор от км 71+169 до км 72+935 е ограничено поради ремонт на мостови съоръжения. Движението се регулира с пътни знаци. Срок до 31.08.2018 г. \r\nОбходен маршрут: по път III-358 от кръстовище с. Малък извор до гр. Ябланица, по път I-3 гр. Ябланица – пътен възел „Коритна”, по път I-4 пътен възел „Коритна”- м. Боаза, по път III-305 м. Боаза - с. Гложене, по път III-358 с. Гложене - кръстовище с. Нановица. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 31.10.2018 г. \r\nПът III-3505: Движението по път III-3505 Казачево – Стефаново от км 0+000 до  \r\nкм 8+500 е ограничено за МПС над 12 тона поради пропадане на банкет и част от пътното платно при км 3+950. Срок до 31.10.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.08.2018 г. \r\nПът II-35: Движението по път II-35 Плевен – Кърнаре в град Троян от км 70+911 до км 73+201 се осъществява с повишено внимание поради довършителни ремонтни работи по банкетите. Водачите да се движат с повишено внимание и съобразена скорост. Срок до 31.08.2018 г.; \r\nПът ІІ-35: Движението по път ІІ-35 Плевен – Троян в участъка от с. Ломец до разклон за с. Дълбок дол от км 64+410 до км 65+213 се осъществява с повишено внимание поради изместване на кабели в банкета. Водачите да се движат със съобразена скорост. Срок: 05.09.2018 г. \r\nПът II-35: Движението по път Плевен – Троян от км 25+450 до км 62+643 се осъществява с повишено внимание поради ръчно и машинно косене на банкети. Водачите да се движат със съобразена скорост. Срок: 24.08.2018 г. \r\nПът ІІІ-307: Движението по път ІІІ-307 Луковит – Тодоричене в гр. Луковит от км 0+400 до км 0+630 се осъществява в една лента поради подмяна на водопровод и възстановяване на асфалтовата настилка. Водачите да се движат с повишено внимание и съобразена скорост. Срок до 24.08.2018 г. \r\nПът III-3505: Движението по път III-3505 Казачево – Стефаново от км 3+600 до км 4+300 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 31.10.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.01.2019 г. \r\nПът ІІІ-112: Движението по път III-112 Смирненски – Славотин от км 20+579 до км 27+736 е ограничено за всички МПС поради извършване на строително монтажни работи. \r\nОбходен маршрут: Смирненски – Одоровци – Белотинци – Смоляновци – Клисурица – Долна рикса – Славотин и обратно. Срок до 21.09.2018 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-1011: Движението по път ІІІ-1011 Владимирово – Мадан – Септемврийци е ограничено за движение на МПС над 10 т. поради извършване на ремонтни дейности на водосток при км 6+323.  \r\nОбходен маршрут: Владимирово - път ІІІ-101 Лехчево - Михайлово и по път ІІІ-133 до Септемврийци и обратно. Срок до 31.08.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 14.09.2018 г. \r\nРемонтни дейности: \r\nПът ІІ-81: Движението по път ІІ-81 Петрохан – Бързия при км 54+500 се осъществява двупосочно в една лента поради срутване на водосток и подпорна стена. Движението е сигнализирано с пътни знаци. Срок до 31.08.2018 г.  \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. \r\nРемонтни дейности: няма. \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: \r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.; \r\nПът ІI-52: Движението по път ІI-52 Свищов – Никопол в участъка разклон Ореш – Лозица от км 64+000 до км 82+000 се осъществява с повишено внимание поради косене на тревни площи. Срок до 22.08.2018 г.; \r\nПът ІІІ-3002: Движението по път III-3002 Българене – Божурлук в участъка Българене – разклон Ореш от км 0+000 до км 20+000 се осъществява с повишено внимание поради машинно косене. Срок до 22.08.2018 г.  \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 15.09.2018 г. \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 30.09.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 15.11.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. \r\nРемонтни дейности:  \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 10.09.2018 г. \r\nПът II-54: Движението по път II-54 гара Бяла –  Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти. Срок до 31.10.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-235: Движението по път ІІІ-235 Окорш – Паисиево – Звенимир от км 0+000 до км 12+000 се осъществява с повишено внимание поради монтаж на СПО. Срок до 24.08.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница, в участъка с. Овен – с. Руйно, от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г. \r\nОПУ-Сливен: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 31.08.2018 г. \r\nПът ІІ-55: Движението по път ІІ-55 /Гурково – Нова Загора - Свиленград/ в участъка от с. Млекарево до ТЕЦ 2 Марица Изток от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 31.08.18 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СМР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно. \r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г. \r\nПът II-86: Движението на МПС под 12 т по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.10.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.10.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. \r\nРемонтни дейности: \r\nПът ІІ-86: Движението по път ІІ-86 Хвойна – Чепеларе, при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г. \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента поради пропадане на банкета и част от лявата лента, в следствие на срутила се подпорна стена от суха каменна зидария. Участъкът е сигнализиран с пътни знаци и светофарна уредба. Срок до 30.09.2018 г. \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м вдясно. Участъкът е сигнализиран с пътни знаци. Срок до 31.09.2018 г. \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г.; \r\nПът ІІ-86: Движението по път ІІ-86 Хвойна – Чепеларе – Проглед от км 69+000 до км 71+000 и от км 80+000 до км 84+000 се осъществява с повишено внимание, съобразно създадената организация на движение поради попълване на банкети, почистване на отводнителни окопи и улеи и изграждане на крило на водосток. Участъкът е сигнализиран с пътни знаци. Срок до 31.08.2018 г. \r\nПът IІІ-864: Движението по път IІІ-864 Пампорово – Стойките от км 5+000 до км 8+000 се осъществява с повишено внимание поради почистване и възстановяване на облицовъчни окопи, попълване на банкети и изграждане на подпорна стена. Срок до 15.09.2018 г. \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 31.09.2018 г.  \r\nПът ІІІ-866: Движението по път ІІІ-866 Девин – Михалково, в отсечката от км 50+500 до км 59+000 /отсечка от новопостроен път при строителството на язовир „Цанков камък“ собственост на НЕК, която не се поддържа от ОПУ-Смолян/ се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. Срок до 31.09.2018 г. \r\nПът ІIІ-867: Движението по път IІІ-867 Средногорци – Мадан от км 0+000 до км 2+000 се осъществява с повишено внимание, съобразно създадената организация на движение поради косене и изсичане за видимост. Участъкът е сигнализиран с пътни знаци. Срок до 18.08.2018 г. \r\nПът ІIІ-867: Движението по път IІІ-867 пътно кръстовище за с. Фабрика – Златорад – Пресека от км 25+000 до км 28+060 и от км 33+000 до км 37+300 се осъществява с повишено внимание, съобразно създадената организация на движение поради почистване на свлачища и оформяне на отводнителни окопи. Участъкът е сигнализиран с пътни знаци. Срок до 18.08.2018 г. \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 31.09.2018 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 31.03.2019 г. \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г. \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 31.08.2018 г.  \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г. \r\nРемонтни дейности:  \r\nПът II-18: Движението по път II-18 Софийски околовръстен път /СОП/ в участъка Казичене – АМ \"Тракия\" от км 34+500 до км 35+500 в платното посока Бургас е ограничено поради ремонтни дейности. Движението се осъществява двупосочно в платното посока Варна. Срок 10.09.2018 г. \r\nПът II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни дейности. Срок до 31.08.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът II-57: Движението по път II-57 Стара Загора – Раднево – път II-55 в участъци от км 0+250 до км 11+074 и от км 12+460 до км 31+880 е ограничено за всички МПС с изключение на автобусният транспорт, който обслужва селата Могила, Малко Кадиево, Сърнево, Диня, Д. Атанасово и Тополяне поради изпълнение на СМР. Движението се ограничава в дните от понеделник до събота включително в часовете от 09:00 ч. до 20:00 ч.  \r\nОбходен маршрут: през гр. Нова Загора. Срок до 29.08.2018 г. \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.08.2018 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.09.2018 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 30.09.2018 г. \r\nПът III-202: Движението по път III-202 Опака – Попово от км 52+553 до км 66+144 се осъществява с повишено внимание поради частични ремонтни дейности на асфалтовата настилка. Срок до 30.08.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.08.2018 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание поради частични ремонтни дейности на асфалтовата настилка. Срок до 30.10.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: няма. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 31.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 31.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът III-5305: Движението по път III-5305 в участъка Обходен път Изток на гр. Ямбол от км 1+760 до км 4+280 се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента съобразно създадената организация. Срок до 24.08.2018 г. \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2018 г.; Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.08.22", "title": "Актуална пътна обстановка"}
{"url": "http://www.focus-news.net/news/2018/08/22/2558582/predstoyashti-sabitiya-v-stranata-za-22-avgust-agentsiya-fokus.html", "text": "*** \r\nОт 10.00 часа ще се проведе заседание на Министерски съвет.  \r\n*** \r\nОт 09.00 часа пред сградата на Министерския съвет ще се проведе протест на Детския радиохор на БНР с настояване да бъде запазен главният диригент на хора маестра Венеция Караманова. \r\n*** \r\nОт 10.00 часа в зала „Проф. Емил Таков“ (рапортна зала на травматологичния комплекс) в УМБАЛСМ „Н. И. Пирогов“ ще се проведе пресконференция за състоянието на лекарката, която падна от висок етаж и за чието лечение се организираха акции по събиране на кръв и средства.  \r\n*** \r\nОт 10.30 часа пред Министерството на земеделието ще се проведе поредното издание на фестивала „От нашата ферма – с любов за вас!“. \r\n*** \r\nОт 11.00 часа председателят на Управителния съвет на Агенция „Пътна инфраструктура“ инж. Светослав Глосов ще провери напредъка при ремонта на виадукта „Коренишки дол“ при 36 км на автомагистрала „Хемус“ и на съоръжението при тунел „Витиня“. \r\n*** \r\nОт 11.00 часа в Пресклуб „България“ на Националния стадион „Васил Левски“ ще се проведе пресконференция по повод масовото изкачване на Черни връх и отбелязването на 123-годишнината от организираното туристическо движение в България. \r\n*** \r\nОт 11.00 часа в Националния пресклуб на БТА ще се проведе пресконференция на фондация „Аплауз България” и Инициативен комитет във връзка с подготовката на Първия международен фестивал „Кралете на ромската музика в Европа”. \r\n*** \r\nОт 11.30 часа на Моста на влюбените край НДК ще бъде открита изложбата „Атмосфера от София и Хавана“. \r\n*** \r\nОт 14.00 часа в Областен информационен център София - град и София - област (бул. „Витоша“ 99, партерен етаж) ще се проведе пресконференция по проекта за ремонт и обновяване на Професионална гимназия по хранително-вкусови технологии „Проф. д-р Георги Павлов” в район „Илинден“. По време на пресконференцията екипът по управление на проекта ще запознае присъстващите с основните дейности, които ще бъдат реализирани в гимназията, както и с очакваните резултати от тяхното изпълнение.   \r\n*** \r\nОт 19.00 часа в Голямата зала на Руския културно-информационен център ще бъде открита фестивалът „Дни на руското кино в България – 2018“. \r\n*** \r\nДесетото юбилейно издание на „Беглика фест“ ще се проведе от 22 до 27 август в района на язовир „Голям Беглик“ в Родопите и ще протече под мотото „Десет стъпки по пътя“.  \r\n***  \r\nОт 10.00 часа в Читалище „Надежда - 1869“ ще се проведе Творческо ателие „Красотата на фолклора“ с Райчо Димитров.  \r\n***  \r\nОт 10.00 часа в музейния комплекс в града продължава Детска академия за изкуства.  \r\n***  \r\nОт 10.30 часа в ще се проведе „По стъпките на предците ни – история, традиции и изкуство“ – открит урок по родолюбие и спортен празник.  \r\n***    \r\nОт 11.00 часа в Регионалния пресклуб на БТА Община Горна Оряховица организира пресконференция за приключване на Проект „Подобряване на условията за икономическо развитие”, в рамките на който бе реконструирана улица „Иван Момчилов” в гр. Горна Оряховица.  \r\n***  \r\nОт 13.00 часа в Читалище „Надежда - 1869“ ще се проведе инициативата „В помощ на библиотекаря“ – кампания за ученици от 5 до 8 клас.  \r\n*** \r\nОт 10.00 часа в детския отдел на Регионална библиотека „Христо Ботев” ще се проведе лятна читалня за деца до 10 години. \r\n*** \r\nОт 11.00 часа в кабинета на председателя на Общински съвет - Перник ще се проведе среща във връзка с предстоящото публично обсъждане на постъпилите предложения за преместване на някои паметници. \r\n*** \r\nОт 18.00 часа в Петрич се организира протестно шествие във връзка с катастрофа от миналата седмица, при която две деца влязоха в болница с тежки наранявания. \r\n*** \r\nОт 10.00 часа в заседателната зала на Общината ще се проведе пресконференция по повод визитата на американския архитект Лий Х. Сколник и екипа му, които ще започнат работа по дизайна на музейния комплекс на Епископската базилика на Филипопол. \r\n*** \r\nОт 11.00 часа в хотел „Империал“ ще се проведе пресконференция за представяне на пловдивското издание на международния конкурс „Spirits Selection“ и съвременните тенденции в индустрията на високоалкохолни напитки в България и по света. \r\n*** \r\nОт 09.00 часа областният координатор на ГЕРБ - Силистра Тодор Тодоров организира приемен ден в общинския офис на партията, който се намира на улица „Васил Левски“ 7, ет.2. \r\n*** \r\nОт 17.00 часа в Художествена галерия – Силистра ще бъдат изложени творбите от Националния пленер „Човек и природа“ – Ветрен – 2018. \r\n*** \r\nОт 10.00 часа в детския отдел на библиотека „Родина“ ще се проведе лятна детска академия.  \r\n*** \r\nОт 10.00 часа в къщата музей „Гео Милев“ ще се проведат литературни занимания за деца от 5 до 9 години.  \r\n*** \r\nОт 11.00 часа в офиса на Областен информационен център – Стара Загора ще се проведе работна среща на тема: „Изпълнение и развитие на инвестиционната програма на Община Стара Загора по ОП „Региони в растеж“.", "date": "2018.08.22", "title": "Предстоящи събития в страната за 22 август (Агенция „Фокус“)"}
{"url": "http://www.focus-news.net/news/2018/08/22/2558583/predstoyashti-mezhdunarodni-sabitiya-za-22-avgust-agentsiya-fokus.html", "text": "Руският президент Владимир Путин ще проведе среща с финландския си колега Саули Ниинистьо. \r\n***  Правителството на Македония ще съобщи размера на средствата, отделени за референдума за името.  \r\n***  Ще се проведат американско-китайски преговори в опит за разрешаването на спора с митата и тарифите между двете страни. \r\n***  Държавният секретар на САЩ Майк Помпео ще проведе среща външния министър на Великобритания Джереми Хънт. \r\n***  Съветът за сигурност на ООН ще проведе заседание, посветено на борбата срещу тероризма. \r\n***  В столицата на Чили ще се проведат протести срещу образователните реформи. \r\n***", "date": "2018.08.22", "title": "Предстоящи международни събития за 22 август (Агенция \"Фокус\")"}
{"url": "http://www.focus-news.net/news/2018/08/22/2558569/afp-feysbuk-e-spryal-dezinformatsionni-kampanii-svarzani-s-iran-i-rusiya.html", "text": "„Фейсбук“ е обяви, че е спрял дезинформационни кампании във връзка с Иран и Русия, предава  AFP . \r\nСоциалната мрежа обяви във вторник, че спира кампании за дезинформация от Иран и Русия, като премахва акаунтите като част от битката си срещу фалшиви новини преди изборите в Съединените щати и другаде. \r\nТе са премахнали повече от 650 страници, групи и профили, идентифицирани като \"мрежи от профили, подвеждащи хората за това, което правят\", според изпълнителния директор Марк Зукерберг. \r\nДокато разследването продължава и американските власти са уведомени, съдържанието на някои от страниците е проследено обратно до Иран, а други са свързани с групи, свързани преди това с руски разузнавателни операции, съобщи социалната мрежа. \r\n\"Ние вярваме, че са част от две групи кампании\", каза Зукърбърг. \r\nАкаунтите, някои от които във приложението „Инстаграм“, са били представени като независими новини или групи от гражданското общество, но всъщност са работели  в координирани усилия, твърдят високопоставени служители на социалната мрежа  в брифинг с репортери. \r\nСъдържанието, публикувано от профилите, е насочено към потребителите на „Фейсбук“ във Великобритания, Латинска Америка, Близкия изток и САЩ, според ръководителя на политиката за киберсигурност на компанията  Натаниел Глейхър.  Юлиян Марков", "date": "2018.08.22", "title": "AFP: „Фейсбук“ е спрял дезинформационни кампании, свързани с Иран и Русия"}
{"url": "http://www.focus-news.net/news/2018/08/22/2558584/nimh-shte-bade-slanchevo-maksimalnite-temperaturi-shte-sa-mezhdu-29-i-34.html", "text": "Атмосферното налягане е малко по-високо от средното за месеца и през деня ще остане без съществена промяна. Днес ще бъде слънчево. В следобедните часове, главно над северните и планинските райони ще има временни увеличения на облачността, но ще е почти без валежи. Ще продължи да духа слаб, в Източна България до умерен вятър от изток-североизток. Максимални температури между 29° и 34°, в София - около 29°.  Това съобщи за  Агенция „Фокус“  дежурния синоптик от НИМХ Боряна Маркова. \r\nПо Черноморието ще бъде слънчево с до умерен вятър от изток-североизток. Максималните температури ще са 27–29°. Температурата на морската вода е 26-27°. Вълнението на морето ще бъде 2-3 бала. \r\nВ планините ще бъде слънчево, след обяд с купеста облачност, но вероятността да превали е малка. Ще духа умерен вятър от изток-североизток. Максималната температура на височина 1200 метра ще е около 22°, на 2000 метра – около 14°.", "date": "2018.08.22", "title": "НИМХ: Ще бъде слънчево, максималните температури ще са между 29° и 34°"}
{"url": "http://www.focus-news.net/news/2018/08/22/2558585/pravitelstvoto-shte-odobri-merkite-za-prisaedinyavane-na-balgariya-kam-chakalnyata-na-evrozonata-i-bankoviya-sayuz.html", "text": "Правителството ще одобри мерките за присъединяване на България към чакалнята на еврозоната (ERM II) и банковия съюз. Tова предвижда  дневния ред  на днешното заседание на Министерски съвет. На 12 юли  България получи пътна карта за реформи и ориентировъчна дата за едновременно влизане в чакалнята на еврозоната и банковия съюз. В официална позиция на Еврогурпата се посочва, че българските власти трябва да приложат задълбочените реформи, залегнали в механизма за сътрудничество, и проверка в областта на съдебната реформа и в борбата срещу корупцията и организираната престъпност заради важността им за стабилността и целостта на финансовата система. \r\nНа вниманието на кабинета ще бъде представен и проект за определяне на временно изпълняващ функциите на председател на Държавната агенция за метеорологичен и технически надзор. \r\nМинистърът на образованието и науката Красимир Вълчев ще внесе проект за постановление за одобряване на допълнителни трансфери по бюджетите на общините за 2018 г. за финансово осигуряване на дейности по национална програма \"Осигуряване на съвременна образователна среда\". \r\nМинистрите ще разгледат и проект за решение за определяне състава на Обществения съвет към център \"Фонд за лечение на деца\", внесен от министъра на здравеопазването Кирил Ананиев.", "date": "2018.08.22", "title": "Правителството ще одобри мерките за присъединяване на България към чакалнята на еврозоната и банковия съюз"}
{"url": "http://www.focus-news.net/news/2018/08/22/2558565/the-guardian-es-i-velikobritaniya-shte-zapochnat-razgovori-za-preodolyavane-na-zastoya-v-pregovorite-za-sporazumenie-sled-brekzit.html", "text": "Европейския съюз и Великобритания ще започнат разговори за преодоляване на застоя  в преговорите за споразумение след Брекзит, пише британският вестник  The Guardian . \r\n\"Преговорите сега навлизат в заключителния етап\", каза Мишел Барние, бившият френски министър, който ръководи преговорите за ЕС. \"Съгласихме се, че отсега нататък ЕС и Великобритания ще преговарят непрекъснато\". \r\nДоминик Рааб, който стана министър за Брекзит миналия месец след поредица от оставки, заяви: \"Трябва да засилим интензивността на преговорите при влизането ни в заключителната фаза и ние се съгласихме да се срещаме редовно, за да разрешаваме тези нерешени въпроси\". \r\nС напредването на времето и наближаващия  краен срок за постигане на споразумение, Рааб каза, че остава уверен в сключването на сделка през октомври, докато френският му колега заяви, че парламентарните графици показват, че може да се стигне до споразумение \"със сигурност не по-късно от началото на ноември\" , \r\nДвете страни възобновиха разговорите за Брекзит миналата седмица след триседмична лятна ваканция, но различията са видими. Източници от ЕС съобщиха, че е имало малък напредък през двата дни на техническите преговори миналата седмица, които се съсредоточиха върху сложния проблем с ирландската граница и бъдещите отношения. Рааб каза, че е имал \"честни разговори\" с Барние за техните различия. \r\nСтарши служители от Обединеното кралство и ЕС ще се съберат в сряда, за да продължат преговорите, а Рааб и Барние ще се срещнат следващата седмица, за да оценят напредъка. \r\nБританското правителство се опита да заобиколи Барние, като се обърне директно към националните столици, но стратегията все още не показва видими резултати. \r\nПо-късно тази седмица Рааб ще предостави повече подробности за плановете на правителството за действие при липса на споразумение , но отхвърли твърденията, че може да има недостиг на лекарства. \"Както ще видите, когато изложим плановете си, някои от тези „изправящи косата“ твърдения  са много далеч от истината и очаквам да обясня контекста в четвъртък\". \r\nРааб заяви пред Би Би Си, че ще действа бързо, за да осигури правата на европейските граждани в Обединеното кралство в случай на сценарий, при който няма сделка. \"Немислимо е да направим нещо друго освен да се уверим, че те ще са законно в положение, в което са сигурни, че ще останат.\" \r\nДумите му едва ли биха успокоили 3-те милиона граждани на ЕС в Обединеното кралство, които се опасяват, че ще загубят права, свързани със заетостта, пенсиите, здравеопазването и образованието, които биха били гарантирани при споразумение след Брекзит.  Юлиян Марков", "date": "2018.08.22", "title": "The Guardian: ЕС и Великобритания ще започнат разговори за преодоляване на застоя  в преговорите за споразумение след Брекзит"}
{"url": "http://www.focus-news.net/news/2018/08/22/2558586/api-inzh-svetoslav-glosov-shte-proveri-napredaka-pri-remonta-na-viadukta-korenishki-dol-i-na-saorazhenieto-pri-tunel-vitinya-na-avtomagistrala-hemus.html", "text": "Председателят на Управителния съвет на Агенция „Пътна инфраструктура“ инж. Светослав Глосов ще провери напредъка при ремонта на виадукта „Коренишки дол“ при 36 км на автомагистрала „Хемус“ и на съоръжението при тунел „Витиня“. Това съобщиха от пресцентъра на  Агенция „Пътна инфраструктура“ .  \r\nВ момента се обновяват четири от предвидените за ремонт общо 6 носещи колони на „Коренишки дол“. Виадуктът е с дължина 481 метра и е в експлоатация от 1986 г. и от тогава не е основно ремонтиран. Работи се по съоръжението в посока София.  \r\nВиадуктът при тунел „Витиня“ при 33 км на автомагистрала „Хемус“ е с дължина 225 метра. В експлоатация е от 1984 г. Ремонтира се съоръжението в платното за София, което е при входа на тръбата за София на тунел „Витиня“. Възстановени са всички носещи стълбове на виадукта. Строително-монтажните работи по конструкцията на пътното платно продължават със саниране на пътната плоча, тратоарните конзоли и фугите на съоръжението.", "date": "2018.08.22", "title": "АПИ: Инж. Светослав Глосов ще провери напредъка при ремонта на виадукта „Коренишки дол“ и на съоръжението при тунел „Витиня“ на автомагистрала „Хемус“"}
{"url": "http://www.focus-news.net/news/2018/08/22/2558589/ochakva-se-pravitelstvoto-da-reshi-dali-da-razdeli-nimh-ot-ban.html", "text": "Очаква се правителството да реши дали да раздели НИМХ от БАН.  Вчера, ден преди да изтече даденият от премиера Бойко Борисов срок, в който Националният институт по метеорология и хидрология (НИМХ) и Българската академия на науките (БАН) трябваше да се разберат за финансирането на НИМХ, стана ясно, че двете институции не са постигнали консенсус. БАН предлага НИМХ–БАН да остане в състава на Академията с разширена финансова независимост на Института. За целта от Академията предлагат целият бюджет на НИМХ-БАН, включително заплатите на учените и служителите, да бъде приеман от МС на отделен ред в бюджета на БАН, а при изчисляване на средствата за заплати в Института като база да се взимат основните заплати в БАН по категории. Синоптиците не са приели предложението на ръководството на БАН, тъй като според тях то запазва сегашното статукво. Служителите на НИМХ настояват правителството да вземе незабавно мерки за изваждането на НИМХ от БАН и преминаването му към Министерство на образованието и науката.  Агенция \"Фокус\" припомня:  Преди 10 дни премиерът Бойко Борисов проведе спешна среща с министъра на образованието и науката Красимир Вълчев, както и с представители на ръководствата на БАН и НИМХ, до която се стигна, след като метеоролозите обявиха, че ще прекратят работата си, ако окончателно не напуснат БАН и не преминат под шапката на МОН като самостоятелна научна организация със свой бюджет. Причина за тяхното недоволство бе неравномерното според тях разпределяне на парите в БАН. Тогава министър-председателят даде срок  до 22 август НИМХ и БАН да намерят решение на проблема. Министър Вълчев посочи, че ако това не се случи, решението ще бъде взето от правителството.", "date": "2018.08.22", "title": "Очаква се правителството да реши дали да раздели НИМХ от БАН"}
{"url": "http://www.focus-news.net/news/2018/08/22/2558581/cnn-srutvaneto-na-mosta-v-genua-pokaza-nedostatatsite-na-savremenna-italiya.html", "text": "Срутването на моста в Генуа показа недостатъците на съвременна Италия, пише на своята страница телевизионният канал  CNN . \r\nСлед катастрофата бе започнато разследване на убийство поради небрежност. Но моста, както и на повечето пътища и магистрали в Италия, спешно се нуждаеше от ремонт. И не защото е бил построен преди много десетилетия. Има мостове, които стоят от епохата на  от древния Рим до днес. \r\nМостът Моранди в Генуа никога не е бил напълно реновиран, въпреки факта, че очевидно спешно се е нуждаел ремонт. \r\nМатео Салвини италианският вицепремиер и голям критик на Европейския съюз, след трагедията на своя профил в социалната мрежа“Туитър“ обяви: \"Ако има препятствия в Европа, които ни пречат на изразходването на пари за сигурността на училищата, в които учат децата ни или магистралите, по които пътуват нашите работници, ние ще поставяме безопасността на италианците като приоритет над всичко и всички. \" \r\nНо истината е, че въпреки че са предоставени публични средства за модернизация и изграждане на нови пътища, те никога не са били използвани. Парите са тук, но не знаем какво да правим с тях. Италия е под средния показател за неусвояване на европейски средства, предназначени за подпомагане на инфраструктурни проекти \" \r\nВиновникът за такова развитие е до голяма степен политиката. Новоизбраното правителство може да промени ключовите инфраструктурни планове, одобрени от предишния кабинет, поради \"промяната на приоритетите\" или натиска на различни лобисти, пише CNN. \r\nПрекомерната бюрокрация е още една от пречките, които пречат на изпълнението на инфраструктурни проекти в Италия и мафията също . Корупцията в обществените услуги и участието на престъпни групи в публичните търгове забавят модернизирането на крехката италианска обществена инфраструктура. Ще отнеме много време, за да се установят виновните за трагедията в Генуа.  Юлиян Марков", "date": "2018.08.22", "title": "CNN: Срутването на моста в Генуа показа недостатъците на съвременна Италия"}
{"url": "http://www.focus-news.net/news/2018/08/22/2558566/the-independent-mishel-barnie-predupredi-che-es-nyama-da-se-podade-na-britanskiya-natisk-za-opasnost-ot-brekzit-bez-sdelka.html", "text": "Мишел Барние предупреди, че ЕС няма да се подаде на британския натиск за опасност от Брекзит без сделка, пише британският вестник  The Independent . \r\nКазвайки, че е следил британския дебат по въпроса, Мишел Барние каза пред репортери в Брюксел: \"За да бъда много откровен с вас, виждам тази игра на обвинения срещу Европейския съюз в случай на липса на сделка. Но Европейският съюз няма да бъде впечатлен от този вид обвинения, всеки трябва да го разбере“. \r\n\"На първия ден на първата пресконференция, когато застанах пред вас като преговарящ, казах, че Брекзит ще има многобройни последици - човешки, социални последици, икономически, финансови, технически, правни - и казах, че много хора са подценявали тези последици. \" \r\nПредупреждението на Барние идва, след като ЕС и Обединеното кралство обещават да активизират преговорите, като и двете страни искат да постигнат споразумение до октомври. \r\n\"Сега преговорите навлизат в последния етап. Съгласихме се, че отсега нататък ЕС и Обединеното кралство ще преговарят непрекъснато и Доминик Рааб и аз ще се срещаме редовно, за да правим преглед на преговорите и да продължаваме  напред \", каза той.  Юлиян Марков", "date": "2018.08.22", "title": "The Independent: Мишел Барние предупреди, че ЕС няма да се подаде на британския натиск за опасност от Брекзит без сделка"}
{"url": "http://www.focus-news.net/news/2018/08/22/2558588/", "text": "Бившият адвокат на американския президент Доналд Тръмп Майкъл Коен е „готов да предостави всякаква информация на специалния прокурор Робърт Мюлер“ според думите на един от адвокатите му Лени Дейвис пред американския телевизионен  канал MSMBC, цитиран от  TACC . \r\n\"Мога да кажа, че Коен знае за неща, които могат да бъдат от особен интерес за специалния прокурор и ще се радва да му каже всичко, което знае\", - каза Лени Дейвис. Той посочи, че клиентът му е \"ангажиран да [установи] истината, която представлява сериозна заплаха\" за американския президент Доналд Тръмп. \r\nСпоред Дейвис, става дума  \"не само за очевидната възможност за тайно споразумение с цел да компрометира американската демокрация на  изборите през 2016 г., но и признаването на хакерската намеса\". Адвокатът изясни, че клиентът му знае подробности за срещата между сина на Тръмп и адвокат от Русия, която се проведе през юни 2016 г. и е от особен интерес за Мюлер.  Както подчертава Дейвис, настоящият американски лидер, въпреки уверенията си, предварително е знаел за подготовката на срещата. \r\nСинът на Тръмп младши признава, че през юни 2016 г. е провел среща в Ню Йорк с адвокат от Руската федерация, Наталия Веселницкия. Той не отрича, че се съгласява на разговор, тъй като се е надявал да получи информация с компрометиращ характер за Хилари Клинтън. Политическите опоненти на настоящия президент твърдят, че срещата се смята за потвърждение на предполагаемите връзки между щаба на кампанията на Тръмп и Русия. \r\nФедералния съд в Ню Йорк във вторник определени гаранция в размер на 500 хиляди долара за освобождаването на Коен преди обявяването на присъдата му на 12 декември. Адвокатът на бившия президент се призна за виновен по осем обвинения, включително и укриване на данъци, нарушение на правилата за финансиране на кампаниите, измами в банковия сектор и предоставянето на невярна информация на финансовите институции на САЩ. Това ще му осигури намаляване на присъдата, която може да бъде между четири и шест години.  Юлиян Марков", "date": "2018.08.22", "title": "ТАСС: Бившият адвокат на Доналд Тръмп Майкъл Коен е „готов да предостави всякаква информация на прокурора Робърт Мюлер“"}
{"url": "http://www.focus-news.net/news/2018/08/22/2558579/tass-amerikanski-senator-preduprezhdava-za-vazmozhni-novi-sanktsii-sreshtu-rusiya-sled-mezhdinnite-izbori.html", "text": "Американският сенатор Мич МакКонъл, лидер на републиканското мнозинство в Сената, предупреждава за възможни нови санкции срещу Русия след междинните избори, предава  TACC . \r\nСенаторът отбеляза, че „разглеждането на нови санкции е в приоритета на Конгреса, но може би няма достатъчно време да ги обсъдим и приемем“. Той смята, че шансовете на Конгреса да наложи нови санкции на Русия през септември са изключително малки. \r\n\"Септември вече е доста зает и аз лично се интересувам от проектозакона за санкции срещу Руската федерация\", каза той. \"Надявам се, че двете партии ще могат да разработят нещо, което да можем да приемем\", каза сенаторът. МакКонъл също така отбеляза, че приемането на подобен законопроект може да бъде \"отложено за октомври или за известно време след междинните парламентарни избори на 6 ноември\".  Юлиян Марков", "date": "2018.08.22", "title": "ТАСС: Американски сенатор предупреждава за възможни нови санкции срещу Русия след междинните избори"}
{"url": "http://www.focus-news.net/news/2018/08/22/2558591/moldpres-silnite-valezhi-navodniha-patishta-i-zemedelski-zemi-v-moldova.html", "text": "Силните валежи нводниха пътища и земеделски земи в Молдова, предава  Moldpres . \r\nЗемеделски площи и локални пътни участъци бяха засегнати от силни дъждове през последните два дни. \r\nСпоред Генералния инспекторат за извънредни ситуации, след тежки валежи, няколко пътни участъка бяха унищожени в Кантемир, в това число в Кания – 5.2 километра и 0.3 километра в село Кърпещи. \r\nВ същото време, поради неблагоприятни климатични условия, бяха засегнати земеделски земи и частни домакинства. \r\nВ северната част на страната в село Чишкърени, район Сингереи, дъждът е засегнал 1,2 хектара лозя. В същото село покривите на  три къщи са били отнесени и повредени от силни пориви пориви на вятъра.  Юлиян Марков", "date": "2018.08.22", "title": "Moldpres: Силните валежи наводниха пътища и земеделски земи в Молдова"}
{"url": "http://www.focus-news.net/news/2018/08/22/2558590/sofiya-vavedena-e-vremenna-organizatsiya-na-dvizhenieto-vav-vrazka-s-izgrazhdaneto-na-obosobeno-tramvayno-trase-na-bul-konstantin-velichkov.html", "text": "Въведена е временна организация на движението във връзка с изграждането на обособено трамвайно трасе на бул. „Константин Величков“. Това съобщиха от пресцентъра на  Столична община . Забранява се влизането на пътни превозни средства до 24.00 часа на 27 август по лява лента на пътното платно на бул. „Константин Величков“ в участък от 90 метра след кръстовището с бул. „Тодор Александров“ в посока бул. „Александър Стамболийски“. Ще се обособи трамвайна спирка в лявата пътна лента на бул. „Константин Величков“, успоредно на съществуващата с код 1051 в участък от 35 метра преди кръстовището с бул. „Тодор Александров“ в посока бул. „Александър Стамболийски\".", "date": "2018.08.22", "title": "София: Въведена е временна организация на движението във връзка с изграждането на обособено трамвайно трасе на бул. „Константин Величков“"}
{"url": "http://www.focus-news.net/news/2018/08/22/2558594/voa-siriyskite-bezhantsi-i-humanitarni-grupi-sa-pritesneni-ot-reshenie-na-rusiya-za-repatrirane-na-bezhantsi-ot-livan-i-yordaniya.html", "text": "Сирийските бежанци и хуманитарни групи, включително от Върховния комисариат на ООН (ВКБООН) за бежанците са притеснени от решение на Русия за репатриране на бежанци от Ливан и Йордания, съобщава радио  Voice of America . \r\nТе определят решението като преждевременно и смятат, че страната, силно поразена от гражданската война, все още няма готовност и не може да гарантитра достатъчно сигурност за  завръщащите се. \r\n\"Връщащите се получават консултации от ВКБООН преди заминаването им. До момента ВКБООН не улеснява връщането, защото вярваме, че условията все още не са готови. Но ние консултираме бежанците, които се обръщат към правителството [Йордания] и ВКБООН с желание да се завърнат \", каза Нида Ясин, представител на  ВКБООН в Йордания, пред радиото. \r\n\"ВКБООН твърдо вярва, че е важно бежанците да вземат свои собствени информирани решения за връщане и че то трябва да бъде напълно доброволно\", заяви Ясин. \r\nРусия съобщава, че обсъжда план със сирийското правителство и някои от държавите, които приемат сирийски бежанци, за да улеснят връщането на бежанците в Сирийската арабска република. \r\nМиналата седмица руският президент Владимир Путин по време на посещението си в Германия, засегна и въпросите за Сирия и бежанците с германската страна, подчерта значението на връщането на сирийците в тяхната страна.  Юлиян Марков", "date": "2018.08.22", "title": "VOA: Сирийските бежанци и хуманитарни групи са притеснени от решение на Русия за репатриране на бежанци от Ливан и Йордания"}
{"url": "http://www.focus-news.net/news/2018/08/22/2558592/denyat-22-avgust-v-balgarskata-istoriya.html", "text": "През 1922 г. Тодор Александров нарежда да се създаде Помощна организация на ВМРО в Пиринския край начело с Алеко Василев (Алеко паша). До края на годината там са разстреляни двама окръжни управители, един околийски началник, двама кметове, полицаи и войници. Регламентацията на положението в района е по Временни наредби от 5 септември.  \r\nПрез 1950 г. Турция протестира срещу изпратената на 10 август 1950 г. нота от България, в която се отбелязва, че на 54 028 български турци вече са издадени задгранични паспорти, но само 15 835 от тях са получили турски входни визи и че турската страна създава пречки пред изселващите се.  1969 г. \r\nОткрита е ТЕЦ \"Варна\". 1964 г. \r\nОткрита е ТЕЦ \"Трайчо Костов\" в София. 1955 г. \r\nПодписана е спогодба за разширено икономическо сътрудничество между Народна република България и Германската демократична република (ГДР). 1950 г. \r\nТурция протестира срещу изпратената на 10 август 1950 г. нота от България, в която се отбелязва, че на 54 028 български турци вече са издадени задгранични паспорти, но само 15 835 от тях са получили турски входни визи и че турската страна създава пречки пред изселващите се. Според Турция Конвенцията за установяване, подписана между двете страни през 1925 г. , не предвижда масово изселване, нито срокове за приключването му. От турска страна се опасяват от инфилтрирането на шпиони. Отбелязано е още, че турската икономика не е в състояние да приеме такава вълна бежанци. \r\nВ периода 1950-1951 г. България напускат 156 410 турци, през 1969-1979 г. - 114 420, а през лятото на 1989 г. - над 220 000. В периода 1984 г. – 1985 г. се осъществява масово смяна на имената на българските турци. \r\nНа 8 май 1984 г. Политбюро на ЦК на БКП приема решение за продължаване на обичайните модернизационни мероприятия, с които да се подобри интеграцията на турското малцинство в българското общество. \r\nРешението е подкрепено и от Тодор Живков. Той предлага \"всички партийни държавни и стопански организации да провеждат партийната политика към групата на българските граждани с турско-арабски имена, наричани в документа \"български турци\" при зачитане на Конституцията\". С това решение се набелязват и редица мероприятия за икономическото развитие, патриотичното възпитание и приемането във ВУЗ на младежи от тази етническа група. В документа обаче не е споменато за необходимите мерки, които трябва да се вземат, и е изготвено допълнително решение, утвърдено с протокол №371/1984 в отдел \"Деловодство\" на ЦК. С него се набелязват серия мероприятия срещу протурската и проислямска пропаганда, срещу учители \"български турци\" с националистически и други прояви, за материална и социална подкрепа на браковете между българи и \"български турци\". В изказването си Живков подкрепя и двата проекта и посочва, че по етническия въпрос решенията следва да се изпълняват при пълна секретност. \r\nПосочва се още, че е необходимо да се работи за повсеместна употреба на български език. Дадени са указания говорещите друг език, особено турски, да не бъдат обслужвани в обществени заведения и учреждения. За успешно решаване на въпроса е посочено, че е необходимо изселване на някои националисти, настроени протурски. \r\nИзвън протокола Живков заявява, че е взел еднолично решение за смяна на имената на “българските турци”. Това решение е подкрепено от министър – председателя Георги Атанасов. Предвидено е решението на Тодор Живков да бъде реализирано чрез партийния апарат на БКП под ръководството на премиера Г. Атанасов и на държавните репресивни органи под ръководството на министъра на вътрешните работи Димитър Стоянов. Указания от Тодор Живков Атанасов и Стоянов получават на 10 декември 1984 г. На проведено съвещание на ръководството на МВР е разпоредено да бъде предприето преименуване на българските граждани с турски имена във всички окръзи. \r\nС решение на Политбюро на БКП в края на месец декември 1989 г. е отречен т.нар. “Възродителен процес”. През 1991 г. прокуратурата на въоръжените сили повдига обвинения срещу Димитър Стоянов, Тодор Живков, Пенчо Кубадински, Георги Атанасов и Петър Младенов. Делото многократно е внасяно от прокуратурата за разглеждане във Върховния съд, като е връщано за доразследване. 1945 г. \r\nМинистърът на външните работи проф. Петко Стайнов заявява пред чуждестранни журналисти по повод на нотите на САЩ и Англия, че според клаузите на примирието искания към българското правителство могат да се отправят само от СКК, която до момента не е поискала отлагане на изборите. Затова, ако до полунощ на 25 август няма нареждане от СКК, изборите ще се проведат на 26 август, т. е. българските власти не биха се противопоставили, ако СКК официално поиска от тях да отложат изборите. \r\nСъюзната контролна комисия (СКК) е контролен орган, създаден да следи за изпълнението на условията на Московското примирие, сключено на 28 октомври 1944 г. между България и Великите сили победителки. В състава на СКК са включени представители на СССР, Англия и САЩ. Дейността на комисията се ръководи от съветския маршал Ф. И. Толбухин, който по-късно е заместен от ген.-полк. С. С. Бирюзов. Целта на СКК е да наблюдава за предаването на СССР на всички обекти, принадлежали до този момент на Германия и съюзниците и, да съдейства за прочистването на Българската армия от фашистки елементи, да подпомага преминаването на войската и флота към мирновременно устройство и др. В определени моменти членовете на комисията се опитват да влияят върху вътрешнополитическото развитие на страната. СКК преустановява дейността си на 15 септември 1947 след ратифицирането на Парижкия мирен договор. 1944 г. \r\nНа две заседания на германската Главна квартира, състояли се на 22 и 24 август, Хитлер се изказва за организиране на \"вътрешен преврат\" в България. 1941 г. \r\nПо време на Втората световна война бойна група на БКП взривява във Варна влакова композиция на Вермахта, предназначена за Източния фронт. 1922 г. \r\nТодор Александров нарежда да се създаде Помощна организация на ВМРО в Пиринския край начело с Алеко Василев (Алеко паша). До края на годината там са разстреляни двама окръжни управители, един околийски началник, двама кметове, полицаи и войници. Регламентацията на положението в района е по Временни наредби от 5 септември. 1913 г. \r\nВ Цариград започват турско-българските преговори за мир. 1886 г. \r\nРазформирован е Първи артилерийски полк заради участието му в преврата на 9 август. \r\nНа 8 срещу 9 август 1886 г. е извършен държавен преврат от група офицери русофили, недоволни от външнополитическия курс на княз Александър I Батенберг. Начело на преврата застават майор П. Груев и капитаните А. Бендерев и Р. Димитриев. С помощта на юнкерите от Военното училище и части от Струмския полк те обезоръжават охраната около двореца в София и заставят княза да подпише прокламация към българския народ, че се от казва от заемания престол. Тъй като акцията няма подкрепата на българската общественост, не завършва с успех. Против превратаджиите се обявява Ст. Стамболов, който по онова време е председател на Народното събрание. С помощта на части от Пловдивския гарнизон той извършва контрапреврат. Князът, който след детронирането му е изведен вън от пределите на Княжеството, е повикан да се завърне обратно и заеме българския престол. Макар и да се завръща в България, княз Александър I Батенберг отказва да встъпи отново на престола, мотивирайки се с нежеланието, изказано по този повод от руския император. С повторна прокламация към българския народ той известява, че се отказва от българския престол, и след като назначава Регентски съвет в състав: Ст. Стамболов, П. Каравелов и С. Муткуров, напуска България. След неуспеха на преврата участвалите в него офицери емигрират вън от Княжеството и търсят убежище в Румъния, а после и в Русия. Държавният преврат бележи началото на един повратен момент в новата политическа история на България. Той поставя началото на българската криза, която продължила цяло десетилетие и приключва с признаването на княз Фердинанд I от Русия и останалите велики сили през 1896 г. за законен български владетел. 1885 г. \r\nИзбухва дипломатически конфликт с Румъния за възвишението Арабтабия край Силистра. 1879 г. \r\nОт 22 до 31 август се състои събор на митрополитите и духовенството в София по уредба на църквата в Княжеството. На събора е одобрена записката на архиерейското събрание в Търново от 1 май. \r\nНа архиерейско събрание на митрополити и епископи от Княжеството е осъдено в Търново на 29 март 1879 г. църковното устройство на Българската екзархия и е изготвена записка от 1 май. 1877 г. \r\nСюлейман паша решава да прегрупира своите войски, като премине в тила на шипченските защитници и прекъсне пътя за Габрово. Руското командване организира прехвърляне на подкрепления за Шипченския отряд. \r\nПрез 1877- 1878 г. се води война между Русия и Турция, която довежда до освобождаването на по-голямата част от българския народ от османско иго и до възстановяването на Българската държава. Войната е предизвикана от подема на националноосвободителните движения на Балканите (въстанието в Босна и Херцеговина 1875-1878 г., с което започва т. нар. Източна криза, Старозагорското въстание 1875 г., Априлското въстание 1876 г. в България) и широкото обществено движение в тяхна подкрепа. Целта на Русия е да подпомогне революционното движение в стремежа си да засили своето влияние на Балканите и да премахне някои неблагоприятни за нея последици от Кримската война (1853-1856 г.). 1867 г. \r\nВ периода 22-26 август Васил Левски пребивава заедно с воеводата Панайот Хитов и Иван Попхристов Кършовски (писар на четата на Хитов) в Белград в “Хайдут Велковото кафене” (където вероятно е имало и хан). 1849 г. \r\nВъв Видин пристига ръководителят на унгарската националноосвободителна революция Лайош Кошут. След поражението на революцията една част от участниците в нея търсят убежище в Османската империя. Първоначално Високата порта приема емигрантите във Видин, а впоследствие ги разпределя в няколко града, като най-компактна е групата, която се установява в Шумен. Според някои източници емигрантите са около 890-900, според други - 1469 души. По-късно повечето от унгарските и полските патриоти се прехвърлят към Западна Европа или САЩ, но някои от тях остават да живеят в пределите на Османската империя. 1842 г. \r\nС помощта на свои приятели Георги Раковски отпътува тайно от Цариград към Марсилия. 1829 г. \r\nСултан Махмуд ІІ се разпорежда да започнат мирни преговори с Русия. Мирните преговори завършват с подписването на Одринския мирен договор през 1829 г., който слага край на Руско-турската война 1828-1829 г. Договорът е подписан на 2 септември в Одрин. По силата на този акт Османската империя се задължава да изпълни условията на Акерманската конвенция от 1826 г. и да отстъпи на Русия областта по долното течение на р. Дунав и по Кавказкото крайбрежие на Черно море. Заедно с това тя разрешава на руски граждани да търгуват свободно из обширните й пазари, свободно корабоплаване през Проливите и пр. Със специални клаузи се признава вътрешната автономия на Сърбия, както и на двете дунавски княжества - Влашко и Молдова. Гърция също получава автономия. Единствено непроменено остава положението на българския народ, който не крие голямото си разочарование от този факт. Поради това след оттеглянето на руските войски от Балканския полуостров значителни части от българското население от Източна България напускат родните си огнища и се заселват във Влашко, Молдова и Южна Русия. На тази дата са родени: 1985 г.  \r\nРоден е Костадин Дяков, български футболист 1936 г. \r\nРоден е Петър Младенов (1936 - 2000). Завършва Московския институт за международни отношения. Член е на ЦК на БКП от 1971 г. От 10 ноември 1989 г. е издигнат за генерален секретар на ЦК на БКП, на който пост е до 2 февруари 1990 г. Заема и отговорни държавни постове: министър на външните работи (декември 1971 - ноември 1989 г.), председател на Държавния съвет (ноември 1989 - април 1990 г.), президент (председател) на Народна република България (април - юли 1990 г.). Умира на 1 юни 2000 г. 1922 г. \r\nРоден е Борислав Шаралиев – български режисьор. В периода 1947-1950 г. учи във ВГИК. От 1951 г. до пенсионирането си работи в СИФ “Бояна”. Председател е на борда на директорите на Бояна филм през 1995 г. Самобитната му индивидуалност и яркият му постановъчен стил се разкриват в разнообразните по жанр и проблематика филми. Творчеството му е граждански ангажирано и защитава нравствените ценности. Режисьор е на: “Две победи” (1956 г.), “В тиха вечер” (1960 г.), “Двама под небето” (1962 г.), “Васката” (тв, 1964 г.), “Рицар без броня” (1966 г.), “Един снимачен ден” (тв, 1968 г.), “Сбогом, приятели!” (1970 г.), “На мястото на дървена Москва” (1971 г.), “Необходимият грешник” (1971 г., документален), “Очакване” (1973 г.), “Апостолите” (1976 г.), “Всичко е любов” (1979 г.), “Записки по българските въстания” (тв, 1981 г.), “Ударът” (1982 г.), “Борис Първи” (1985 г.), “Пльонтек” (1991 г.). Умира на 9 май 2002 г. в София. 1911 г. \r\nРоден е Любен Илиев Василев – български юрист. От 1958 г. е академик. Депутат е в Народното събрание от 1962 г., председател на Комисията по законодателни предложения в НС. Основните му трудове са върху проблемите на гражданското право (\"Гражданско право в Народна република България\", 1951 г.). Умира на 9 февруари 1971 г. в Москва. 1909 г. \r\nРоден е Стоян Цеков Даскалов – български писател. Завършва славянска филология в Софийския университет “Св. Климент Охридски” през 1942 г. Първата му публикация е от 1930 г. в сп. \"Светлоструй\". Работи като учител, редактор във в-к \"Часовой\" (заедно с Д. Чавдаров-Челкаш). Участник е в Отечествената война. Главен редактор е на сп. \"Дружинка\" в годините между 1947-1956 г., редактор е в сп. \"Български воин\" от 1957 г. до 1958 г., сценарист е в Българска кинематография. В белетристичното му творчество намират отражение животът на селянина, промените в бита и психологията му вследствие от новите икономически условия. Автор е на множество книги за деца и сценарии на филми. Сред по- известните му съчинения: \"Мъка\" (1935 г.), \"Магдина чука\" (1940 г.), \"Под ямурлука\" (1941 г.), \"Път. Роман в три части\" (1945 г.), \"Мелницата Липовански\" (1951 г.), \"Своя земя\" (1952 г.), \"Първа дружба\" (1957 г.), \"Стубленските липи\" (1960 г.), \"Село край завод\" (1963 г.) и много др. Умира на 18 май 1985 г. в София. 1903 г. \r\nРоден е изкуствоведът Александър Обретенов (1903 - 1990). Следва музика в Лвов (тогава в Полша, 1925 г.), а след това архитектура. Завършва образованието си във Виена през 1929 г. В България сътрудничи на сп. \"Архитектура\", сп. \"Хиперион\", \"Научна мисъл\", \"РЛФ\", \"Заря\" и др. Статиите му са насочени срещу модернизма и формализма. След 1932 г. е пълномощник и член на ОК на партията в София, Бургас и Русе. Интерниран, преминава в нелегалност от 1941 г. След преврата на 9 септември 1944 г. е завеждащ сектор \"Пропаганда на марксизма-ленинизма\" и преподавател по марксистко-ленинска естетика във ВИТИЗ и Висшия инженерно-строителен институт. Той е председател на Камарата на народна култура и заместник-главен редактор на в-к \"Раб. дело\" от 1945 - 1948 г. От 1947 г. е доцент по научна философия. В периода 1952 - 1966 г. е редовен професор в Държавна политехника ВИАС. Александър Обретенов е основател и главен редактор на в-к \"Народна култура\" (1957). От 1959 г. е директор и създател на Института за изкуствознание при БАН. В периода 1959 - 1963 г. е секретар на Съюза на българските художници. Създател и пръв главен редактор е на сп. \"Проблеми на изкуството\", сп. \"Архитектура\". В теоретичните си трудове разработва проблеми на изобразителното изкуство, архитектурата, музиката, театъра, естетиката и културата при социализма. Автор е на съчиненията: \"Борба за социалното изкуство\" (1950), \"Пролетарски патриотизъм и интернационализъм\" (1950 г.), \"Изкуство и съвременност\" (1960), \"Културната революция в Б-я\" (1968), \"За социалното изкуство и социалната култура\" (1973), \"Социалната функция на архитектурата\" (1978). Умира на 19 септември 1990 г. в София. 1871 г. \r\nРоден е генерал-лейтенант Иван Луков (1871 - 1926). В историята на българската армия името и дейността на генерал-лейтенант Иван Цонев Луков оставят забележителна следа. Роден е в Габрово. На 2 август 1891 г. е произведен в подпоручик. След четиригодишна стажировка като взводен командир и полкови оръжейник на 8-и приморски полк през 1895 г. той е един от офицерите, приети в щаб офицерския курс (1895 - 1897) към Военното училище. След нови три години като командир на рота през 1899 г. постъпва в Николаевската академия на ГЩ на руската армия. От 1901 г. последователно Иван Луков преминава през длъжностите младши и старши адютант на бригада в 4-а преславска дивизия, служи като военен аташе в Париж и Санкт Петербург и началник на щаба на 1-ва пехотна софийска дивизия. На тази длъжност той организира работата на щаба в Балканската война. В това си качество има заслуги за успеха на Лозенградската и Люлебургаз - Бунархисарската операция, както и за марша до Чаталджа. След войните е началник на Военното училище и на 38-и пехотен одрински полк. \r\nПрез Първата световна война е началник на оперативния отдел и помощник на началника на щаба на Действащата армия ген. Жостов. След неговата смърт вече като генерал-майор Иван Луков ръководи щаба на Действащата армия от 1.09.1916 г. до декември 1917 г., когато поема командването на 2-ра армия. Член на делегацията по подписването на Солунското примирие, след което отново поема ръководството на щаба на армията до 7 януари 1920 г., когато е изведен в запаса. За цялата си кариера е награждаван с множество ордени и военни отличия. Умира на 17 април 1926 г. в София. На тази дата умират:   2012 г.  \r\nУмира Стоян Коцев, български футболист и треньор. Rоден е на 29 януари 1945 г. в Ботевград, България. Бронзов медалист с отбора на Славия през 1970 г. Голмайстор на „Б“ група през 1977 с 20 гола и през 1978 г. с 21 гола за Балкан (Ботевград). Отбелязал е и 1 гол за купата на УЕФА. През 1996 г. като старши треньор става шампион на България със Славия. Носител на купата на страната през същата година. Титлата за първенство е първа за отбора след след 53-годишно прекъсване. Бил е треньор и на Балкан, Академик (Св), Чумерна (Елена), Червено знаме (Павликени), Хемус (Троян), младежкия национален отбор по футбол на България. Работил е и в Китай, Добруджа (Добрич) (май 2004 г.) и Марек. След тежко и дълго боледуване умира на 22 август в София. 2001 г. \r\nУмира графикът Стефан Кънчев (1915 - 2001). Роден е на 6 август 1915 г. в Калофер. Завършва специалност “Стенопис” при Дечко Узунов. Работи в областта на приложната графика - плакати, художествено оформление на книги, запазени марки, екслибриси, проспекти, каталози и др. Негови са емблемите на Музикалния театър “Стефан Македонски”, Централен куклен театър, БНТ, “Панорама”, “Реклама”, “Петрол”, “Родопа” и много др. Носител е на много международни награди: награда от Световна изложба на запазената марка, организирана от Американския институт за графични изкуства (Ню Йорк, 1966 г.), награда на филателното изкуство за серия от марки (Франция, 1974 г.), от Международна изложба на запазената марка в Остенде (Белгия, 1994 г.) и др. 1903 г. \r\nУмира Йордан Силянов Пиперков, наричан Пиперката. Той е български революционер, демирхисарски войвода на Вътрешната македоно-одринска революционна организация. Йордан Силянов Пиперката е роден на 13/23 юни 1870 година в село Козица, тогава в Османската империя, днес в Република Македония. Отраства в крайно бедно семейство и не успява да завърши битолската гимназия. Още млад отива в България, където работи във фурна. В София се запознава с харамии, доброволци и участници в Кресненско-разложкото въстание. Заедно с войводата Дончо Златков влиза за първи път в Пиринско. В 1895 г. участва в Четническата акция на Македонския комитет в четата на Стоян войвода и Кочо Лютата. Влиза във Вътрешната македоно-одринска революционна организация през 1897 г. в Кичевската чета на Дуко Тасев. Убийството на Муарем-бег, в което участва и Йордан Пиперката, го принуждава да напусне Македония и пак да замине в България. В Македония се завръща заедно с четата на Мирче Ацев през юни 1900 година, след което обособява агитационно-организаторска чета от 4 души в Крушевско. През 1901 г. е четник на Никола Русински, като след школовката при него става войвода на чета в демирхисарско, в която влизат Гюрчин Наумов, Андрей Петров, Миале от Валмевци, Веле от Илино и Стрезо от Демирхисарските села. До началото на Илинденско-преображенското въстание обикаля също районите на Кичево и Крушево. Унищожава серия турци зулумаджии. В Брезово води голямо сражение, тогава негов подвойвода е Христо Стойков, а секретар му е Лечо Настев. След март 1902 година го инспектират Георги Попхристов и Христо Узунов, заради оплаквания срещу своеволията му, но всичко му е опростено. \r\nНа Смилевския конгрес Йордан Пиперката и Димитър Матлиев са представители на Демирхисарския революционен район. През въстанието с 900 души въстаници напада албанското село Прибилци, после води бой и в местността Гюрчейца, Кичевско. След опожаряването на село Цер Йордан Пиперката с още трима четници отива да разузнае района на изгорялото село. При турска засада на 28 август 1903 г. Йордан Пиперката пада поразен от турски куршум. Заедно с четниците си е погребан тържествено в село Велмевци. След смъртта на Йордан Пиперката неговото място заема първия му помощник Димитър Дечев. Йордан Пиперката остава в спомените на народа, като за него се пеят много песни. 1898 г. \r\nУмира Димитър Василев Македонски – български възрожденски книжовник - публицист, историк и етнограф. Той е роден през 1847 г. в с. Емборе, Кайларско. Учи в българско училище в Цариград. Учителства на различни места, работи като книжар в Битоля в периода 1875-1876 г. Сътрудничи на цариградския български периодичен печат. След Освобождението е учител в София, Плевен и Лом; прокурор и адвокат. Издава в-к “Съгласие”. Той е един от редакторите на в-к “Светлина” и “Македония”. През 1897 г. заминава като редактор на в-к “Новини” за Цариград. През 1867 г. издава “Буквар за употребение в македонските училища” и “Кратка священа история за училищата по Македония”. Събира фолклор, който обнародва в “Българский народен сборник” на В. Чолаков. Пише исторически и етнографски статии в “Периодическо списание на Българското книжовно дружество” (1891 г., 1892 г.). Превежда исторически съчинения от гръцки език. За изготвянето на историческата справка на Агенция “Фокус” са използвани следните източници : \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;руги.;", "date": "2018.08.22", "title": "Денят 22 август в българската история"}
{"url": "http://www.focus-news.net/news/2018/08/22/2558577/reuters-sasht-sa-saglasni-da-se-namalyat-postovete-po-demilitariziranata-zona-mezhdu-severna-i-yuzhna-koreya.html", "text": "САЩ са съгласни да се намалят постовете по  Демилитаризираната зона между Северна и Южна Корея, заяви американският генерал Винсънт Брукс, който командва американските войски в Южна Корея, цитиран от  Reuters . \r\nМинистерството на отбраната на Южна Корея заяви, че планира да намали броя на охранителните постове и оборудване по границата със Северна Корея в рамките на демилитаризираната зона (DMZ), като част от усилията за намаляване на напрежението и изграждане на доверие със своята северна съседка. \r\n\"Имам известни опасения за това, как от военна гледна точка ще се отрази това на способността да се защитава линията на военната демаркация\", каза генералът на САЩ Винсънт Брукс пред репортери в сряда. \r\nНо той призна, че рискът е \"разумен \", а ходът представлява добра възможност за намаляване на напрежението. \r\nОколо 28 500 американски войници са разположени в Южна Корея - наследство от Корейската война, която приключи през 1953 г. с примирие, но което остави Северна Корея технически все още във война с Южна Корея.  Юлиян Марков", "date": "2018.08.22", "title": "Reuters:  САЩ са съгласни да се намалят постовете по  Демилитаризираната зона между Северна и Южна Корея"}
{"url": "http://www.focus-news.net/news/2018/08/22/2558587/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-dunav-most-i-gkpp-dunav-most-2.html", "text": "Интензивен е трафикът за товарни автомобили на изход на ГКПП „Дунав мост“ и ГКПП „Дунав мост 2“. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 6.00 часа. На българо-сръбската, българо-македонската, българо-гръцката и българо-турската граница трафикът е нормален на всички гранични контролно-пропускателни пунктове.", "date": "2018.08.22", "title": "ГД „Гранична полиция“: Интензивен е трафикът за товарни автомобили на изход на ГКПП „Дунав мост“ и ГКПП „Дунав мост 2“"}
{"url": "http://www.focus-news.net/news/2018/08/22/2558599/pazardzhik-povishena-e-opasnostta-ot-padashti-kamani-v-planinskata-chast-na-oblastta.html", "text": "Натоварено е движението по главните пътища на областта. Това съобщи за  Радио „Фокус\" - Пазарджик  дежурният в Областно пътно управление – Пазарджик. Пътните настилки са сухи. Ограничение има на моста в село Бошуля, където е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nРадослава МУРДЖЕВА", "date": "2018.08.22", "title": "Пазарджик: Повишена е опасността от падащи камъни в планинската част на областта"}
{"url": "http://www.focus-news.net/news/2018/08/22/2558595/pregled-na-osnovnite-temi-v-starozagorskiya-pechat.html", "text": "„Задържаха под стража мним адвокат за измама“ е челото на вестник  „Старозагорски новини” . По искане на Районна прокуратура - Стара Загора, съдът е наложил мярка за неотклонение \"задържане под стража\" на недоучилия правните науки 44-годишен старозагорец Иван Митев. Той е привлечен като обвиняем за това, че е предлагал адвокатски услуги на граждани, без да е дипломиран юрист и без да е вписан в нито една адвокатска колегия на територията на страната. В хода на образуваното досъдебно производство е установено, че в периода от ноември 2017 г. до 25 юни 2018 г. в Стара Загора, действайки в условията на продължавано престъпление с цел да набави за себе си имотна облага, е възбудил и поддържал у различни граждани заблуждение, че е адвокат по професия и че ще заведе и ще води от тяхно име и за тяхна сметка граждански дела. Недоучилият правист набирал клиентите си пред сградата на Съдебната палата в родния си град и след като изслушал жалбите им, се договарял да заведе от тяхно име дела пред Районния съд. На няколко пъти през периода Митев получавал финансови средства от пострадалите за адвокатски услуги, държавни такси и др. - общо 1035 лв. Истината лъснала, след като клиентките с ужас установили, че губят имотите си, защото правата им не са били защитени по никакъв начин и се жалвали в \"Икономическа полиция\", откъдето след справка с Висшия адвокатски съвет разкрили измамата. Оказало се, че това не е първата измама на Митев, преди време той вече бил съден за аналогични деяния. В открито заседание състав на Районния съд в Стара Загора е преценил, че от събраните по делото доказателства може да се направи обосновано предположение, че Иван Митев е извършил престъплението, за което е привлечен като обвиняем и съществува реална опасност да се укрие или да извърши друго престъпление. Взетата спрямо него постоянна мярка за неотклонение може да се обжалва пред Окръжен съд - Стара Загора.  \r\n„Александър Димитров: 100 позива ми костваха 3 години в Старозагорския затвор“ е следващо заглавие в старозагорския ежедневник. Казанлък се оказа единственият български град, в който бе припомнена публично 50-годишнината от едно от най-срамните събития в над 1300-годишната история на България. Участието на български войски в окупирането на една далечна, но близка нам по своя славянски език и дух страна - Чехословакия. На 21 август пред паметника на чешките самолетостроители в Града на розите се събраха хора от близо и далеч, с различни съдби и професии, но обединени от своя пиетет към Свободата и Правдата. Сред тях бе и Александър Димитров - един от тримата някогашни студенти, които през лятото на 1968 година измиха (отчасти) срама от лицето на българския народ. Написвайки и разпространявайки няколкостотин позива срещу \"марионетката Живков\". След като поднесе цветя в памет на жертвите на окупационните войски от Варшавския договор, Александър Димитров произнесе кратко слово. \"Нашите надежди, на младите хора в България през 1968 година, бяха големи - сподели той. - Пражката пролет ни окрили, ние смятахме, че това е началото на края на тогавашните комунистически тоталитарни общества. За жалост, това се случи, но цели 20 години по-късно, когато Горбачов бе упълномощен от КПСС да \"трансформира\" комунизма... А на 21 август 1968 година аз бях на море в Приморско, когато научих за нахлуването на войските на Варшавския договор в Чехословакия. Кипнах от гняв!\".  \r\nКогато се прибира в София, се събира с приятелите си състуденти от Историческия факултет - Едуард Генов и Валентин Радев. Решават да изразят протеста си, като разпространят позиви срещу българското участие в окупацията. Написват няколкостотин позива - \"Вън войските на марионетката Живков от Чехословакия\", като използват специален шаблон, за да не бъдат разпознати по почерка. Александър и Еди разпространяват около 150 позива в центъра на София, пускат ги в пощенските кутии на хората. А Вальо, на път за морето, разнася позиви в Пловдив. Пишат и втори позив по повод протеста на осемте руснаци в Москва на Червения площад. После към тяхната група се присламчва Борислав Ст. По многото му въпроси Сашо осъзнава, че милицията е по петите им. Арестуват ги, а в ареста ги държат с подставени лица, които продължават да подпитват. Дават им по 3 години и ги пращат в Старозагорския затвор. Когато излиза на свобода, Александър е интерниран за три години в свищовското село Овча могила. Там обаче среща една очарователна студентка, която скоро става негова жена, която също присъства на поклонението в Казанлък. След като се завръщат в София, Александър Димитров поискал да продължи следването си, но от Ректората не му разрешили да продължи да учи \"история\". Предложили му... \"океанография\", но той отказал. Няколко дни след 10 ноември 1989 година Александър отишъл в Ректората и отново поискал да продължи следването си. Тогава вече не посмели да му откажат. Завършил за година и половина. После записал и втора специалност - \"Международни отношения\". Досега никой в България не се е сетил да предложи Александър и неговите двама приятели (които вече не са между живите) за някакво държавно отличие. Само чехите не забравили този жест на тримата български студенти. През 2008 година той е награден с чешкия орден \"Крамарж\" от президента Вацлав Клаус. \"Убеден съм, че тогава ние постъпихме глупаво... Но това беше единственото правилно решение\", усмихва се тъжно днес Александър Димитров.  \r\n„Заради съмнение за изтичане на газ евакуираха сградата на Социалното подпомагане в Казанлък“ , пише още вестникът. Екипи на пожарна безопасност евакуираха сградата на Социалното подпомагане и данъчната служба в Казанлък. Точно в 10:07 часа на 21 август е подаден сигнал на телефон 112, че в помещенията на зданието, разположено на ул. \"Александър Батенберг\" No 4, се усеща остра миризма, наподобяваща газ. Веднага на мястото са изпратени екипи на ПБЗН, които евакуират общо 43-та служители на двете служби. Веднага след това са информирани специалистите от дружеството \"Ситигаз България\", които започват поетапно спиране на газоподаването в района, за да установят има ли пробив в газопреносната мрежа. Събралите се в района жители информират длъжностните лица, че в последните няколко дни от канализацията се усеща неприятна миризма, която наподобява на газ. След близо тричасова операция от пожарната успяват да установят причинителя. При проверка на имот, разположен в някогашната Консервна фабрика в Казанлък, екипите откриват пластмасова туба с веществото одорант. В резултат на климатичните влияния тубата се е разхерметизирала и веществото е изтекло от нея. Това разкри за \"Старозагорски новини\" Михаил Михайлов - началник на група \"Оперативен център\" в Регионална дирекция ПБЗН - Стара Загора. \"Одорантът е летлива течност, чиято пламна температура е под 23 градуса. В нормална среда се изпарява. Парите на веществото са по-тежки от въздуха, затова се натрупва в ниските части и се усеща преди всичко в канализацията. Това е причината за множеството сигнали в района от последните няколко дни, включително и за евакуацията на сградата, използвана от Социалното подпомагане и данъчната служба в Казанлък\", обясни Михайлов.  \r\nМалко по-късно от \"Ситигаз България\" излязоха с информация, че източникът на неприятната миризма в Казанлък е установен и той не е свързан с пропуски от газоразпределителната мрежа на дружеството, която функционира нормално. Въпреки това специалисти на компанията са продължили с обстойна проверка на газоразпределителната мрежа. След установяване на причинителя служителите на двете служби в Града на розите са били върнати по работните си места. Това е трети инцидент в последните 24 часа в Казанлък, след като в понеделник градът осъмна с взривен банкомат и задигнати близо 40 хил. лв. от него, а малко по-късно се запали жилищна постройка близо до бензиностанция.", "date": "2018.08.22", "title": "Преглед на основните теми в старозагорския печат"}
{"url": "http://www.focus-news.net/news/2018/08/22/2558598/sofiya-v-oblastniya-informatsionen-tsentar-shte-se-provede-preskonferentsiya-otnosno-proekta-za-remont-na-profesionalnata-gimnaziya-po-hranitelno-vkusovi-tehnologii.html", "text": "От 14.00 часа днес в Областен информационен център София - град и София - област на бул. „Витоша“ 99 (партерен етаж) ще се проведе пресконференция по Проект BG16RFOP001-3.002-0041-C01 „Ремонт и обновяване на Професионална гимназия по хранително-вкусови технологии „Проф. д-р Георги Павлов”. Това съобщиха от пресцентъра на  Столична община . Гимназията се намира в столичния район „Илинден”. Дейностите се осъществяват с финансовата подкрепа на Оперативна програма „Региони в растеж” 2014 г. - 2020 г., съфинансирана от Европейския съюз чрез Европейския фонд за регионално развитие.  \r\nПо време на пресконференцията екипът по управление на Проекта ще запознае присъстващите с основните дейности, които ще бъдат реализирани в гимназията, както и с очакваните резултати от тяхното изпълнение.", "date": "2018.08.22", "title": "София: В Областния информационен център ще се проведе пресконференция относно проекта за ремонт на Професионалната гимназия по хранително-вкусови технологии"}
{"url": "http://www.focus-news.net/news/2018/08/22/2558593/v-umbalsm-n-i-pirogov-shte-se-provede-preskonferentsiya-za-sastoyanieto-na-lekarkata-koyato-padna-ot-7-iya-etazh.html", "text": "Днес в УМБАЛСМ „Н. И. Пирогов“ ще се проведе пресконференция за състоянието на лекарката, която падна от 7-ия етаж на сграда. Това съобщиха от пресцентъра на  лечебното заведение . За лечението на лекарката се организираха акции по събиране на кръв и средства.  \r\nПресконференцията ще се проведе от 10.00 часа в зала „Проф. Емил Таков“ (рапортна зала на травматологичния комплекс), ет. 2 (над Спешното отделение).", "date": "2018.08.22", "title": "В УМБАЛСМ „Н. И. Пирогов“ ще се проведе пресконференция за състоянието на лекарката, която падна от 7-ия етаж на сграда"}
{"url": "http://www.focus-news.net/news/2018/08/22/2558597/sport-grigor-dimitrov-e-osmi-postaven-v-osnovnata-shema-na-us-open.html", "text": "Григор Димитров ще бъде осми поставен в основната схема на Откритото първенство по тенис на САЩ, което започва на 27 август в Ню Йорк.  \r\nНомер едно в схемата е защитаващият титлата си и водач в световната ранглиста Рафаел Надал. Втори и трети са съответно Роджър Федерер и Хуан Мартин Дел Потро. \r\nПри жените първа в схемата е световната номер едно Симона Халеп, следвана от Каролин Вожняцки и миналогодишната шампионка Слоун Стивънс. \r\nВ понеделник най-добрият български тенисист падна до осмо място в световната ранглиста, което е най-слабото му класиране от октомври 2017-та година насам.", "date": "2018.08.22", "title": "Спорт: Григор Димитров е осми поставен в основната схема на US Open"}
{"url": "http://www.focus-news.net/news/2018/08/22/2558601/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата днес. Това съобщиха от пресцентъра на  дружеството . \r\nВъв връзка с подмяна на пожарен хидрант на бул. „Тодор Александров“, жк. „Зона Б-5“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: бул. „Тодор Александров“ от бул. „Инж. Иван Иванов“ до ул. „Брегалница“; ул. „Овче поле“ от бул. „Тодор Александров“ до бул. „Александър Стамболийски“; ул. „Българска морава“ от бул. „Тодор Александров“ до бул. „Александър Стамболийски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Овчо поле“ ъгъла с бул. „Тодор Александров“. \r\nВъв връзка с подмяна на спирателен кран на ул. „Димитър Димов“, жк. „Лозенец“, се налага спиране на водоподаването от 10:00 до 22:00 часа на клиентите на „Софийска вода”, живеещи в района на: ул. „Света гора“ по ул. „Димитър Димов“ от ул. „Милин камък“ до ул. „Йоан Екзарх“; ул. „Йоан Екзарх“ от бул. „Джеймс Баучер“ до ул. „Димитър Димов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Света гора“ до 141 ва ЦДГ. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.", "date": "2018.08.22", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/08/22/2558596/denyat-22-avgust-v-svetovnata-istoriya.html", "text": "През 1642 г. започва Гражданска война в Англия след като крал Чарлз I организира армията си срещу пуританските сили на Парламента. През 1864 г. дванадесет държави подписват Женевската конвенция, регламентираща лечението, защитата и отношението към ранените по време на война. Тогава е избран и символът на Червения кръст – червен кръст на бял фон. \r\nПрез 1849 г. за първи път в историята са хвърлени бомби от въздуха — австрийските войски бомбардират от безпилотни балони жителите на Венеция по време на Венецианското въстание за независимост. 2017 г.  \r\nТоварен кораб, плаващ под монголски флаг, потъва край турския бряг на Черно море. Корабът „Леонардо”, дълъг 114 метра, се счупва на две, докато е на котва край брега на Килияс в Истанбул. Едната част е откарана на брега с влекач, а другата потъва. 11-членният екипаж на кораба е спасен.  2016 г. \r\nНай-малко 40 души са убити и стотици хиляди са евакуирани поради наводнения, причинени от тежки дъждове в Централна и Източна Индия. 2015 г. \r\nЮжна Корея евакуира жителите близо до севернокорейската граница, след ескалиране на напрежението. 2014 г.   \r\nОколо 170 бежанци от Сомалия, Либия и Еритрея загиват в Средиземно море при корабокрушение на плавателен съд. 2013 г. \r\nОт бразилеца Давид Миранда, партньор на журналиста от „Гардиън“ Глен Грийнуолд, са иззети шифровани файлове, отнасящи се до бившия служител на ЦРУ Едуард Сноудън 2012 г.  \r\nРусия официално става 156-тия член на Световната търговска организация 2011 г. \r\nОпозицията в Либия с помощта на въздушните удари на НАТО завзема столицата Триполи. Муамар Кадафи е в неизвестност. 2004 г. \r\nКандидатът за президент на САЩ, от Демократическата партия, Джон Кери се ползва с подкрепата на 46 на сто от избирателите. За Джордж Буш биха гласували 45 на сто от имащите право на глас, показва анкета на телевизия Си Би Ес. 1975 г. \r\nСирия и Йордания създават единно армейско командване за водене на бойни действия против Израел 1968 г. \r\nПапа Павел VI пристига в Колумбия на първото посещение на глава на Римокатолическата църква в Латинска Америка. \r\nИмето на Павел VІ се свързва със заключителната фаза на историческия Втори Ватикански Събор, осъвременил Католическата църква. Неговият понтификат продължава 15 години и е смятан за един от най-плодотворните в Католическата църква. В своята енциклика“Еклезиам суам”той потвърждава поетата от Папа Йоан ХХІІІ линия за диалог с християнските църкви и със секуларизирания свят. Подписва големите и новаторски съборни конституции; създава секретариат за отношение с не християните и невярващите; преобразува ватиканските служби; интернационализира кардиналската колегия, като включва в нея богослови и имена от Азия и Африка. Павел VІ пръв поставя проблема за мира в съвременния свят. Още в “Еклезиам суам” той говори за нуждата от “възпитание в духа на мира” и за “хармонично съжителство между народите” – теми, които по-късно ще бъдат на дневен ред на Хелзинската конференция за сигурност и сътрудничество в Европа. \r\nПонтификатът му е потвърждение на идеята в енцикликата, че Църквата трябва да живее историята на човечеството не затворена в самата себе си, а в диалог със света. Павел VІ е и първият папа започнал международните апостолически пътувания. \r\nС името на Папа Джовани Монтини се ражда и ватиканската политика към комунистическия блок, известна като “Остполитик”. През 60-те и 70-те години неговият глобален и мъдър поглед забелязва кризата на комунистическата система , насочена срещу Бога и срещу човека. Той разбира, че въпреки всичко Църквата трябва да продължава духовната си мисия и смята, че всяко завоювано пространство за религиозната свобода на човека е част от пътя към придобиването на пълната свобода и човешките права. Подписва договори с Полша, Югославия и Унгария. 1966 г.   \r\nСъздадена е Азиатската банка за развитие. 1962 г.  \r\nИзвършен е неуспешен опит за убийство на президента на Франция Шарл дьо Гол. 1942 г.  \r\nПо време на Втора световна война Бразилия обявява война на силите на Оста (Германия, Италия и Япония). 1941 г. \r\nПо време на Втората световна война нацистките войски достигат до Ленинград и по-късно започват Блокадата на Ленинград. 1922 г. \r\nЛидерът на ирландската партия \"Шин Фейн\" - Майкъл Колинс е убит от засада. 1913 г. \r\nВ Цариград започват турско-българските преговори за мир, уреждащ границата в Тракия след намесата на Османската империя в Междусъюзническата война. България губи Одринско, но задържа излаза на Егейско море между Марица и Места. Отделна клауза позволява на българските бежанци да се завърнат в Източна Тракия, но тя остава неизпълнена. 1911 г. \r\nОткрита е откраднатата картина Мона Лиза. 1910 г.  \r\nЯпония анексира Корея и я управлява до края на Втората световна война. 1864 г. \r\nДванадесет държави подписват Женевската конвенция, регламентираща лечението, защитата и отношението към ранените по време на война. Тогава е избран и символът на Червения кръст – червен кръст на бял фон. 1849 г. \r\nЗа първи път в историята са хвърлени бомби от въздуха — австрийските войски бомбардират от безпилотни балони жителите на Венеция по време на Венецианското въстание за независимост. 1842 г. \r\nС помощта на свои приятели Георги Раковски отпътува тайно от Цариград към Марсилия. 1829 г. \r\nСултан Махмуд ІІ се разпорежда да започнат мирни преговори с Русия. Мирните преговори завършват с подписването на Одринския мирен договор през 1829 г., който слага край на Руско-турската война 1828-1829 г. Договорът е подписан на 2 септември в Одрин. По силата на този акт Османската империя се задължава да изпълни условията на Акерманската конвенция от 1826 г. и да отстъпи на Русия областта по долното течение на р. Дунав и по Кавказкото крайбрежие на Черно море. Заедно с това тя разрешава на руски граждани да търгуват свободно из обширните й пазари, свободно корабоплаване през Проливите и пр. Със специални клаузи се признава вътрешната автономия на Сърбия, както и на двете дунавски княжества - Влашко и Молдова. Гърция също получава автономия. Единствено непроменено остава положението на българския народ, който не крие голямото си разочарование от този факт. Поради това след оттеглянето на руските войски от Балканския полуостров значителни части от българското население от Източна България напускат родните си огнища и се заселват във Влашко, Молдова и Южна Русия. 1788 г.  \r\nВеликобритания основава колонията Сиера Леоне. 1780 г. \r\nКорабът на Джеймс Кук Resolution се завръща в Англия (Кук е убит на Хаваите по време на пътуването). 1770 г. \r\nЕкспедицията на Джеймс Кук достига източния бряг на Австралия. 1642 г. \r\nЗапочва Гражданска война в Англия, след като крал Чарлз I организира армията си срещу пуританските сили на парламента. През 1641 г. в Англия се прави опит за установяване на републиканската форма на управление. Това става с т.нар. Пуританска революция, водена от Оливър Кромуел. За да узурпира властта, Кромуел подстрекава социалните низини на бунт и извършва цареубийство, екзекутирайки крал Чарлз І Стюарт. Революцията довежда Англия до гражданска война, глад и външнополитичски проблеми, и не успява да утвърди републиката. Двадесет години по-късно монархията е възстановена. 1485 г. \r\nСъс сражението при Босуърт завършва спорът за английския престол, известен като войната между Червената и Бялата роза. В него армията на крал Ричард ІІІ е разбита от войските на претендента за трона граф Хенри. Кралят е убит, а победителят заема неговото място под името Хенри VІІ. С това е поставено началото на династията на Тюдорите. 565 г.  \r\nЗа първи път се съобщава за чудовище в Лох Нес, Шотландия. На тази дата са родени: 1967 г.  \r\nРоден е Лейн Стейли, американски музикант. Той е фронтмен и текстописец на рок групата Алис ин Чейнс, формирана в Сиатъл, Вашингтон през 1987 от Стейли и китаристът Джери Кантрел. Алис ин Чейнс придобиват световна популярност като част от гръндж сцената от началото на 90-те години на 20-ти век. Стейли също така участва в супергрупите Mad Season и Class of '99. По време на кариерата си той се бори с тежка наркотична зависимост, която в крайна сметка води до смъртта му през април 2002. 1964 г. \r\nРоден е Матс Виландер, шведски тенисист. 1934 г. \r\nРоден е американският генерал Норман Шварцкопф. Главнокомандващ на съюзните войски по време на войната в Персийския залив през 1991 година. 1928 г. \r\nРоден е Карлхайнц Щокхаузен - германски композитор, виден представител на музикалния авангардизъм. През 1951 г. завършва кьолнското Висше музикално училище, а по-късно посещава уроци по композиция при Ф. Мартин, О. Месиан и Д. Мийо. От 1953 г. работи в студията за електронна музика на Западногерманското радио в Кьолн. Голяма част от творбите му (“Контрапунктове”, 1959 г., “Моменти”, 1962 г., и др.) имат експериментален характер. Музиката му е типичен представител на елитарното изкуство. 1920 г. \r\nРоден е американският писател фантаст Рей Бредбъри. Автор на \"451 градуса по Фаренхайт\", \"Марсиански хроники\" и др. 1917 г. \r\nРоден е Джон Лий Хукър, американски блус музикант. Името му се превръща в еталон за \"черната\" блус музика заедно с това на другия голям майстор на жанра - Б.Б.Кинг. Песните му „Boogie Chillen“ (1948) и „Boom Boom“ (1962) са включени в специалния списък - „500 Songs that Shaped Rock and Roll“ (500 песни, които оформиха рокендрола), изготвен в „Рокендрол залата на славата“. 1904 г. \r\nРоден е Дън Сяопин – ръководител на Китай след смъртта на Мао Дзедун от 1977 до 1987 г. Поставя началото на реформите в Китай, които водят до бързото икономическо развитие на страната. 1893 г. \r\nРодена е американската писателка Дороти Паркър (1893 - 1967), автор на \"Роди се звезда\". 1874 г. \r\nРоден е германският философ и социолог Макс Шелер (1874 - 1928), един от създателите на философската антропология, аксиологията и социологията на знанието. Изучава принципите и методите на логиката и етиката и тяхното взаимоотношение. В началото на ХХ в. се включва в кръга на последователите на феноменологията на Хусерл, опитвайки се с помощта на феноменологичния метод да обоснове етиката и религията. За разлика от Кант разглежда априоризма не като формален, а като материално-екзистенциален. Изгражда философията на културата на основата на “философията на живота”. Според философските възгледи на Шелер всеки човешки акт е двойствен: той е едновременно духовен и витален. Шелер е автор на трудовете: “Чувството на неприязън в израждането на моралното” (1912), “Формализмът в етиката и материална етика на ценностите” (1913 - 1916), “Бъдещето на капитализма” (1914), “Към феноменологията на трагичното” (1914), “Геният на войната и герм. война” (1915), “Любов и познания” (1916), “За чувството на страдание” (1916), “Към идеята за човека” (1918), “Причините за омразата към немците” (1919), “За вечното в човека” (1921), “Проблеми на една социология на познанието” (1924), “Човекът и историята” (1926 г.), “Човекът в епохата на изравняването” (1927), “Мястото на човека в Космоса” (1928). Умира на 19 май 1928 г. 1862 г. \r\nРоден е френският композитор Клод Дебюси (1862 - 1918), един от основоположниците на импресионизма. Считан за един от най-важните композитори на ХХ век. Дебюси печели Наградата на Рим през 1884 г. с академичната си кантата “Гениалното дете”. Заедно с Ерик Сати, Клод Дебюси членува в Кабалистичния Орден на Кръста на Розата на Станислас де Гайта и Жозефин Пеладан. \r\nПо-значими произведения: „Следобедът на един фавн“, „Бергамаска сюита“, „24 Прелюдии“, „12 етюда“, „Арабески“, операта „Пелеас и Мелизанда“. Умира от рак на 25 март 1918 г., по време на германските бомбардировки на Париж през Първата световна война. 1854 г.  \r\nРоден е Милан I, крал на Сърбия. Първоначално той е сръбски княз (1868-1882), а по-късно крал (1882-1889). Подтикван от австрийците и собствените си експанзионистични стремежи, Милан се обявява против Съединението на Княжество България и Източна Румелия през 1885 г. и нахлува в българската територия, предизвиквайки Сръбско-българската война, която завършва с неуспех за Сърбия. 1818 г. \r\nРоден е Рудолф фон Йеринг – германски юрист. В годините между 1842-1892 г. е професор в университетите в Базел, Рощок, Кил, Виена, Гьотинген. Автор е на юридическите трудове: \"Духът на римското право\", \"Борбата за право\", \"Целта в правото\" и др. Учението му оказва влияние върху формирането на някои юридически доктрини на ХХ в. - \"юриспруденция на интересите\" в Германия, юридическия прагматизъм в САЩ и др. Умира на 17 септември 1892 г. в Гьотинген. 1741 г. \r\nРоден е френският мореплавател Жан Франсоа ла Перуз. Неговата експедиция прави едни от най-значимите открития в Тихия океан. Експедицията му претърпява крушение през 1788 г. и не се завръща във Франция. Мястото на нейната гибел е открито 40 години по-късно от техния сънародник Дюмон Дюрвил. На тази дата умират: 1891 г. \r\nУмира Ян Непомук Неруда – чешки писател. Роден е на 9 юли 1834 г. в Прага. Започва да пише на 23-годишна възраст стихотворения (\"Гробищни песни\", \"Балади и романси\" и др.), а по-късно - очерци, разкази, критика. Определян е за основател на чешката реалистична проза. 1878 г.   \r\nУмира Мария-Кристина Бурбонска, кралица на Испания. 1806 г. \r\nУмира Жан Оноре Фрагонард – френски живописец и график. Той е роден 5 април 1732 г. в Грас, Прованс. Учи при Ж. Б. С. Шарден и Ф. Буше в Париж. От 1756 г. до 1761 г. работи в Италия, където рисува цикъл пейзажни рисунки от околностите на Рим и Неапол. Продължава традицията на “галантния” жанр на Буше. Картините му се отличават със свежест и изискан декоративен колорит, плавни композиционни ритми, изпълнени с чувствителност и пълнокръвна наслада от живота. Негови са творбите: “Въртележка” (1766 г.), “Празник в Сен Клу” (1775 г.), “Бедното семейство”, “Децата на фермера” и др. За изготвянето на историческата справка на Агенция “Фокус” са използвани следните източници : \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;и други.;", "date": "2018.08.22", "title": "Денят 22 август в световната история"}
{"url": "http://www.focus-news.net/news/2018/08/22/2558602/silistra-oblastniyat-koordinator-na-gerb-todor-todorov-organizira-priemna-za-zhitelite-na-obshtina-dulovo.html", "text": "Областният координатор на ГЕРБ - Силистра Тодор Тодоров организира приемен ден за жителите на община Дулово. Това съобщиха от пресцентъра на  ПП ГЕРБ . Приемният ден ще се проведе от 9.00 до 12.00 часа в общинския офис на партията, който се намира на улица \"Васил Левски\" 7, ет.2.", "date": "2018.08.22", "title": "Силистра: Областният координатор на ГЕРБ Тодор Тодоров организира приемна за жителите на община Дулово"}
{"url": "http://www.focus-news.net/news/2018/08/22/2558604/veliko-tarnovo-v-selo-tserova-koriya-shte-se-provede-initsiativata-po-stapkite-na-predtsite-istoriya-traditsii-izkustvo-posvetena-na-vazrozhdenetsa-dimitar-stoyanov.html", "text": "Село Церова кория ще почете възрожденеца Димитър Стоянов, който е един от участниците в четата на Хаджи Димитър. Това съобщиха от пресцентъра на  Община Велико Търново . Инициативата е на Центъра за работа с деца и младежи и на кметството и ще се проведе от 10.30 часа днес с подкрепата на Община Велико Търново и на Съюза на пивоварите в България. \r\nПрограмата „По стъпките на предците – история, традиции, изкуство“, започва с ритуал по издигане на знамето на с. Церова кория, след което ще бъдат поднесени венци и цветя пред паметника на Димитър Стоянов. Веднага след това директорът на Национален парк-музей „Шипка – Бузлуджа“ д-р Чавдар Ангелов ще изнесе беседа на тема „150 години подвиг и памет“, посветена на подвига на четата на Хаджи Димитър и Стефан Караджата, водила през 1868 година първата голяма битка за българската свобода.   \r\nЛитературно-музикална композиция за българските възрожденци и за Димитър Стоянов ще представят децата от Центъра за работа с деца и младежи в село Церова кория. Показани ще бъдат и новите носии за децата и младите хора, изработени с подкрепата на Съюза на пивоварите в България. \r\nВ 11.00 часа в парка в селото ще започне поредица от игри и спортни занимания на открито.", "date": "2018.08.22", "title": "Велико Търново: В село Церова кория ще се проведе инициативата „По стъпките на предците – история, традиции, изкуство“, посветена на възрожденеца Димитър Стоянов"}
{"url": "http://www.focus-news.net/news/2018/08/22/2558605/dobrich-v-remont-sa-chasti-ot-patnite-otsechki-dobrich-varna-i-dobrich-silistra.html", "text": "В ремонт са части от пътните отсечки Добрич-Варна и Добрич-Силистра, предаде кореспондентът на  Радио „Фокус” – Варна . Навсякъде движението е регулирано с пътни знаци. До края на месец се ремонтира част от Околовръстния път на града. Работи се на изхода на Добрич в посока курортния комплекс „Албена“ и в посока Генерал Тошево. В тези участъци се изгражда нова пътна настилка. Навсякъде движението е регулирано с пътни знаци, отправен е апел към водачите да се движат със съобразена скорост. Няма въведени временни ограничения на движението на автомобили в областта с изключение на отсечката Кранево – Варна при км 83+100, където е ограничено движението на МПС над 10 тона. Като обходен маршрут се използва отсечката Кичево – Оброчище. Ограничението е със срок до 28 февруари 2019 г. Продължават и дейностите по интегрирания проект за обновяване на водния сектор в града. В Добрич времето е слънчево и ясно, тихо е, температурата е 18 градуса.  \r\nЖулиета НИКОЛОВА", "date": "2018.08.22", "title": "Добрич: В ремонт са части от пътните отсечки Добрич-Варна и Добрич-Силистра"}
{"url": "http://www.focus-news.net/news/2018/08/22/2558603/veliko-tarnovo-ogranicheno-e-dvizhenieto-po-patya-mezhdu-selata-stefan-stambolovo-i-obedinenie-ot-km-16-do-km-26-zaradi-remontni-deynosti.html", "text": "Натоварен е трафикът по улица „Магистрална“ и в района на пътен възел „Качица“, Южен пътен възел и по „Беляковско шосе“ във Велико Търново. Колони от автомобили има по бул. „България“, „Никола Габровски“, както и в района на кръстовищата пред сградите на Съдебната палата и пощата, предаде репортер на  Радио „Фокус“ – Велико Търново . Настилките в града са сухи, времето е слънчево и ясно. Температурата на въздуха е 16 градуса. Автобусите от градския транспорт се движат без отклонения от обичайното си разписание. Всички светофарни уредби към момента работят нормално. Екипи на полицията следят за правилното протичане на движението. Патрули има на входовете и изходите на старата столица. \r\nОтворен за движение на всички превозни средства е Проходът на Републиката. Ограничено е движението в участък от пътя между селата Стефан Стамболово и Обединение. Забраната е въведена за отсечката от км 16+700 до км 26+113, а причината е извършване на ремонтни дейности. Обходният маршрут е през село Полски Сеновец и град Полски Тръмбеш. Ремонтите трябва да приключат до 31 октомври. Ограничено е движението на моторни превозни средства над 3.5 тона по път ІІІ-4082 Чешма - Кесарево. Срокът за приключване на ремонтите е 31 декември, а обходният маршрут е през Чешма - Сливовица - Горско Ново село - Джулюница - Кесарево. В едната лента се осъществява движението в участък от пътя между Павликени и село Горна Студена. Ограничението е въведено в отсечката от  км 26+089 до км 46+089, а причината е извършване на ремонтни дейности. Те трябва да приключат до края на октомври. Трафикът в района се  пропуска последователно в двете посоки от регулировчици. \r\nМария НЕДЕВА", "date": "2018.08.22", "title": "Велико Търново: Ограничено е движението по пътя между селата Стефан Стамболово и Обединение от км 16 до км 26 заради ремонтни дейности"}
{"url": "http://www.focus-news.net/news/2018/08/22/2558600/aleksandar-vuchich-obmislyame-vrashtaneto-na-zadalzhitelnata-voenna-sluzhba.html", "text": "Президентът на Сърбия Александър Вучич заяви, че официален Белград обмисля връщането на задължителната военна служба, съобщава електронното издание на водещия сръбски ежедневник  Kurir , като уточнява, че съответното изявление държавният глава на западната ни съседка е направил в рамките на обръщение по повод приемането на два ремонтирани „МиГ-29“, закупени по-рано от Русия.  \r\n„Разглеждаме повторното въвеждане на военна служба за мъжете за три или шест месеца, в продължение на няколко години“, разкри сръбският президент. Това трябва да се случи през 2020-2021 г.  \r\nВучич призова младите хора да учат във военни институции, защото, съгласно думите му, ги очаква добро бъдеще в тях.   \r\nВ речта си на военновъздушната база „Батайница“ край столицата Белград, Вучич увери, че сега сръбската армия е „по-силна, отколкото е била в миналото“. Той изрази надежда, че на ВВС на страната няма да се налага да се справят с врагове, но ако все пак това се случи, ще изпълнят добре задачата си.  \r\nПо отношение на закупуването на въоръжение от Русия, президентът на Сърбия подчерта: „Камък по камък – дворец. Никой не е в състояние да придобие нещо (въоръжение – бел.р.) при такива добри условия, както ние – благодарение на подкрепата на Русия. Точни данни и цифри не могат да бъдат оповестени, тъй като са поверителни“.  \r\nЗадължителната военна служба в Сърбия бе премахната преди седем години.  . Тереза Герова", "date": "2018.08.22", "title": "Александър Вучич: Обмисляме връщането на задължителната военна служба"}
{"url": "http://www.focus-news.net/news/2018/08/22/2558606/shumen-intenziven-e-trafikat-po-avtomagistrala-hemus-v-dvete-posoki.html", "text": "Интензивен е трафикът по автомагистрала „Хемус“ и в двете посоки, предаде репортер на  Радио „Фокус“ - Шумен . Натоварен е пътят за Бургас, активно движение има към този час и в посока Силистра. Камера за постоянно видеонаблюдение е позиционирана по пътя София - Варна, в района на бензиностанцията на 7 км край Шумен. Няма ремонтни дейности по пътищата първи, втори и трети клас в областта. Върбишки проход е затворен. В сила е забраната за товарни автомобили над 10 тона, по пътя Радко Димитриево - Друмево, обходът е Шумен - Овчарово - Друмево. \r\nИвелина ИВАНОВА", "date": "2018.08.22", "title": "Шумен: Интензивен е трафикът по автомагистрала „Хемус“ в двете посоки"}
{"url": "http://www.focus-news.net/news/2018/08/22/2558608/pregled-na-osnovnite-temi-v-dobrudzhanskiya-pechat.html", "text": "„90 фирми са заявили участие в „Селското стопанство и всичко за него“, съобщава на първа страница вестник  „Добруджанска трибуна“ . 26-ото издание на международното изложение ще се проведе от 28 до 31 август в Добрич. Директно участие ще имат фирми от Гърция, Румъния, Турция и Украйна. На 28 и 29 август ще се проведе съвместна инициатива на Сдружение „Черноморски център за развитие“ и Сдружение „Маре Нострум“ – Румъния. Тя има за цел промотирани на биопроизводство в двата погранични района. „Навършва се 130 години от рождението на Дора Габе“, съобщава всекидневникът. Гражданите на Добрич пазят паметта за нея. Много знакови места в града носят нейното име. Тържество по този повод организират децата от Детска градина №18, носеща името на поетесата. То ще се състои на 24 август от 10.30 часа в двора на градината. „Концерт и много изненади за рождения ден на „Албена“, съобщава изданието. Курортният комплекс ще празнува 49-ата си годишнина на 24 август. Официалното тържество ще започне в 20.30 часа. Музикалният подарък за гостите на празника е концертът „Джазът среща класиката“ с участието на Иван Янъков, Георги Черкин, Живко Петров и Ангел Заберски. Празникът ще продължи и на следващия ден с кулинарно шоу състезание. В него ще участват най-добрите шеф готвачи на курорта. След дегустация публиката ще избере Топ 3. „Приемат заявления за топъл обяд в община Каварна“, съобщава вестникът. Подпомагането ще е в периода 1 ноември – 30 април. Заявления ще се приемат от 3 септември до 11 октомври. След направен подбор над 200 души от морската община ще получават топъл обяд през есенно-зимния период. Стойността на проекта е 263 186 лв. От спортната страница – „С първа победа за сезона се поздрави „Черноморец“ Балчик“. Футболният отбор на Белия град се е поздравил с добро начало през есенния дял на първенството във Втора лига. Срещата се е играла в Разград срещу дублиращия състав на „Лудогорец“.", "date": "2018.08.22", "title": "Преглед на основните теми в добруджанския печат"}
{"url": "http://www.focus-news.net/news/2018/08/22/2558610/14-dushi-sa-raneni-pri-katastrofi-prez-izminaloto-denonoshtie-v-stranata.html", "text": "14 души са ранени при катастрофи през изминалото денонощие, съобщиха от пресцентъра на  МВР . В страната са станали 12 пътнотранспортни произшествия, при които има един загинал. На територията на столицата са станали 60 леки и три тежки пътни инцидента, при които има трима ранени.", "date": "2018.08.22", "title": "14 души са ранени при катастрофи през изминалото денонощие в страната"}
{"url": "http://www.focus-news.net/news/2018/08/22/2558611/blagoevgrad-povishena-e-opasnostta-ot-padashti-kamani-v-kresnenskoto-defile-i-prohoda-predel.html", "text": "Движението в участъка Благоевград – Симитли от км 366+000 до км 374+000 се осъществява с повишено внимание поради монтиране на пътни знаци. Срокът е до 24 август 2018 г. Това съобщиха за  Радио „Фокус“ – Пирин  от Областно пътно управление – Благоевград. Интензивен е трафикът по автомагистрала „Струма“ и главен път Е-79. Натоварено е и движението по второкласен път-19 Симитли – Гоце Делчев. През нощта няма регистрирани инциденти на пътя. Пътните настилки са сухи и нормално проходими. В областта няма въведения ограничения за леките и товарните автомобили. Не се извършват ремонтни дейности по първокласната, второкласната и третокласната пътна мрежа. Повишена опасност от падащи камъни има в Кресненското дефиле и прохода Предел. \r\nЛора КАЛЧЕВА", "date": "2018.08.22", "title": "Благоевград: Повишена е опасността от падащи камъни в Кресненското дефиле и прохода Предел"}
{"url": "http://www.focus-news.net/news/2018/08/22/2558609/negovo-preosveshtenstvo-belogradchishkiyat-episkop-polikarp-oglavi-tarzhestveniya-vodosvet-v-chest-na-sv-simeon-samokovski-i-praznika-na-grad-samokov.html", "text": "В деня, когато се чества паметта на светия свещеномъченик  Симеон Самоковски, и празника  на град Самоков, с благословението на Негово светейшество Българския патриарх и Софийски митрополит Неофит, бе отслужен Тържествен водосвет на площад „Захарий Зограф“, предаде репортер на  Агенция \"Фокус\" . Водосветът оглави Негово преосвещенство Белоградчишкият епископ Поликарп - викарий на Софийския митрополит.  \r\nНикола Петков", "date": "2018.08.22", "title": "Негово преосвещенство Белоградчишкият епископ Поликарп оглави Тържествения водосвет в чест на св. Симеон Самоковски и празника на град Самоков"}
{"url": "http://www.focus-news.net/news/2018/08/22/2558614/plovdiv-dvizhenieto-se-osashtestvyava-v-edna-lenta-po-patya-yugovo-laki-poradi-propadane-na-chast-ot-patnoto-platno.html", "text": "Интензивен е трафикът по участъка на автомагистрала „Тракия“ в Пловдивска област. Това съобщиха за  Радио „Фокус“ – Пловдив  от Областното пътно управление. Засилено автомобилно движение се отчита също по пътищата Пловдив - Карлово и Пловдив - Асеновград - Смолян. Пътните настилки на територията на областта са сухи и нормално проходими. До 15 септември движението по пътя Пловдив - Асеновград ще се извършва двупосочно в едното платно поради ремонтни дейности. До 30 септември преминаването по пътя Югово - Лъки ще се осъществява в една лента поради пропадане на част от пътното платно. Движението в проблемния участък се регулира с пътни знаци. Остава валидно ограничението за преминаване на камиони по-високи от 4 метра през тунелите по пътя Асеновград-Смолян. Обходният маршрут за водачите е по пътя Кричим-Девин. Остава забранено и преминаването на тежкотоварни моторни превозни средства над 12 тона по пътя Поповица-Болярци. Опасност от падащи камъни има по пътищата Бачково - Нареченски бани, Кричим - Девин и Югово - Лъки. Водачите трябва да бъдат особено бдителни, преминавайки по посочените пътни участъци, призовават от Областното пътно управление. \r\nТрафикът на територията на град Пловдив се извършва с нормална интензивност към този час. Най-натоварено е движението в централната градска част. На места по булевардите „Христо Ботев“, „Найчо Цанов“, „Цар Борис III Обединител“, „Руски“, „Източен“, „Освобождение“ и „Санкт Петербург“ са се образували колони от автомобили. От днес до 26 август включително ще бъде затворено за движение източното платно на ул. „Недялка Шилева“ в града, поради авариен ремонт. В тази връзка е променен маршрутът на автобусите по линии №18 и 44 от основния вътрешноградски транспорт. Остава забранено преминаването на моторни превозни средства по ул. „Гладстон“ в Пловдив, в участъка от ул. „Преслав” до ул. „Петко Д. Петков“. Причината за ограничението са ремонтни дейности в подлеза под Централна поща, а срокът за извършването им е до 30 ноември. Затворена за движение е ул. „Брезовско шосе“ в града във връзка с реконструкция на бул. „Северен“, в участъка от моста на Адата до бул. „Карловско шосе“. \r\nПътните настилки на територията на града са сухи и нормално проходими. \r\nТони МИХАЙЛОВ", "date": "2018.08.22", "title": "Пловдив: Движението се осъществява в една лента по пътя Югово - Лъки поради пропадане на част от пътното платно"}
{"url": "http://www.focus-news.net/news/2018/08/22/2558615/gabrovo-ogranicheno-e-dvizhenieto-na-avtomobili-s-shirina-nad-330-m-po-patya-mezhdu-selata-kormyansko-i-malak-varshets-zaradi-stesnen-uchastak-pri-mosta-nad-reka-krapets.html", "text": "Ограничено е движението на автомобили с ширина над 3.30 метра, включително товара, по пътя между селата Кормянско и Малък Вършец. Забраната е в сила за участъка при км 10+080, а причината е стеснен участък при моста над река Крапец. Районът е сигнализиран с пътен знак В15. От Областно Пътно управление – Габрово съобщиха за  Радио „Фокус“ – Велико Търново , че обходният маршрут за МПС над 3.30 м по път III-401 Граница Ловеч – Кормянско – Малък Вършец при км 46+800 по общински път до III-403 в село Малък Вършец. Срокът за приключване на ремонта е 31 декември. Пропаднал участък на асфалтова настилка затруднява движението по път  III-5006 Габрово – Стоманеците при км 7+060. Добре е водачите да се движат с повишено внимание. Една от лентите за движение е стеснена, поставена е сигнализация. Срокът за приключване на дейностите е 31 август. \r\nДобри са условията за пътуване в областта. Остава в сила забраната за движение на тежкотоварни превозни средства над 12 тона, както и теглене на ремаркета и полуремаркета над 10 тона в района на прохода Шипка. Ограничено е движението в участък от път Велико Търново – Дряново – Габрово – Стара Загора, в района на град Габрово. По улица „Малина“ в областния център се извършват строителни дейности, които трябва да приключат до 31 август. На място е поставена необходимата сигнализация, а обходният маршрут за квартал Чехлевци е по път III-5004 – път II-44 – път III-4404. Ограничено за превозни средства над 10 тона е движението в участък от пътя между  село Крамолин и Велико Търново. Забраната е въведена от км 22+129 до км 28+380 поради намален габарит на пътното платно при км 26+444. Срокът за приключване на дейностите е до края на август \r\nМария НЕДЕВА", "date": "2018.08.22", "title": "Габрово: Ограничено е движението на автомобили с ширина над 3.30 м по пътя между селата Кормянско и Малък Вършец заради стеснен участък при моста над река Крапец"}
{"url": "http://www.focus-news.net/news/2018/08/22/2558613/prof-aneliya-klisarova-bsp-namalyavane-na-dds-stavkata-na-lekarstvenite-produkti-i-meditsinskite-izdeliya-shte-gi-napravi-po-dostapni-za-horata.html", "text": "Намаляване на ДДС ставката на лекарствените продукти и медицинските изделия ще ги направи по-достъпни за хората. Това каза народният представител от ПГ на „БСП за България“ и член на Комисията по здравеопазване към Народното събрание проф. Анелия Клисарова в интервю за  Агенция „Фокус“  по повод проекта на левицата „Визия за България“. По думите й това е практика в много държави. „За лекарствата и консумативите, необходими в здравеопазването ДДС ставката трябва да бъде ниска. Така ще може да не са високи и цените на лекарствата и на всички други услуги, от които имат нужда нашите пациенти. Това е една изключително важна и добра стъпка, за да гарантираме по-ниско заплащане от страна на пациентите“, каза проф. Клисарова. По думите й в момента 40 до 45 % от парите, които са в системата на здравеопазване са лични плащания на пациентите,  а в нормална страна не става въпрос за повече от 10 до 15 %. \r\nДеница КИТАНОВА Пълния текст на интервюто четете по-късно в „Мнение”", "date": "2018.08.22", "title": "Проф. Анелия Клисарова, БСП: Намаляване на ДДС ставката на лекарствените продукти и медицинските изделия ще ги направи по-достъпни за хората"}
{"url": "http://www.focus-news.net/news/2018/08/22/2558612/normalno-se-osashtestvyava-preminavaneto-prez-granichnite-punktove-makaza-zlatograd-i-kapitan-petko-voyvoda.html", "text": "Нормално се осъществява преминаването през граничните пунктове „Маказа“, „Златоград“ и „Капитан Петко войвода“, съобщиха за  Радио „Фокус“ – Смолян  от Главна дирекция „Гранична полиция“. Няма забавяне при обработката на документи на вход и изход в и от страната и на трите пункта на българо-гръцката граница. \r\nНели ГЕРГЬОВСКА", "date": "2018.08.22", "title": "Нормално се осъществява преминаването през граничните пунктове „Маказа“, „Златоград“ и „Капитан Петко войвода“"}
{"url": "http://www.focus-news.net/news/2018/08/22/2558616/pregled-na-osnovnite-temi-v-shumenskiya-pechat.html", "text": "„Спасен щъркел във Вехтово“ е водещото заглавие във вестник  „Шуменска заря“ . В летните дни, когато почти всеки е в отпуска, че и новините „почиват“, една вест от шуменско село развълнува. Тя е с положителен знак. Става дума за спасен щъркел, изостанал от ятото, защото е ранен. След преглед се установило, че младата птица е ранена. Тя ще бъде транспортирана до Спасителния център за диви птици в Стара Загора. „Търсят се десет учители в Шуменска област“, информира ежедневникът. Места за 10 учители за училищата в региона са обявени на сайта на РУО. Вакантните длъжности са в Шумен, Нови пазар, Смядово, селата Драгоево, Царев брод и Браничево. „Жители на Драгоево с подписка за обезопасяване на републикански път“, пише вестникът. Млади родители на шуменското село Драгоевo излязоха с петиция във фейсбук, инициирана от Ваня Недева, за намаляване скоростта на движение по главният път преминаващ през селото, който е част от Републикански път ІII-7302, и за поставяне на така наречените „легнали полицаи“. На няколко места в Драгоево те събират и подписи, в подкрепа на идеята си. След финализирането на акцията, те ще внесат петицията си със събраните подписи в Агенция “Пътна инфраструктура”, Министерството на вътрешните работи и община Велики Преслав. „Деца почистиха екопътека в Шуменското плато“, съобщава всекидневникът. Експерти от РИОСВ - Шумен и ученици от II ОУ „Д-р Петър Берон“ проведоха поход до дендрологичната екопътека в ПП „Шуменско плато“. В инициативата участваха и служители на парка, които със съвети обогатиха познанията на шестокласниците за опазването на природата. Участниците се запознаха с основните дървесни видове – обикновен габър, бук, цер, клен, ясен и други дървета. „Четиридневни празници за Курбан байрам в Шумен и в региона“ е тема от вътрешните страници в броя. В село Трем в неделя е традиционният празник на Община Хитрино.", "date": "2018.08.22", "title": "Преглед на основните теми в шуменския печат"}
{"url": "http://www.focus-news.net/news/2018/08/22/2558619/stara-zagora-animatsiya-za-detsa-i-art-rabotilnitsa-na-otkrito-organizira-biblioteka-iskra-za-praznitsite-v-dolinata-na-trakiyskite-tsare.html", "text": "За поредна година Общинска библиотека „Искра“ със свои събития ще бъде част от празниците в Долината на тракийските царе. Това каза за  Радио „Фокус“  един от организаторите на събитието Екатерина Трендафилова. Тя поясни, че проявите са ориентирани към децата. Анимация за деца под мотото „Назад към корените на траките” ще бъде организирана на 1 септември 2018 г. – събота от 10.30 ч. в парк „Розариум”. В нея ще вземат участие деца от подготвителни групи на детските градини и от основните училища в Казанлък. Под формата на занимателни игри децата ще изработват аксесоари и ще оцветяват керамични фигурки, свързани с тракийското изкуство, ще имат възможност да правят монети, да стрелят с катапулт, да пробват бойни костюми и въоръжение. „Целта е децата да се запознаят с начина на живот на траките по интересен и забавен начин“, каза Екатерина Трендафилова.  \r\nНа 2 септември 2018 г., неделя от 10.30 часа в парк „ Розариум“ ще бъдат организирани библиотека на открито и арт работилница „Древен свят“, в която отново се предвижда да вземат участие деца от подготвителни групи на детските градини и от основните училища, като целта е децата да се запознаят с начина на живот на траките по интересен и забавен начин. Те ще четат енциклопедии, книги, ще разглеждат комикси за тракийската цивилизация. Ще могат да намерят познание по въпроси, свързани с военната сила, култура и духовен живот на траките. Ще оцветяват и рисуват богове и герои, тяхното облекло, въоръжение, приключения. \r\nСлавяна ГАЙДАРОВА", "date": "2018.08.22", "title": "Стара Загора: Анимация за деца и арт работилница на открито организира Библиотека „Искра“ за празниците в Долината на тракийските царе"}
{"url": "http://www.focus-news.net/news/2018/08/22/2558617/smolyan-dvizhenieto-tryabva-da-se-osashtestvyava-s-povisheno-vnimanie-po-pat--866-devin-mihalkovo-pri-stroitelstvoto-na-yazovir-tsankov-kamak-poradi-opasnost-ot-padnali-kamani.html", "text": "Сухи и нормално проходими са пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е слънчево и ясно. Остава затворен пътят Смолян – Мадан край село Тикале заради голямото срутище. Обходният маршрут за автомобили до 12 тона е Влахово – Орешец. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили. Пропаднали пътни банкети и пътни платна затрудняват движението по направленията Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението трябва да се осъществява с повишено внимание по път ІІІ-866 Девин – Михалково в отсечката от новопостроения път при строителството на язовир „Цанков камък“ поради опасност от паднали камъни и свлечени земни маси върху платното за движение. Движението по пътя Пампорово – Стойките се осъществява с повишено внимание поради почистване и възстановяване на облицовъчни окопи, попълване на банкети и изграждане на подпорна стена. Движението по направленията Лъки – пътно кръстовище за хижа Момчил юнак и Момчиловци – Славейно – местност Момина е ограничено за автомобили с маса над 12 т,  поради стеснен габарит. Движението по пътя с. Арда – с. Горна Арда е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. \r\nВ Смолян пътните настилки са сухи. Автомобилният трафик е интензивен по бул. „България“, прилежащите към него улици и кръстовища, както и по входно-изходните артерии на града. \r\nНели ГЕРГЬОВСКА", "date": "2018.08.22", "title": "Смолян: Движението трябва да се осъществява с повишено внимание по път ІІІ-866 Девин – Михалково при строителството на язовир „Цанков камък“ поради опасност от паднали камъни"}
{"url": "http://www.focus-news.net/news/2018/08/22/2558618/to-vima-gartsiya-spored-lidera-na-nova-demokratsiya-aleksis-tsipras-predizvikva-edinstveno-skrab-i-gnyav.html", "text": "Коментирайки обръщението към нацията на лидера на кабинета в Атина Алексис Ципрас за излизането на страната от спасителния план, Кириякос Мицотакис, председателят на най-голямата опозиционна партия в Гърция –„Нова демокрация“, подчерта, че премиерът на южната ни съседка предизвиква единствено „скръб и гняв“, отбелязва електронното издание на ежедневника  To Vima . \r\nМицотакис разкритикува „фалшивата символика от Итака, която провокира само скръб и гняв\". \r\nЦипрас избра острова в опит да направи паралел между завръщането на Омировия герой Одисей в родината си и излизането на Гърция от спасителния план след дълги години на политика на строги икономии и ограничения.  \r\nВ коментарите си Мицотакис още веднъж настоя за предсрочни избори. „Не сме стигнали до края на пътуването. Днес се слага край на евтините заеми, но тежките мерки и тежките ангажименти, които Ципрас е подписал, остават\". \r\n„Ципрас заяви, че ще разкъса меморандумите (на Тройката), но вместо това подписа ненужен трети, който ни струва над 100 млрд. евро. Сега сме в началото на четвърти, неформален меморандум, с дългосрочна строгост, нови съкращения на пенсиите, увеличения на данъците и осигурителните вноски \", подчерта лидерът на гръцката опозиция. \r\nЩо се отнася до речта на премиера, Мицотакис заяви: „Той не само продължава да лъже, но и днес, когато самопознанието и единството трябва да надделеят пред бъдещите предизвикателства, той провокира разделението на гръцкия народ. Той организира фалшиви събития, както направи в нощта на 23 юли, когато чухме по телевизията на живо уверенията на министрите, че всичко върви добре, когато в Мати горяха десетки хора“.  \r\nВ отговор на положителните международни реакции на излизането от спасителните операции лидерът на „Нова демокрация“ заяви, че те отразяват облекчението на някои длъжностни лица от ЕС, тъй като Атина се е съгласила с нови ангажименти, без да поиска нови заеми. „Проблемът сега е само наш, а не техен“, отбеляза Мицотакис.  \r\n„Ние няма да превъзмогнем кризата, докато сегашното правителство - което настоява догматично за ирационална смесица от данъци и осигурителни вноски - е на власт. Животът на гърците няма да се подобри, докато не придобием ефективна държавна администрация, съвременна социална държава и конкурентно образование и сигурност за всички\", изрази увереност Мицотакис. Тереза Герова", "date": "2018.08.22", "title": "To Vima (Гърция): Според лидера на „Нова демокрация“ Алексис Ципрас предизвиква единствено „скръб и гняв“"}
{"url": "http://www.focus-news.net/news/2018/08/22/2558621/zam-ministar-tanya-mihaylova-noviyat-predmet-grazhdansko-obshtestvo-za-11-i-12-klas-shte-bade-nasochen-kam-praktikata-po-savremenni-vaprosi.html", "text": "Новият предмет в учебната програма за 11 и 12 клас е интердисциплинарен, защото разчита вече и на придобити преди това знания, но в същото време той ще бъде насочен и към практическата ориентация на учениците ни към съвременната демократична държава, разделението на властите и структурите, по важни съвременни въпроси. Това каза в интервю за  Агенция „Фокус“  зам.-министърът на образованието и науката Таня Михайлова. По думите й тази нова дисциплина създава основите, които след това ще гарантират, че учениците от 11 и 12 клас, които вече са осъзнати личности, а не деца, когато поемат по своя самостоятелен път, да могат да взимат самостоятелни решения и да знаят как да се справят с живота. „Новият предмет в учебната програма за 11 и 12 клас всъщност предполага учениците ни да мислят. Този предмет не предполага материал, които да се наизусти“, коментира тя. По думите й той ще бъде отделен предмет, които ще надгражда знания, които са придобити от други предмети, изучавани преди това, като история и философия. „Много е важно осмислянето, което ще получат учениците, как се стига до това гражданско общество, кои са предимствата, кои са характерните белези, по какво се отличават различните формации, какви всъщност са функциите на отделните институции“, изброи тя. Според нея се отделя внимание и към формирането на една политическа култура, която цели да подпомага на младите хора да вземат едни самостоятелни и отговорни решения по актуални въпроси. „Вие знаете, че по принцип темата за образованите е важна и ние така или иначе като образователна система имаме основа, на която можем да стъпим, но от друга страна този предмет ще доведе до по-добра и благоприятна среда в училището, защото всъщност то е едно мини общество, в което има правила, и в определени ситуации се реагира по различен начин“, посочи още Михайлова. Тя сподели, че идеята на Министерството на образованието и науката е да създаде културата на гражданското образование и да се създаде едно нормално общество.  \r\nДаяна ДЮЛГЕРОВА  Пълния текст на интервюто четете по-късно в „Мнение”", "date": "2018.08.22", "title": "Зам.-министър Таня Михайлова: Новият предмет „Гражданско общество“ за 11 и 12 клас ще бъде насочен към практиката по съвременни въпроси"}
{"url": "http://www.focus-news.net/news/2018/08/22/2558620/plovdiv-prodalzhava-pochistvaneto-na-dazhdopriemnite-shahti-v-grada.html", "text": "Продължава почистването на дъждоприемните шахти в Пловдив. Това съобщиха за  Радио „Фокус“ – Пловдив  от ОП „Чистота“. Днес екипите ще продължат работа по почистване на шахтите в кв. „Коматево“, като ще се работи и по ул. „Кукленско шосе“. В рамките на утрешния ден ще бъдат почистени дъждоприемните шахти в района на бул. „Христо Ботев“, ул. „Коматевско шосе“, също при Коматевския транспортен възел, както и в зоната между бул. „Руски“, ул. „Гладстон“, бул. „Васил Априлов“, бул. „Пещерско шосе“, бул. „Копривщица“ и бул. „Шести септември“. На 24 август ще продължи работата по почистване в района на бул. „Христо Ботев“, по ул. „Коматевско шосе“ и Коматевския транспортен възел, също в зоната между булевардите „Руски“, „Христо Ботев“, „Копривщица“, „Пещерско шосе“, „Васил Априлов“и ул. „Гладстон“. От общинското предприятие призовават гражданите да не паркират автомобилите си върху предвидените за почистване съоръжения.", "date": "2018.08.22", "title": "Пловдив: Продължава почистването на дъждоприемните шахти в града"}
{"url": "http://www.focus-news.net/news/2018/08/22/2558622/kyustendil-dvizhenieto-se-izvarshva-v-ednata-lenta-po-patya-rila-rilski-manastir-poradi-remontni-deynosti.html", "text": "Поради ремонтни дейности е предприето краткотрайно спиране на движението по пътя Рила – Рилски манастир. Това съобщи за  Радио „Фокус” – Кюстендил  дежурният в Областно пътно управление – Кюстендил. Временната организация на движение е при километър 27 от пътя. Движението се извършва само в едната лента поради извършване на ремонтни дейности по обрушване на ската и отсичане на дървета по откоса. Пътят се затваря за кратки периоди от по 10 минути. Участъкът е сигнализиран с пътни знаци. Ремонтните дейности продължават до 24 август. Ремонтни дейности се извършват в участък от автомагистрала „Струма”. Ремонтните дейности са предприети при километър 56 в посока София. Водачите на моторни превозни средства трябва да се движат с повишено внимание и съобразена скорост. Ремонтът е със срок до края на работния ден. Движението по пътя Рила – село Пастра се осъществява в една лента поради ремонтни дейности на аварирал водопровод. Затворена е лентата за движение в посока град Рила. Движението е двупосочно в едната лента. Мястото е сигнализирано с пътни знаци, а срокът е до 24 август. С нормална интензивност е трафикът по автомагистрала „Струма”, по главен път Е-79, както и по направлението София – Кюстендил. Слабо натоварен е трафикът по посока ГКПП „Гюешево”. \r\nВенцеслав ИЛЧЕВ", "date": "2018.08.22", "title": "Кюстендил: Движението се извършва в едната лента по пътя Рила – Рилски манастир поради ремонтни дейности"}
{"url": "http://www.focus-news.net/news/2018/08/22/2558623/der-spiegel-germaniya-deportira-turski-grazhdanin-zapodozryan-v-terorizam.html", "text": "Федералният административен съд на Германия обяви за законно депортирането на предполагаем терорист от турски произход, арестуван на територията на провинция Шлезвиг-Холщайн, съобщава воедещото издание  Der Spiegel . \r\nСъгласно разпространената информация, базираният в Лайпцигх орган е отхвърлил жалбата на лицето – 28-годишен роден в Германия турски гражданин. Според властите в Шлезвиг-Холщайн мъжът представлява заплаха за сигурността заради ислямистките си възгледи и подчертана симпатия към близкоизточната радикална групировка „Ислямска държава“  \r\nРегионалното вътрешно министерство в Кил разпореди депортацията през октомври 2017 г., но в средата на януари тази година заподозреният я обжалва пред Федералния административен съд в Лайпциг. \r\nПри вземането на решението съдиите са взели предвид близките контакти на мъжа с радикалните ислямисти в Германия, съхраняването на материали за „възхвала на насилието“, както и приноса на мъжа в социалните медии за „радикализацията на други потребители“.  Тереза Герова", "date": "2018.08.22", "title": "Der Spiegel: Германия депортира турски гражданин, заподозрян в тероризъм"}
{"url": "http://www.focus-news.net/news/2018/08/22/2558625/pregled-na-osnovnite-temi-v-kyustendilskiya-pechat.html", "text": "Излезе новият брой на седмичника  „Наблюдател” . На първата си страница вестникът акцентира върху това, че с около един милион лева Община Кюстендил изгражда Център за работа с деца на улицата. Той ще бъде с капацитет от 30 деца, на възраст от 7 до 18 години, като в него ще работят 15 души персонал. Стойността на проекта е 921 604.89 лв., като от тях 783 364 лв. е европейското финансиране, а над 138 хил. лв. е финансирането от националния бюджет. Той е спечелен от Община Кюстендил по ОП “Региони в растеж”. Центърът за работа с деца на улицата ще бъде до Пето основно училище, на терена на бившия РОЦ. Сградата, която ще се изгради, ще е от 800 кв. м, предвидени са средства за купуване на обзавеждане на Центъра и облагородяване на дворното пространство, с игрище и беседка. \r\nНа началната си страница вестникът информира за това, че са започнали дейности по укрепване на скатовете на пътя за Рилски манастир. За около 40 - 50 дни, при пълна мобилизация, ще се обрушат и укрепят с мрежи скатовете по пътя за Рилския манастир, за да може да се пусне движението и в двете платна. В момента се подготвя задание, което се съгласува с „Геозащита” – Перник. То е за цялостен инвестиционен проект, с който ще бъде укрепен трайно целия скат. Решението за укрепването ще бъде дадено от самите проектанти – дали ще бъде с пилоти, с анкери, с габиони, но през 2019 година предстои цялостно укрепване на склона. \r\nНа първата си страница изданието съобщава, че на земляческата среща в село Стенско е събрана подписка за възстановяване на читалище „Селска просвета 1926“. В момента читалището не съществува. \r\nВ рубриката „Репортери” изданието съобщава, че Районното управление на полицията в Кюстендил ще разработи работна карта с пътищата, увредени от дърводобивните фирми в община Трекляно. Със съдействието на ДГС „Кюстендил” и РДПБЗН ще се установяват фирмите и те ще трябва да възстановяват разрушените пътища до населени места и махали. \r\nВ рубриката „Общество” се разказва за новите пътувания на клуб „Вяра, Надежда и Любов” до свещени за българите места в Македония. Членовете на клуба са посетили град Берово, родното място на легендарния Дядо Ильо Войвода. Те са посетили местния музей и са се поклонили пред паметниците на Дядо Ильо и Димитър Беровски. В рамките на пътуването е посетен и манастирът „Св. Архангел Михаил”, строен преди два века, в който се съхраняват няколко чудотворни икони, от които миряните измолват небесно покровителство и защита.", "date": "2018.08.22", "title": "Преглед на основните теми в кюстендилския печат"}
{"url": "http://www.focus-news.net/news/2018/08/22/2558627/veliko-tarnovo-nyakolko-ulitsi-v-svishtov-shte-badat-s-narusheno-vodopodavane-zaradi-remont-na-vodoprovodnata-mrezha.html", "text": "Спират водата на няколко улици в Свищов днес. Причината е извършване на ремонт на водопроводната мрежа в града, съобщават за  Радио „Фокус“ – Велико Търново  от водоснабдителното дружество в старата столица. Водоподаването ще е преустановено за участъците от улиците „Хаджи Димитър“, „Вихрен“, „27-ми юни“, „Екзарх Йосиф“, „Екзарх Антим I“, „Йоан Екзарх“, „П. К. Славейков“ и „Ал. Константинов“ (от пл. „Велешана“ до гробищния парк). Ремонтът вече започна и се очаква да приключи в ранния следобед, около 14.00 часа. От дружеството се извиняват за възникналите неудобства и уверяват, че при възможност водата ще бъде пусната по-рано. \r\nЛуиза ТРАНЧЕВА", "date": "2018.08.22", "title": "Велико Търново: Няколко улици в Свищов ще бъдат с нарушено водоподаване заради ремонт на водопроводната мрежа"}
{"url": "http://www.focus-news.net/news/2018/08/22/2558626/blagoevgrad-v-petrich-shte-se-provede-poreden-protest-zaradi-intsidenta-pri-koyto-18-godishen-blasna-s-avtomobila-si-trima-mladezhi.html", "text": "В Петрич ще се проведе пореден протест заради инцидента, при който 18-годишен блъсна с автомобила си трима младежи, предаде репортер на  Радио „Фокус“ - Пирин . Протестът е предвиден за 18.00 часа. На него ще се съберат роднини и близки на пострадалите, както и жители на града, които искат да спре войната по пътищата. Фокус припомня , че трима младежи бяха блъснати от лек автомобил на тротоар в Петрич, двама от тях бяха с опасност за живота. Сигналът за инцидента е подаден около 00.25 часа на 15 срещу 16 август. На ул. „Цар Борис III“ в град Петрич стана пътнотранспортно произшествие, при което 18-годишен водач от град Петрич, управлявайки лек автомобил и движейки се с несъобразена с пътните условия скорост, губи контрол над управлението на автомобила, излиза в дясно от пътя, качва се на тротоара и блъска намиращите се на него трима младежи. \r\nПредстои внасянето в съда на искане за определяне на мярката му за неотклонение „задържане под стража“, което най-вероятно ще се състои на 23 август. \r\nЛора КАЛЧЕВА", "date": "2018.08.22", "title": "Благоевград: В Петрич ще се проведе пореден протест заради инцидента, при който 18-годишен блъсна с автомобила си трима младежи"}
{"url": "http://www.focus-news.net/news/2018/08/22/2558629/pregled-na-osnovnite-temi-v-burgaskiya-pechat.html", "text": "„В Бургас произвеждаме оборудване за киното и театъра“ е водещото заглавие в ежедневника  „Черноморски фар“ . „Нов инвеститор стъпва в Индустриалния парк“ е подзаглавието на статията. Фирма „Монсийт“ ООД е входирала искане за терен в индустриалния парк. Затова се налага обединяване на два имота, за които Общинският съвет трябва да даде съгласие, става ясно от докладна записка на кмета на Бургас Димитър Николов до местния парламент. „Рибари показват във видео как се „мерметосват“ мрежи“ е друго заглавие на всекидневника. Видеоканалът от старите рибари от рибарско селище „Ченгене скеле“ стартира с първите седем урока. Те са налични в световната мрежа за споделяне на видеоклипове „Youtube“. „Почетоха 1101-годишнината от прочутата битка край река Ахелой“ е друга тема в днешния брой. На 20 август 917 година близо до река Ахелой българите постигат „Велика победа – погромът над Константинопол е пълен, като за това свидетелстват дори византийски хронисти. Костадин Марков пое властта в „Черноморец“ и „Строители продават жилища с бонус“ са други теми от първата страница от вестника. \r\nТемата на деня е: „На пазара на имоти в Бургас, строители продават жилища с бонус“. „Купуваш студио до края на лятото, получаваш паркомясто“, „Най-много са апартаментите с две стаи“ и „В новостроящите се сгради полезната площ намалява, сочи статистиката“ са подзаглавията на темата.", "date": "2018.08.22", "title": "Преглед на основните теми в бургаския печат"}
{"url": "http://www.focus-news.net/news/2018/08/22/2558630/dobrich-narusheno-e-vodopodavaneto-v-rayona-na-ul-emona-zaradi-izgrazhdane-na-vodoporovodna-vrazka.html", "text": "Изграждане на водопороводна връзка по ул. „Емона“ е причина за спиране на водоподаването в района до 23 август. Дейностите са започнали вчера и се извършват в часовия отрязък от 10.00 до 16.00 часа. Аварии по водопреносната мрежа се отстраняват по няколко улици в Добрич. Това е причина за нарушено водоподаване в тези райони, съобщиха от  водоснабдителното дружество , обслужващо областта. Екипи работят по ул. „Хан Тервел“ 47, в кв. „Рилци“ - по ул. „Ал. Батенберг“ 5.  \r\nВ областта също има населени места с нарушено водоподаване заради отстраняване на аварии – в община Добрич-селска - с. Батово, с. Соколник, с. Владимирово, с. Вратарите; в община Балчик - к.к. „Албена“ - КПС 2 и 3; в община Каварна - ул. „Хан Кубрат“ в морския град и с. Раковски; в община Тервел - с. Безмер и с. Каблешково, в Район Генерал Тошево - ул. „Добруджа“, ул. „В. Априлов“ в града и с. Росен, и в община Шабла - по ул. „Свобода“ в морския град, в с. Дуранкулак, ПС Горун.", "date": "2018.08.22", "title": "Добрич: Нарушено е водоподаването в района на ул. „Емона“ заради изграждане на водопороводна връзка"}
{"url": "http://www.focus-news.net/news/2018/08/22/2558632/smolyan-30-godishen-mazh-e-zadarzhan-za-krazhba-na-darven-krast-ot-tsarkva-v-selo-davidkovo.html", "text": "30-годишен мъж от София е задържан за кражба на дървен кръст от църква в село Давидково, съобщиха от  Областна дирекция на МВР – Смолян . На 21 август 2018 г. в РУ - Мадан е получена жалба от 77-годишен мъж от с. Давидково, упълномощен за отговорник на църква „Св. Пророк Илия“ в с. Давидково, община Баните, в която сочи, че на 21 август 2018 г. около 18.00 часа е установил, че от църквата липсва дървен кръст. След получаване на сигнала, местопроизшествието е посетено от дежурна оперативна група на РУ - Мадан. Извършен е оглед и е образувано досъдебно производство. В резултат на предприетите оперативно-издирвателни мероприятия е установено, че евентуален извършител на деянието е Я.А. на 30 години от град София, който е задържан за срок от 24 часа. Работата по случая продължава.", "date": "2018.08.22", "title": "Смолян: 30-годишен мъж е задържан за кражба на дървен кръст от църква в село Давидково"}
{"url": "http://www.focus-news.net/news/2018/08/22/2558631/milorad-dodik-sasht-finansirat-npo-s-tsel-podkopavane-na-republika-srabska.html", "text": "Президентът на Република Сръбска Милорад Додик предупреди, че посолството на САЩ в Сараево финансира проекти на различни неправителствени организации с цел подкопаване на страната, която е един от субектите на Босна и Херцовина, предава  Al Jazeera  в балканската си редакция. \r\nПо данни на Додик американското посолство в Сараево използва организацията USAID, за да издействат разпространяването на отрицателна информация за Република Сръбска.  \r\nПосочената НПО „се намесва във вътрешните работи на Република Сръбска и Босна и Херцеговина, като се позовава на практики, които преди това са проектирани в посолството на САЩ и имат за цел да заобиокалят всички възможни власти\".  \r\nСъгласно думите на Додик „има данни за всички, които са получили пари от Америка за това\". Отпусната сума според него възлиза на осем милиона долара.  \r\nВ рамките на извънредна пресконференция, Додик подчерта, че „не оспорва правото на всеки да пише, но споразумение за даване на тези пари в рамките на борбата срещу престъпността и корупцията беше прието на заседанието на Съвета на министрите без съгласието на организациите и компетентните органи\".  \r\nДодик изрази увереност, че тези средства за предназначени за „потискане на руското влияние в Босна и Херцеговина“ и бе категоричен, че „обществеността трябва да има представа кой финансира организации, които оперират в страната“.  \r\n„Нашето разследване ще се фокусира върху това кой получава средства и как ги изразходва\", каза Додик, като напомни, че „вече предупредих за това\". Тереза Герова", "date": "2018.08.22", "title": "Милорад Додик: САЩ финансират НПО с цел подкопаване на Република Сръбска"}
{"url": "http://www.focus-news.net/news/2018/08/22/2558628/zam-ministar-tanya-mihaylova-uchebnata-godina-za-7-mi-klas-shte-bade-uvelichena-s-dve-sedmitsi.html", "text": "Учебната година за 7-ми клас ще бъде увеличена с две седмици повече учебно време. Това каза за  Агенция „Фокус“  зам.-министърът на образованието и науката Таня Михайлова. По думите й това е нормативно заложено, защото в 7-ми клас се придобива основно образование и трябва да се усвоят повече знания. „Вие знаете, че често родителите реагират, че външните оценявания са много изтеглени напред, съответно завършват през юни, а в май месец се провеждат изпитите, когато все още не се е взел целият материал“, коментира зам.-министърът. Според нея с удължаването на учебното време при седмокласниците ще се осигури повече време за усвояване на материала, за повече упражнения и подготовка. „Увеличават се също така и часовете, които са определени за практически упражнения, защото ако едно знание няма приложение, може да няма изобщо полза за нашите ученици“, каза тя. Според нея най-важен е компетентният подход и прилагането на знанията, което да доведе до добри резултати в училищата. „Много искам да подчертая, че същите предмети и дисциплини от общообразователните училища се изучават също и в професионалните гимназии“, посочи още Таня Михайлова. „През 2018-2019г. ще завършат седмокласниците, които са започнали да учат от 5-ти клас по новата учебна програма. Учебниците специално за 7-ми клас, които се подсигуряват безплатно за учениците до 10-ти септември трябва да бъдат разпространени в учебните заведения“, уточни още тя.  \r\nДаяна ДЮЛГЕРОВА Пълния текст на интервюто четете по-късно в „Мнение”", "date": "2018.08.22", "title": "Зам.-министър Таня Михайлова: Учебната година за 7-ми клас ще бъде увеличена с две седмици"}
{"url": "http://www.focus-news.net/news/2018/08/22/2558624/prof-aneliya-klisarova-bsp-vav-viziya-za-balgariya-predlagame-nov-podhod-v-upravlenieto-na-choveshkite-resursi-v-zdraveopazvaneto.html", "text": "Във „Визия за България“ предлагаме нов подход в управлението на човешките ресурси в здравеопазването. Това каза народният представител от ПГ на „БСП за България“ и член на Комисията по здравеопазване към Народното събрание проф. Анелия Клисарова в интервю за  Агенция „Фокус“  по повод проекта на левицата „Визия за България“. По думите й основно предложенията на БСП са в две направления - условия на труд и кариерно развитие и от втора страна доходи. „Аз съм два мандата ректор на Медицински университет – Варна и виждам какво се случва. 90 % от студентите, които завършват медицина, сестрите и акушерките искат така нареченото европейско приложение към дипломата, за да могат да заминат в чужбина. Не само ниските заплати, а условията на труд и условията за кариерно развитие принуждават тези млади хора да напуснат нашата страна. Всички ще кажете, че това не е проблем само на България, а на всички източноевропейски страни и бивши страни, в които всеки търси по-добра реализация и по-добри доходи. Налага се коренна промяна в условията за специализация на тези млади хора“, каза проф. Клисарова. Народният представител от ПГ на „БСП за България“ поясни, че не на  последно място е заплащането. „Задължително е държавата да има един ангажимент да определи минимални работни заплати в системата на здравеопазването,  за да могат тези хора да бъдат мотивирани да останат в страната. Общините могат да предоставят още бонуси, за да привлекат тези млади хора в малките населени места. Знаем, че няма достатъчно лекари и  две трети от работещите са в пенсионна възраст. Хубаво би било да им се даде жилище, приоритет за детска градина, приоритетни заеми, нови стипендии с договори, така че да задържат тези хора в нашата държава“, допълни още проф. Клисарова.  \r\nДеница КИТАНОВА Пълния текст на интервюто четете по-късно в „Мнение”", "date": "2018.08.22", "title": "Проф. Анелия Клисарова, БСП: Във „Визия за България“ предлагаме нов подход в управлението на човешките ресурси в здравеопазването"}
{"url": "http://www.focus-news.net/news/2018/08/22/2558633/sofiya-edin-chovek-e-postradal-pri-verizhna-katastrofa-na-bul-ivan-geshov-i-ul-gyueshevo.html", "text": "Един човек е пострадал при верижна катастрофа на бул. „ Иван Гешов” и ул. „Гюешево” в посока бул. „България“, предаде репортер на  Агенция „Фокус“ . Сигналът е подаден в 07.35 часа. Пострадалия е откаран в лечебно заведение за преглед.", "date": "2018.08.22", "title": "София: Един човек е пострадал при верижна катастрофа на бул. „ Иван Гешов” и ул. „Гюешево”"}
{"url": "http://www.focus-news.net/news/2018/08/22/2558634/montana-ogranicheno-e-dvizhenieto-za-avtomobili-nad-12-tona-po-pat-montana-sofiya-prez-prohoda-petrohan.html", "text": "Ограничено е движението за автомобили над 12 тона по път Монтана – София през проход Петрохан, съобщиха за  Радио „Фокус“ – Видин  от Областно пътно управление – Монтана. Обходният маршрут е през град Своге. Трафикът през прохода е с нормална интензивност и в двете посоки. Движението по път Петрохан – Бързия се осъществява двупосочно в една лента поради срутване на водосток и подпорна стена. Движението е сигнализирано с пътни знаци. Срокът на ремонтните дейности е до края на август. \r\nАнна ЛОЗАНОВА", "date": "2018.08.22", "title": "Монтана: Ограничено е движението за автомобили над 12 тона по път Монтана – София през прохода Петрохан"}
{"url": "http://www.focus-news.net/news/2018/08/22/2558635/sliven-s-narusheno-vodopodavane-e-kv-rechitsa-i-dve-sela-v-ot-oblastta-zaradi-avarii.html", "text": "Част от Сливен и две села в околността са без вода поради аварии, съобщиха от  водоснабдителното дружество , обслужващо областта. Поради извършване на авариен ремонт до 11.00 часа е спряна водата на кв. „Речица“. До 16.00 часа е прекъснато водоподаването на село Панаретовци и село Ковачите. При възможност водоподаването ще бъде възстановено по-рано.", "date": "2018.08.22", "title": "Сливен: С нарушено водоподаване е кв. „Речица“ и две села в от областта заради аварии"}
{"url": "http://www.focus-news.net/news/2018/08/22/2558636/sliven-vazhena-liniya-sliven-karandila-nyama-da-raboti-tazi-sutrin-zaradi-lipsa-na-elektrichestvo.html", "text": "Въжена линия Сливен – Карандила няма да работи днес сутринта, съобщиха от  „Пътнически превози“ – Сливен . Поради планови ремонти от електроразпределителното дружество  на Пътническата въжена линия няма да работи до 10.30 часа.", "date": "2018.08.22", "title": "Сливен: Въжена линия Сливен – Карандила няма да работи тази сутрин заради липса на електричество"}
{"url": "http://www.focus-news.net/news/2018/08/22/2558637/ministarat-boil-banov-shte-se-sreshtne-s-detsata-ot-hora-na-bnr-koito-protestirat-sreshtu-smyanata-na-dirigenta-im-pred-sgradata-na-ministerski-savet.html", "text": "Министърът на културна Боил Банов ще се срещне с децата от хора на БНР, които протестират срещу смяната на диригента им пред сградата на Министерски съвет, предаде репортер на  Агенция \"Фокус\" . Срещата ще започне в Министерски съвет след малко. \r\nЦветилена СИМЕОНОВ", "date": "2018.08.22", "title": "Министърът Боил Банов ще се срещне с децата от хора на БНР, които протестират срещу смяната на диригента им пред сградата на Министерски съвет"}
{"url": "http://www.focus-news.net/news/2018/08/22/2558643/varna-dvizhenieto-e-ogranicheno-za-motorni-prevozni-sredstva-nad-10-tona-v-uchastak-ot-patya-kranevo-varna-obhodniyat-marshrut-e-prez-kichevo-i-obrochishte.html", "text": "Движението по републиканската пътна мрежа на територията на Варненска област се осъществява нормално, предаде репортер на  Радио „Фокус“ – Варна . Полицейското присъствие е засилено с цел ограничаване на тежките пътни инциденти през летния сезон. В областта трафикът е интензивен от и към курортите край Варна. Натоварено е движението по пътя Варна – Бургас. Движението в участък от пътя Кранево – Варна е ограничено за моторни превозни средства над 10 тона. Обходният маршрут е през Кичево и Оброчище. По част от пътя Старо Оряхово – Гроздьово преминаването се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Ремонтни дейности се извършват и на пътя между Девня и Суворово, както и по направлението Вълчи дол – Суворово. Работи се и по третокласния път Блъсково – Черноок от км 30+000 до км 18+000. Заради осъществявания частичен ремонт по асфалтовата настилка движението се осъществява съобразно създадената временна организация на движение и се регулира от сигналисти. Машинно косене на тревни площи се осъществява по пътя Златина – Айтос от км 6+600 до км 51+132. \r\nВ града повече автомобили се движат по булевардите „Владислав Варненчик“, „Сливница“, „Цар Освободител“, в района на Пробива „Левски“, както и в районите на новите ремонти – в старата част на бул. „Васил Левски“ и по пътя за Виница. Ремонтите дейности по пътната инфраструктура продължават, на места се извършват и кърпежи по асфалтовата настилка. \r\nМарияна ВАЛЕНТИНОВА", "date": "2018.08.22", "title": "Варна: Движението е ограничено за моторни превозни средства над 10 тона в участък от пътя Кранево – Варна, обходният маршрут е през Кичево и Оброчище"}
{"url": "http://www.focus-news.net/news/2018/08/22/2558641/vratsa-21-godishen-e-zadarzhan-za-nanasyane-na-poboy-na-17-godishen-mladezh.html", "text": "21-годишен е задържан за нанасяне на побой на 17-годишен младеж. Това съобщиха от  ОДМВР - Враца . Сигналът за побоя е подаден на 21 август 2018 г. в 18.15 часа. В село Камено поле 21-годишен жител на същото село нанесъл побой на 17-годишно лице. Извършителят на деянието е установен и задържан в РУ - Роман.", "date": "2018.08.22", "title": "Враца: 21-годишен е задържан за нанасяне на побой на 17-годишен младеж"}
{"url": "http://www.focus-news.net/news/2018/08/22/2558642/kyustendil-obshtinskite-savetnitsi-shte-provedat-zasedanie-na-30-avgust.html", "text": "Общинските съветници в Кюстендил работят без лятна ваканция. Това каза пред  Радио „Фокус” – Кюстендил  Михаела Крумова, председател на Общински съвет – Кюстендил. По думите ѝ това е наложила се практика и тази година съветниците ще се съберат на редовно заседание в края на месец август, а преди това ще бъдат свикани заседания и на постоянните комисии към Общинския съвет. През настоящия месец има важни срокове, които трябва да бъдат спазени. Те касаят отчети и други решения нетърпящи отлагане. Заседанието на съветниците ще бъде на 30 август, предстои да бъде обявен и предварителният дневен ред. \r\nВенцеслав ИЛЧЕВ", "date": "2018.08.22", "title": "Кюстендил: Общинските съветници ще проведат заседание на 30 август"}
{"url": "http://www.focus-news.net/news/2018/08/22/2558645/the-brussels-times-prekratyavat-se-patrulite-na-voenni-po-zhelezopatni-gari-i-metrostantsii-v-bryuksel.html", "text": "Считано от месец септември белгийските военнослужещи ще прекратят поетапно патрулите си по железопътни гари и метростанции, съобщава столичното електронно издание  The Brussels Times . \r\nМисиите за наблюдение на военните ще бъдат поети от федералната полиция. Според министъра на отбраната Стивън Вандепут решението е било взето от правителството още преди време. „Премахването на военните патрули няма да бъде за сметка на сигурността“ – то ще бъде заменено от мисии, извършвани съвместно от полицията и службите за сигурност. Представители на правоохранителните органи ще бъдат разположени в редица ключови места в белгийската столица като посолства, еврейски и международни институции. \r\nВ предходните години Брюксел бе обект на няколко терористични атаки, които принуди властите да затегнат мерките за сигурност в белгийската столица. Тереза Герова", "date": "2018.08.22", "title": "The Brussels Times: Прекратяват се патрулите на военни по железопътни гари и метростанции в Брюксел"}
{"url": "http://www.focus-news.net/news/2018/08/22/2558646/stara-zagora-starozagortsi-specheliha-bileti-za-machove-na-lavovete-i-se-snimaha-sas-svetovnata-kupa-po-voleybol.html", "text": "Десетки старозагорци снощи се снимаха с най-желания волейболен трофей, а някои от тях спечелиха и билети за мачове на лъвовете. Това съобщиха от  пресцентъра на Община Стара Загора . Пръв от тях бе 11-годишният Павел, който обеща, че ще гледа мача на откриването на Българския национален отбор по волейбол срещу Финландия, който ще се играе на 9 септември във Варна. \r\nСтара Загора се оформи като център на волейбола - за мъже и за жени. Волейболен клуб Берое - жени има шансове да се намеси в разпределението на медалите. Мъжкото направление също се развива много добре. Стара Загора вече има и национална състезателка - Веселина Григорова. Надявам се да има още много последователи, които да продължат славното българско поколение на волейбола. Това каза ресорният зам.-кмет Красимира Чахова, която благодари на Федерацията, че градът е поредната спирка от този тур. Тя пожела успех на българския национален отбор и изрази надежда, че купата ще остане в България.  \r\nКрасивият трофей, който ще получи новият световен шампион по волейбол при мъжете, бе експониран на главната улица на Античния форум „Августа Траяна“. Позлатената купа, истинско произведение на изкуството от никел, платина и злато, което тежи 9 кг, бе на разположение на феновете на волейбола, които се докоснаха и се снимаха с нея. \r\nЗлатната световна купа по волейбол ще си оспорват 24 отбора, които от 9 до 30 септември ще се впуснат в здрава битка, за да излъчат следващия шампион, но преди това невероятната възможност да се докоснат до отличието имат българските фенове. \r\nСимволичното начало на тура беше дадено в София. Първият човек, който вдигна световната купа в \"Арена Армеец\", беше единственият българин, приет във волейболната Зала на славата - Димитър Златанов. Единственият път, в който България бе домакин на световно първенство по волейбол за мъже до момента, беше през 1970 година, а именно Димитър Златанов бе сред лидерите на българския национален отбор, стигнал до сребърните медали. 48 години по-късно златната купа  е на национално турне към ръцете на волейболните фенове в България. \r\nБългария ще изиграе мачовете си от първата фаза между 9 и 18 септември във Варна. \"Лъвовете\" се изправят срещу Финландия (9 септември), Иран (13 септември), Пуерто Рико (14 септември), Куба (16 септември) и Полша (18 септември). \r\nПоложителни резултати пращат България във втората фаза в \"Арена Армеец\" в София между 21 и 23 септември. По същото време във Варна ще се водят други звездни волейболни сблъсъци, водещи към финалите в Торино и най-желаната волейболна купа.", "date": "2018.08.22", "title": "Стара Загора: Старозагорци спечелиха билети за мачове на „лъвовете“ и се снимаха със Световната купа по волейбол"}
{"url": "http://www.focus-news.net/news/2018/08/22/2558640/prof-aneliya-klisarova-bsp-osigurenite-litsa-tryabva-da-imat-garantiran-dostap-do-bezplatno-zdraveopazvane-a-za-neosigurenite-predlagame-bazov-paket-ot-uslugi.html", "text": "Осигурените лица трябва да имат гарантиран достъп до безплатно здравеопазване, а за неосигурените предлагаме базов пакет от услуги. Това каза народният представител от ПГ на „БСП за България“ и член на Комисията по здравеопазване към Народното събрание проф. Анелия Клисарова в интервю за  Агенция „Фокус“  по повод проекта на левицата „Визия за България“. По думите й с „Визия за България“ БСП иска да върнем държавата в управлението, в регулацията и в контрола на системата „Здравеопазване“.  „Искаме да  гарантираме достъп до здравеопазване и то не без значение до какво. Всеки български гражданин трябва да има достъп до качествено здравеопазване. Необходимо е да гарантираме на всеки гражданин, че ще получи от държавата това, което тя е длъжна да му предостави по Конституция“, заяви проф. Клисарова. Тя поясни, че цялото общество се дели на две групи – здравноосигурени и здравнонеосигурени лица. „Разбира се, че трябва за здравноосигурените лица да има гарантиран достъп до безплатно, навременно медицинско обслужване. Не само медицинско. Знаете ли в колко населени места няма дори една аптека и именно за това искаме да има 24 в денонощието. За здравнонеосигурените лица предлагаме държавата да поеме своя ангажимент, за да им предостави базов пакет с медицински услуги, които ще се заплащат с публичните финансови ресурси“, допълни още народният представител от ПГ на „БСП за България“.  \r\nДеница КИТАНОВА Пълния текст на интервюто четете по-късно в „Мнение”", "date": "2018.08.22", "title": "Проф. Анелия Клисарова, БСП: Осигурените лица трябва да имат гарантиран достъп до безплатно здравеопазване, а за неосигурените предлагаме базов пакет от услуги"}
{"url": "http://www.focus-news.net/news/2018/08/22/2558638/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Трафикът на ГКПП „Гюешево” е с нормална интензивност. Това съобщи за  Радио „Фокус” – Кюстендил  дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. По пътя от и за граничния пункт има опасност от падащи камъни на пътното платно. \r\nВенцеслав ИЛЧЕВ", "date": "2018.08.22", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2018/08/22/2558647/montana-lekotovaren-avtomobil-e-izgoryal-pri-pozhar-v-lom-zasegnati-ot-oganya-sa-staklopaket-i-plastmasova-oblitsovka-na-magazin.html", "text": "Лекотоварен автомобил е изгорял при пожар в Лом, засегнати от огъня са стъклопакет и пластмасова облицовка на магазин, съобщиха от  ОДМВР – Монтана . Екип на РС „Противопожарна служба и защита на населението“ - Лом е потушил избухналия пожар в бус „Форд транзит“ вчера в 2.00 часа на улица в Лом. Предполагаемата причина е късо съединение в автомобила. При пожара е унищожен лекотоварния автомобил. Спасени са от огъня две сгради. В следствие на пожара е спукан стъклопакет и е стопена пластмасова облицовка - 15 кв. м на магазин  и стопове на мерцедес с неустановена собственост.", "date": "2018.08.22", "title": "Монтана: Лекотоварен автомобил е изгорял при пожар в Лом, засегнати от огъня са стъклопакет и пластмасова облицовка на магазин"}
{"url": "http://www.focus-news.net/news/2018/08/22/2558648/prezidentat-rumen-radev-shte-bade-gost-na-otbelyazvaneto-na-70-ata-godishnina-ot-sazdavaneto-na-voennotransportnata-aviatsiya.html", "text": "На 23 август 2018 г. от 10.30 часа президентът и върховен главнокомандващ Въоръжените сили Румен Радев ще бъде гост на честването на 70-ата годишнина от създаването на Българската военнотранспортна авиация и празника на 16-та транспортна авиационна група. Това съобщиха от  прессекретариата на държавния глава . Събитието ще се състои в района на авиобаза „Враждебна“ (кв. „Враждебна”, ул. „Осма”).", "date": "2018.08.22", "title": "Президентът Румен Радев ще бъде гост на отбелязването на 70-ата годишнина от създаването на Военнотранспортната авиация"}
{"url": "http://www.focus-news.net/news/2018/08/22/2558651/natsionalna-kompaniya-industrialni-zoni-shte-si-partnira-s-obshtina-stara-zagora-v-proekta-industrialna-zona-zagore.html", "text": "„Национална компания индустриални зони“ ЕАД ще бъде партньор на Община Стара Загора по реализацията на проекта „Индустриална зона Загоре“ ЕАД. Това съобщиха от пресцентъра на  НКИЗ . Преди около месец Община Стара Загора регистрира общинско дружество и покани НКИЗ да стане акционер в него. В момента националната компания се очаква да получи съгласие от принципала си, Министерството на икономиката, да се включи в проекта. \r\nЦелта на партньорството на НКИЗ с Община Стара Загора са съвместните действия за привличане на инвеститори и развитие на зона „Загоре“. „Индустриална зона Загоре“ ЕАД, в което са апортирани три имота, ще има капитал в размер на близо 10 милиона лева. \r\nОбщината е отредила за развитие на индустриална зона терен от 115 дка, разположен в кв. „Зора“ на Стара Загора. Имотите се намират в близост до пътя Стара Загора – Бургас, на 10 километра от магистрала „Тракия“. \r\nТеренът е равнинен, разположен е в урбанизирана територия и е подходящ за изграждане на индустриален парк. В близост до него минават линии на градския транспорт, а до границата на парцела има ток, вода, газ, канализация. \r\nПричина за старта на новия проект на НКИЗ в Стара Загора за реализирането на индустриална зона съвместно с общината е засиленият инвестиционен интерес към града. Решението за създаване на акционерно дружество за изграждане на модерен индустриален парк беше подкрепено единодушно от Общинския съвет в Стара Загора.", "date": "2018.08.22", "title": "„Национална компания индустриални зони“ ще си партнира с Община Стара Загора в проекта „Индустриална зона Загоре“"}
{"url": "http://www.focus-news.net/news/2018/08/22/2558649/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Считано от месец септември белгийските военнослужещи ще прекратят поетапно патрулите си по железопътни гари и метростанции, съобщава столичното електронно издание  The Brussels Times . \r\nМисиите за наблюдение на военните ще бъдат поети от федералната полиция. Според министъра на отбраната Стивън Вандепут решението е било взето от правителството още преди време. „Премахването на военните патрули няма да бъде за сметка на сигурността“ – то ще бъде заменено от мисии, извършвани съвместно от полицията и службите за сигурност. Представители на правоохранителните органи ще бъдат разположени в редица ключови места в белгийската столица като посолства, еврейски и международни институции. \r\nВ предходните години Брюксел бе обект на няколко терористични атаки, които принуди властите да затегнат мерките за сигурност в белгийската столица. \r\n***  Федералният административен съд на Германия обяви за законно депортирането на предполагаем терорист от турски произход, арестуван на територията на провинция Шлезвиг-Холщайн, съобщава воедещото издание  Der Spiegel . \r\nСъгласно разпространената информация, базираният в Лайпцигх орган е отхвърлил жалбата на лицето – 28-годишен роден в Германия турски гражданин. Според властите в Шлезвиг-Холщайн мъжът представлява заплаха за сигурността заради ислямистките си възгледи и подчертана симпатия към близкоизточната радикална групировка „Ислямска държава“  \r\nРегионалното вътрешно министерство в Кил разпореди депортацията през октомври 2017 г., но в средата на януари тази година заподозреният я обжалва пред Федералния административен съд в Лайпциг. \r\nПри вземането на решението съдиите са взели предвид близките контакти на мъжа с радикалните ислямисти в Германия, съхраняването на материали за „възхвала на насилието“, както и приноса на мъжа в социалните медии за „радикализацията на други потребители“. \r\n***  Коментирайки обръщението към нацията на лидера на кабинета в Атина Алексис Ципрас за излизането на страната от спасителния план, Кириякос Мицотакис, председателят на най-голямата опозиционна партия в Гърция –„Нова демокрация“, подчерта, че премиерът на южната ни съседка предизвиква единствено „скръб и гняв“, отбелязва електронното издание на ежедневника  To Vima . \r\nМицотакис разкритикува „фалшивата символика от Итака, която провокира само скръб и гняв\". \r\nЦипрас избра острова в опит да направи паралел между завръщането на Омировия герой Одисей в родината си и излизането на Гърция от спасителния план след дълги години на политика на строги икономии и ограничения.  \r\nВ коментарите си Мицотакис още веднъж настоя за предсрочни избори. „Не сме стигнали до края на пътуването. Днес се слага край на евтините заеми, но тежките мерки и тежките ангажименти, които Ципрас е подписал, остават\". \r\n„Ципрас заяви, че ще разкъса меморандумите (на Тройката), но вместо това подписа ненужен трети, който ни струва над 100 млрд. евро. Сега сме в началото на четвърти, неформален меморандум, с дългосрочна строгост, нови съкращения на пенсиите, увеличения на данъците и осигурителните вноски \", подчерта лидерът на гръцката опозиция. \r\nЩо се отнася до речта на премиера, Мицотакис заяви: „Той не само продължава да лъже, но и днес, когато самопознанието и единството трябва да надделеят пред бъдещите предизвикателства, той провокира разделението на гръцкия народ. Той организира фалшиви събития, както направи в нощта на 23 юли, когато чухме по телевизията на живо уверенията на министрите, че всичко върви добре, когато в Мати горяха десетки хора“.  \r\nВ отговор на положителните международни реакции на излизането от спасителните операции лидерът на „Нова демокрация“ заяви, че те отразяват облекчението на някои длъжностни лица от ЕС, тъй като Атина се е съгласила с нови ангажименти, без да поиска нови заеми. „Проблемът сега е само наш, а не техен“, отбеляза Мицотакис.  \r\n„Ние няма да превъзмогнем кризата, докато сегашното правителство - което настоява догматично за ирационална смесица от данъци и осигурителни вноски - е на власт. Животът на гърците няма да се подобри, докато не придобием ефективна държавна администрация, съвременна социална държава и конкурентно образование и сигурност за всички\", изрази увереност Мицотакис. \r\n*** Европейския съюз и Великобритания ще започнат разговори за преодоляване на застоя  в преговорите за споразумение след Брекзит, пише британският вестник  The Guardian . \r\n\"Преговорите сега навлизат в заключителния етап\", каза Мишел Барние, бившият френски министър, който ръководи преговорите за ЕС. \"Съгласихме се, че отсега нататък ЕС и Великобритания ще преговарят непрекъснато\". \r\nДоминик Рааб, който стана министър за Брекзит миналия месец след поредица от оставки, заяви: \"Трябва да засилим интензивността на преговорите при влизането ни в заключителната фаза и ние се съгласихме да се срещаме редовно, за да разрешаваме тези нерешени въпроси\". \r\nС напредването на времето и наближаващия  краен срок за постигане на споразумение, Рааб каза, че остава уверен в сключването на сделка през октомври, докато френският му колега заяви, че парламентарните графици показват, че може да се стигне до споразумение \"със сигурност не по-късно от началото на ноември\" , \r\nДвете страни възобновиха разговорите за Брекзит миналата седмица след триседмична лятна ваканция, но различията са видими. Източници от ЕС съобщиха, че е имало малък напредък през двата дни на техническите преговори миналата седмица, които се съсредоточиха върху сложния проблем с ирландската граница и бъдещите отношения. Рааб каза, че е имал \"честни разговори\" с Барние за техните различия. \r\nСтарши служители от Обединеното кралство и ЕС ще се съберат в сряда, за да продължат преговорите, а Рааб и Барние ще се срещнат следващата седмица, за да оценят напредъка. \r\nБританското правителство се опита да заобиколи Барние, като се обърне директно към националните столици, но стратегията все още не показва видими резултати. \r\nПо-късно тази седмица Рааб ще предостави повече подробности за плановете на правителството за действие при липса на споразумение , но отхвърли твърденията, че може да има недостиг на лекарства. \"Както ще видите, когато изложим плановете си, някои от тези „изправящи косата“ твърдения  са много далеч от истината и очаквам да обясня контекста в четвъртък\". \r\nРааб заяви пред Би Би Си, че ще действа бързо, за да осигури правата на европейските граждани в Обединеното кралство в случай на сценарий, при който няма сделка. \"Немислимо е да направим нещо друго освен да се уверим, че те ще са законно в положение, в което са сигурни, че ще останат.\" \r\nДумите му едва ли биха успокоили 3-те милиона граждани на ЕС в Обединеното кралство, които се опасяват, че ще загубят права, свързани със заетостта, пенсиите, здравеопазването и образованието, които биха били гарантирани при споразумение след Брекзит. \r\n***", "date": "2018.08.22", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/08/22/2558652/liderat-na-bsp-korneliya-ninova-shte-se-sreshtne-s-rakovodstvoto-na-tsentralen-kooperativen-sayuz-tsks-v-stolitsata.html", "text": "Лидерът на БСП Корнелия Нинова, зам.-председателите на ПГ на „БСП за България” Драгомир Стойнев, Крум Зарков, Георги Свиленски и председателят на Комисията по икономическа политика и туризъм в НС Петър Кънев ще се срещнат с ръководството на Централен кооперативен съюз /ЦКС/ в 14.30 в централата на Съюза в София на ул. „Г.С. Раковски” №99. Това съобщиха от пресцентъра на БСП. \r\nДвете страни ще обсъдят проекта „Визия за България”, представен от БСП. В 15.30 ч. е предвиден брифинг в централата на ЦКС.", "date": "2018.08.22", "title": "Лидерът на БСП Корнелия Нинова ще се срещне с ръководството на Централен кооперативен съюз /ЦКС/ в столицата"}
{"url": "http://www.focus-news.net/news/2018/08/22/2558656/kyustendil-13-sa-sluchaite-na-marsilska-treska-ot-nachaloto-na-godinata-v-oblastta.html", "text": "13 са случаите на марсилска треска от началото на годината в областта. Това съобщиха за  Радио „Фокус” – Кюстендил  от Регионална здравна инспекция – Кюстендил. До края на месец юли случаите на заболели са били 10, а в сравнение със същия период на миналата година има увеличаване на заболелите. Тогава е имало само един заболял. Най-много случаи е имало през месец май 2018 година – 5. През месеците юни и юли се отчитат двама заболели, а през месец април – 1. Основна роля при заразяването с марсилска треска имат кърлежите. Заразяването на човек става чрез ухапване от инфектиран кърлеж, по рядко чрез смачкване с пръсти и попадане на съдържимото на кърлежа през конюнктивата. За предаване на инфекцията са необходими средно 1 - 2 дни, поради което ранното сваляне на забития кърлеж е най-добрата профилактика. Възможно е заразяването да стане само часове след запиването на кърлежа. \r\nВенцеслав ИЛЧЕВ", "date": "2018.08.22", "title": "Кюстендил: 13 са случаите на марсилска треска от началото на годината в областта"}
{"url": "http://www.focus-news.net/news/2018/08/22/2558654/blagoevgrad-80-godishna-zhena-ot-petrich-e-stanala-zhertva-na-telefonna-izmama-sas-sumata-ot-14-000-leva.html", "text": "80-годишна жена от Петрич е станала жертва на телефонна измама със сумата от 14 000 лева. Това съобщиха от  ОДМВР - Благоевград . В РУ - Петрич е получен сигнал от 80-годишна жена за това, че около 16:30 часа вчера, непознато за нея лице, което се представило за полицейски служител ѝ е поискал парична сума, като съдействие за залавяне на телефонни измамници.  По случая е образувано досъдебно производство.", "date": "2018.08.22", "title": "Благоевград: 80-годишна жена от Петрич е станала жертва на телефонна измама със сумата от 14 000 лева"}
{"url": "http://www.focus-news.net/news/2018/08/22/2558655/georgi-maradzhiev-kmet-na-stamboliyski-osigureno-e-rezervno-elektrozahranvane-v-zasegnatite-ot-intsidenta-s-helikopter-rayoni-izvarshva-se-podmyana-na-skasanite-kabeli.html", "text": "Само два часа след инцидента с хеликоптер „Кугър“ в Стамболийски е било осигурено резервно електрозахранване в засегнатите райони на града. Това каза за Радио „Фокус“ – Пловдив кметът на Стамболийски Георги Мараджиев. Той посочи, че аварийните екипи на електроразпределителното дружество са били на терен половин час след инцидента. „Два часа по-късно беше подадено електрозахранване към целия град, съответно и  водоснабдяването беше възстановено. Днес екипите продължават работа. Електрозахранването е налично, но е резервно. Ще бъдат подменени скъсаните проводници и се очаква до края на работния ден да се възстанови нормалното захранване“, коментира Мараджиев. \r\nКметът на Община Стамболийски разказа, че между 18.25 и 18.30 часа снощи се е чул оглушителен шум и трясък. „След това спря водоснабдяването и електроенергията в половината част на кв. „Полатово“ и отделно в други части на града. Инцидентът се е случил поради ято птици, които в момента на тренировъчния полет на „Кугър“-а са се оказали пред машината. С цел да не се допусне сблъсък с птиците, пилотите са свалили височината. Заради рязката маневра и свалянето на височината, машината удря три кабела на електрозахранването. Благодарение на уменията, които имат, пилотите са успели да вдигнат „Кугър“-а на определена височина, след което да я приземят успешно. Трябва да благодарим, че са успели да се приземят успешно, защото в момента може би нямаше да водим този разговор. Щетите щяха да бъдат жестоки“, коментира Георги Мараджиев. \r\nТони МИХАЙЛОВ", "date": "2018.08.22", "title": "Георги Мараджиев, кмет на Стамболийски: Осигурено е резервно електрозахранване в засегнатите от инцидента с хеликоптер райони, извършва се подмяна на скъсаните кабели"}
{"url": "http://www.focus-news.net/news/2018/08/22/2558653/pregled-na-osnovnite-temi-vav-varnenskiya-pechat.html", "text": "„Варна е на IV място по заплати в страната“, пише на първа страница варненският вестник  „Черно море“ . Област Варна е на ,9 място по средна брутна месечна работна заплата в страната, съобщават от Териториалното статистическо бюро ТСБ  – североизток. За април нейният размер е 1078 лв., за май – 1047 лв. и за юни – 1055 лева. Най-високо е заплащането в областите София \r\nстолица – 1518 лв., София – 1118 лв. и Стара Загора – 1101 лева. „Вдигат таксата за любителските риболовни билети“, информира изданието. 30 лв. да струва годишният любителски риболовен билет. Това предвиждат промени в Закона за рибарството и аквакултурите, касаещи тарифата за таксите, публикувани за обществено обсъждане. Според новите текстове изваждането на любителските билети ще струва 5 лв. за седмичен, 10 лв. за месечен, 18 лв. за шестмесечен и 30 лв. за годишен билет. До момента цените са съответно 4 лв., 8 лв., 15 лв. и 25 лв. „Предстоят мащабни инвестиции във ВиК инфраструктурата“ е друга тема в броя. С европейски средства предстои стартирането на мащабни инвестиции във ВиК инфраструктурата на територията на 14 административни области в страната, обслужвани от един ВиК оператор. Това са областите Бургас, Варна, Видин, Враца, Добрич, Кърджали, Перник, Пловдив, Русе, Силистра, Сливен Смолян, Стара Загора, Шумен и Ямбол. „Поставиха „Рапана“ под видеонаблюдение“, четем още в броя. Уличната библиотека „Рапана“ се сдоби с видеонаблюдение. Фирма постави безвъзмездно камери на мястото с надеждата крадците поне малко да се стреснат и да преустановят набезите си. Библиотеката, в която не съществуват правила и норми, нито пък има охрана, беше изградена преди година. Оттогава насам рафтовете й многократно бяха изпразвани, въпреки редицата дарителски акции. „Миди събарят на легло 10 – 15 души годишно“ е друго заглавие в броя. 10 – 15 души годишно получават хранително отравяне от култивирани или диворастящи миди. Това показа проучване на Медицинския университет във Варна върху мекотелите в района на Черноморието, съобщи пред тв „Черно море“ началникът на клиниката по токсикология във Военноморската болница доц. д-р Снежа Златева.", "date": "2018.08.22", "title": "Преглед на основните теми във варненския печат"}
{"url": "http://www.focus-news.net/news/2018/08/22/2558650/hurriyet-gratskiyat-varhoven-sad-potvardi-pravoto-na-ubezhishte-na-turskite-voennosluzheshti-zapodozreni-ot-ankara-za-opita-za-darzhaven-prevrat.html", "text": "Държавният съвет на Гърция, върховен административен съд в страната, отхвърли възражението на правителството в Атина срещу предишното му решение, с което бе дадено право на убежище на турските войници, обвинени от Турция в участие в опита за държавен преврат от лятото на 2016 г., съобщава вестник  Hurriyet . \r\nОсмината военнослужещи на Анкара – трима майори, трима капитани и двама старши сержанти, избягаха в Гърция с хеликоптер на 16 юли 2016 г., когато стана ясно, че опитът за пуч срещу президента Реджеп Тайип Ердоган е смазан. Според турските власти осмината са свързани с мрежата на живеещия в САЩ имам Фетхуллах Гюлен, сочен от Анкара за оркестратор на неуспешния преврат.  \r\nС последното си решение, Държавният съвет на Гърция отхвърли окончателно жалбата на правителството в Атина, с което потвърждава правото на убежище на бившите турски войници. \r\nОт редакцията припомнят, че Гърция многократно отхвърли исканията на Турция за екстрадиране на осмината войници. . Тереза Герова", "date": "2018.08.22", "title": "Hurriyet: Гръцкият върховен съд потвърди правото на убежище на турските военнослужещи, заподозрени от Анкара за опита за държавен преврат"}
{"url": "http://www.focus-news.net/news/2018/08/22/2558658/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-23-avgust.html", "text": "„Софийска вода” временно ще прекъсне водоснабдяването в някои части на столицата на 23 август. Това съобщиха от пресцентъра на  дружество . \r\nВъв връзка с изпълнение на инвестиционен проект за реконструкция на уличен водопровод на ул. „Иван Вазов“ Център , се налага спиране на водоподаването от 9:00  до 21:00 часа на клиентите на „Софийска вода”, живеещи в района на: \r\nпо ул. „Иван Вазов“ от бул. „Васил Левски“ до ул. „6-ти септември“ \r\nпо ул. „Цар Иван Шишман“ от ул. „Славянска“ до ул. „Ген. Гурко“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Иван Вазов“ ъгъла с ул. „6 – ти септември“. \r\nСлед възстановяване на водоснабдяването е възможно временно повишаване  мътността на водата. \r\nСлед реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги. \r\nВъв връзка с подмяна на сградно водопроводно отклонение  на ул. „Българска морава“ Център , се налага спиране на водоподаването от 10:00 до 18:00 часа на клиентите на „Софийска вода”, живеещи в района на: \r\nпо ул. „Българска морава“ от ул. „Пиротска“ до ул. „Цар Симеон“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Българска морава“ ъгъла с ул. „Цар Симеон“. \r\nВъв връзка с подмяна на спирателен кран  на ул. „Св. Теодосий Търновски“ жк. „Лозенец“ , се налага спиране на водоподаването от 10:00 до 20:00 часа на клиентите на „Софийска вода”, живеещи в района на: \r\nул. „Св. Теодосий Търновски“, ул. „Йоан Екзарх“, бул. „Черни връх“, ул. „Плана планина“, ул. „Гребен планина“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Св. Теодосий Търновски “ ъгъла с ул. „Лозенска планина“. \r\nВъв връзка с подмяна на сградно водопроводно отклонение  на ул. „Дружба“ с. Волуяк , се налага спиране на водоподаването от 09:00 до 14:00 часа на клиентите на „Софийска вода”, живеещи в района на: \r\nпо ул. „Дружба“ от ул. „Зорница“ до ул. „Дунав“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Дружба “ ъгъла с ул. „Люляк“. \r\nВъв връзка с подмяна на сградно водопроводно отклонение  на ул. „Добромир Хриз“ жк. „Яворов“ , се налага спиране на водоподаването от 09:30 до 17:30 часа на клиентите на „Софийска вода”, живеещи в района на: \r\nпо ул. „Добромир Хриз “ от ул. „Момчил войвода“ до ул. „Крали Марко“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Добромир Хриз “№33. \r\nВъв връзка с реконструкция на уличен водопровод  на ул. „Божур“ вилна зона „Симеоново - север“ , се налага спиране на водоподаването от 10:00 до 22:00 часа на клиентите на „Софийска вода”, живеещи в района на: \r\nул. „Божур“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Божур“ ъгъла с ул. „Малина“. \r\nВъв връзка с подмяна на хидрофорна уредба  на ул. „Габрово“ жк. „Света Троица“ , се налага спиране на водоподаването от 10:00 до 18:00 часа на клиентите на „Софийска вода”, живеещи в района на: \r\nбл. 372 – висока зона  \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: до бл. 372. \r\nВъв връзка с реконструкция на уличен водопровод  на ул. „Уошбърн“ жк. „Хаджи Димитър“ , се налага спиране на водоподаването от 09:00 до 21:00 часа на клиентите на „Софийска вода”, живеещи в района на: \r\nул. „Уошбърн“ №19 \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Уошбърн“№17. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .", "date": "2018.08.22", "title": "„Софийска вода” временно ще прекъсне водоснабдяването в някои части на столицата на 23 август"}
{"url": "http://www.focus-news.net/news/2018/08/22/2558657/blagoevgrad-133-kg-kanabis-sa-izzeti-pri-proverka-v-zemlishteto-na-selo-belasitsa.html", "text": "133 кг канабис са иззети при проверка в землището на село Беласица. Това съобщиха от  ОДМВР - Благоевград . Вчера в местността Лилянкина чешма в обезлесен участък на Държавен горски фонд, от полицейски служители на РУ - Петрич, са намерени около 43 бр. тревисти растения. След направен полеви тест, същите са реагирали положително на канабис с общо тегло около 133,300 килограма. По случаите са образувани досъдебни производства. Работата продължава.", "date": "2018.08.22", "title": "Благоевград: 133 кг канабис са иззети при проверка в землището на село Беласица"}
{"url": "http://www.focus-news.net/news/2018/08/22/2558659/zam-ministar-tanya-mihaylova-uchiteli-po-istoriya-i-filosofiya-shte-prepodavat-po-noviya-predmet-grazhdansko-obrazovanie.html", "text": "Учителите по философия и история могат да преподават по новия предмет „Гражданско образование“ в учебната програма за 11 и 12 клас. Това каза в интервю за  Агенция „Фокус“  зам.-министърът на образованието и науката Таня Михайлова. По думите й Министерството на образованието и науката стъпва на основите, които поставя предметът, които се изучава в 12 клас „Свят и личност“, като според нея този предмет е останал с повече амбиции и по-малко практическа насоченост, макар, че в някои училища се изготвят проекти, които трябва да се реализират от децата. „Стъпили сме на добрите практики, колегите имат опит в преподаване на такива дисциплини, така че наистина тази тема да бъде добре приета в нашите училища“, коментира тя. Таня Михайлова каза, че по тази дисциплина ще има оценка, но това е предмет, който повече ще допринесе за развитието на самото училище и самия клас като общност. „Много от темите, които са заложени в него, като политика, демокрация, права, отговорности,  идентичност на обществото, властта, икономиката,  са глобални проблеми, които са предпоставка за едно по-добро развитие и реализация на младите хора“, посочи зам.-министърът. Според нея се очаква до края на 2019 г. издателствата да внесат проектите за новите учебници по дисциплината „Гражданско общество“ за оценяване в Министерството на образованието и науката. „Този предмет ще се изучава по един час седмично както в 11, така и в 12 клас“, уточни още тя. \r\nДаяна ДЮЛГЕРОВА Пълния текст на интервюто четете по-късно в „Мнение”", "date": "2018.08.22", "title": "Зам.-министър Таня Михайлова: Учители по история и философия ще преподават по новия предмет „Гражданско образование“"}
{"url": "http://www.focus-news.net/news/2018/08/22/2558660/pregled-na-osnovnite-temi-vav-velikotarnovskiya-pechat.html", "text": "„Село под обсада заради бракониери“ е заглавие от областния всекидневник  „Янтра Днес” . От 10 дни павликенското село Димча е под обсада от горски стражари заради безогледната кражба на дърва за огрев. Мобилни екипи на великотърновското горско стопанство „Болярка“ и Регионалната дирекция по горите обикалят денонощно цялото землище и следят за бракониери в горите. „Община Велико Търново търси пари за ново футболно игрище“ е друго заглавие от ежедневника. Община Велико Търново ще търси средства за възстановяване на футболния терен в района на бившата ледена пързалка, намираща се западно от стадион „Ивайло“. „Авджии от цялата страна се събират в Горна Оряховица за първия ловен събор“ е заглавие от страница три на ежедневника. „Сестрите искат повече безопасност по време на работа“ четем на страницa четири в изданието. На страница осем е публикуван материал със заглавие „ Звездите на джаза превземат Велико Търново през септември“. „Отборите от школата на „Етър“ се готвят, стартират през септември“ е заглавие от спортната страница на вестник „Янтра Днес“. \r\n„За 10-ти път „Миндя рок фест” събира музикални звезди на България“ е заглавие от първа страница на другия областен ежедневник  „Борба“ . Милена Славова и Васко Кръпката с неговата прочута група „Подуене Блус Бенд“ ще свирят на 10-тото издание на „Миндя рок фест“, който тази година ще се проведе на 24 и 25 август. По традиция фестивалът започва със слово на кмета на словото Иван Иванов, който ще говори за международното положение, развитието на рок музиката и за влиянието на „Миндя рок фест“ върху нея. „Сватбен венец от колекцията на еленчанин впечатли младоженците на фестивала в Жеравна“ е друга тема от ежедневника. Уникален сватбен венец от колекцията на еленчанин впечатли младоженците на фестивала в Жеравна. Така еленската група, която гостува на Международния фестивал на фолклорната носия в Жеравна, стана съпричастна на сватбеното тържество на холивудския актьор Бен Крос и дългогодишната му приятелка от Русе – Диана. \r\n„Как да си изберем правилно климатик“, „Съдебният шеф в Елена най-богат с влогове за над 120 000 лева“, „Музейна сбирка пази историята на Вишовград“ са други заглавия от страниците на всекидневника. „Радослав Златанов с пореден успех на голям атлетически форум“, „Хеттрик на Александър Цонев в Стражица“, „Феновете на волейбола докоснаха световната купа“ са заглавия от спортната страница на изданието.", "date": "2018.08.22", "title": "Преглед на основните теми във великотърновския печат"}
{"url": "http://www.focus-news.net/news/2018/08/22/2558661/varna-peshehodets-e-blasnat-ot-avtomobil-na-asparuhoviya-most-nyama-opasnost-za-zhivota-mu.html", "text": "Пешеходец е блъснат от автомобил на Аспаруховия мост тази сутрин, няма опасност за живота му. Това съобщиха за  Радио „Фокус” – Варна  от „Пътна полиция”. Пътното произшествие е обслужено и към момента трафикът по моста се осъществява нормално. 7 катастрофи са обслужени от екипите на „Пътна полиция“ във Варна през последното денонощие. При инцидентите има пострадала пешеходка, която е с контузии и няма опасност за живота ѝ, уточниха от полицията. Към момента в града и областта няма регистрирани тежки произшествия, които да затрудняват движението. От полицията апелират водачите да шофират с повишено внимание и съобразена скорост, тъй като движението е натоварено. \r\nМарияна ВАЛЕНТИНОВА", "date": "2018.08.22", "title": "Варна: Пешеходец е блъснат от автомобил на Аспаруховия мост, няма опасност за живота му"}
{"url": "http://www.focus-news.net/news/2018/08/22/2558664/varna-330-pluvni-baseyna-v-oblastta-podlezhat-na-darzhaven-zdraven-kontrol.html", "text": "330 плувни басейна във Варна и областта подлежат на държавен здравен контрол. Това съобщиха за  Радио „Фокус“ – Варна  от Регионалната здравна инспекция във Варна. 247 от басейните са открити, а 83 са закрити, като всички са вписани в публичния регистър на обектите с обществено предназначение на Регионалната здравна инспекция във Варна. Към настоящия момент инспекторите са извършили 498 проверки на плувните басейни, като 372 са на открити и 126 на закрити плувни басейни. Издадени са 8 предписания за провеждане на задължителни хигиенни и противоепидемични мерки, допълниха от инспекцията. Издаден и връчен е един акт за административно нарушение във връзка с установени несъответствия в качеството на водата в плувен басейн. Служители на Регионалната здравна инспекция във Варна са взели участие в съвместни проверки с представители на Община Варна и БЧК по повод разкриване на басейните за курортен сезон 2018 година, съгласно заповед на кмета на Община Варна. \r\nМарияна ВАЛЕНТИНОВА", "date": "2018.08.22", "title": "Варна: 330 плувни басейна в областта подлежат на държавен здравен контрол"}
{"url": "http://www.focus-news.net/news/2018/08/22/2558663/razgrad-ograbena-e-tsentralnata-sterilizatsionna-na-mbal-kubrat.html", "text": "Централната стерилизационна на МБАЛ - Кубрат е била ограбена за времето от 18 до 21 август. Това съобщиха от  ОДМВР - Разград . През недобре укрепен прозорец са откраднати 50 барабана за стерилизиране на инструменти, 5 капака за автоклави, 3 спирателни крана, 5 броя манометри и 5 стъклени тръбички за автоклав. За извършеното престъпление е уведомен районния прокурор в Кубрат. По случая се води досъдебно производство.", "date": "2018.08.22", "title": "Разград: Ограбена е Централната стерилизационна на МБАЛ - Кубрат"}
{"url": "http://www.focus-news.net/news/2018/08/22/2558662/sport-ludogorets-privleche-yuzhnoafrikanski-natsional-ot-dinamo-bukuresht.html", "text": "Лудогорец привлече от Динамо Букурещ национала на Южна Африка Мей Малангу. 29-годишният футболист е дефанзивен полузащитник. \r\nЮжноафриканецът има сериозни успехи в досегашната си кариера. С Хелзингборг е ставал шампион веднъж и по два пъти е вдигал Купата и Суперкупата на Швеция. За националния отбор на Южна Африка има 19 мача и два гола. От септември 2016 г. е в Динамо Букурещ, като за румънския отбор е изиграл 70 мача и е отбелязал три гола. \r\nВенцислав ДРАГОМАНОВ", "date": "2018.08.22", "title": "Спорт: Лудогорец привлече южноафрикански национал от Динамо Букурещ"}
{"url": "http://www.focus-news.net/news/2018/08/22/2558639/mkd-makedoniya-sled-lyatnata-vakantsiya-parvi-koordinatsionni-sreshti-s-talat-dzhaferi-temata-e-referendumat-za-imeto.html", "text": "В сутрешните часове на деня ще се проведат първите след лятната ваканция срещи на председателя на македонския парламент Талат Джафери с вицепредседателите и координаторите на партиите в Събранието, отбелязва скопското електронно издание  МКД . Според разпространената информация, тема на обсъжданията ще бъде насроченият за 30 септември референдум за името и кампанията, която се води за него.  \r\nОбществеността очаква отговори дали и как депутатите и парламентарните групи ще участват в кампанията за референдума, но и дали Събранието, като упълномощен орган, ще наблюдава процеса. \r\nОчаква се правителството в Скопие да определи сумата, която ще бъде отпусната за провеждането на кампанията въз основа на информация за средствата, с които разполагат министерствата и органите на държавната администрация.  \r\nНякои институции вече са предоставили информация за средствата, които могат да отпуснат. Така например Министерството на отбраната обяви, че е отделило по-малко от 60 милиона денари, които, по думите на военния министър на Скопие Радмила Шекеринска, са били насочени към дейност в подкрепа на интеграцията в НАТО. Тереза Герова", "date": "2018.08.22", "title": "МКД (Македония): След лятната ваканция – първи координационни срещи с Талат Джафери, темата е референдумът за името"}
{"url": "http://www.focus-news.net/news/2018/08/22/2558666/sliven-blizo-5-000-kasa-tsigari-bez-banderol-sa-izzeti-pri-proverka-na-chasten-imot-v-selo-streltsi.html", "text": "Близо 5 000 къса цигари без бандерол са иззети при проверка на частен имот в село Стрелци. Това съобщиха от  ОДМВР - Сливен . Служители на РУ - Котел са иззели цигарите при операция по противодействие на незаконната търговия с тютюневи изделия. Акцията е осъществена на 21 август в котленското село Стрелци. Извършени са проверка в четири търговски обекта и два части имота. В жилище, обитавано от 81-годишен с инициали И.Ф. полицейските служители са намерили и иззели близо 5 000 къса цигари без бандерол от марките „Мarble“ е „Кarelia slims“. По случая в РУ-Котел е започнато бързо производство.", "date": "2018.08.22", "title": "Сливен: Близо 5 000 къса цигари без бандерол са иззети при проверка на частен имот в село Стрелци"}
{"url": "http://www.focus-news.net/news/2018/08/22/2558667/ministar-boil-banov-pravitelstvoto-nyama-pravo-da-izyavyava-mnenie-vav-vrazka-s-problema-na-detskiya-radio-hor.html", "text": "Правителството няма право да изявява мнение във връзка с проблема на Детския радио хор. Това каза министърът на културата Боил Банов по време на среща с децата от Детския радио хор на БНР в Министерски съвет, предаде репортер на  Агенция „Фокус“ . \r\n„Законосъобразно е назначен нов ръководител на хора, избран с конкурс, който съвместно работи и с вашия дългогодишен предишен ръководител в рамките на партньорство. Аз в момента не мога да анализирам къде това партньорство се пропуква. Но вие се ползвате не просто с моето и с уважението на премиера Бойко Борисов и на целия Министерски съвет“, каза още Банов и посочи, че всички знаят за детския радио хор.  \r\n„Трябва да знаете, че радиото с оглед на това да има свобода на словото и да бъде независимо е една от медиите, които не са на подчинение на правителството. И това е направено нарочно, за да бъде в крак със съвременната демокрация и да има свободата да изразява свободно мнение, да критикува, да изразява своите позиции. Радиото представлява самостоятелен орган от гледна точка на правителството. Директорът му се избира чрез конкурс, както и диригента от Съвета за електронни медии (СЕМ). И когато има претенции от хора в радиото, въпросите трябва да се решават от директора на СЕМ“, коментира министърът на културата. \r\nТой предложи на хора да направи среща с директора на СЕМ София Владимирова, за да може оперативно да отправи към нея своите искания. „Тя е човекът, който може да реагира. Чул съм се с директора на БНР, който утре има среща с вас, в която да се обсъдят възможните варианти за продължаване работата на вашия дългогодишен ръководител. Но пак ще кажа, че ако в момента аз или премиерът изразим претенции за назначаването на хора, това ще представлява намеса, която не бива да бъде допускана в една демократична държава. Правителството в случая няма право да изявява своето мнение“, коментира  \r\nДиректорът на СЕМ София Владимирова коментира, че никога не е стоял въпросът за закриване на Детския радио хор. „Защото неговата значимост е ясна. И ако след срещата утре нещата не се изяснят, ще поканя представители на радиото в петък в 11.00 ч. в СЕМ, за да може на място в регулатора да решим този проблем“, коментира Владимирова. \r\nЦветилена СИМЕОНОВА", "date": "2018.08.22", "title": "Министър Боил Банов: Правителството няма право да изявява мнение във връзка с проблема на Детския радио хор"}
{"url": "http://www.focus-news.net/news/2018/08/22/2558668/pazardzhik-obshtina-belovo-kandidatstva-po-proekt-rabota-kam-agentsiya-po-zaetostta.html", "text": "Община Белово кандидатства по Проект „Работа“ към Агенция по заетостта, съобщиха за  Радио „Фокус“ – Пазарджик  от Общината. Изготвена е заявка за разкриване на 13 работни места, за период от 12 месеца. Целта на проекта е повишаване на заетостта и трудовите умения на безработни лица, включително от неравностойно положение на пазара на труда, и повишаване на икономическата активност, както и подобряване достъпа до заетост за търсещите работа безработни лица и активиране на неактивни лица чрез предоставяне на възможности за включване в различни форми на обучения и заетост. Целенасочена подкрепа ще бъде предоставяна към дълготрайно безработните лица с цел преодоляване на пречките и създаване на предпоставки за включването им в заетост. Дейностите по проекта ще спомогнат за справяне с дисбаланса в разпределението на работната сила и безработицата в община Белово, в която в момента е налице неблагоприятна демографска ситуация, както в повечето малки населени места. \r\nВаня НИКОЛОВА", "date": "2018.08.22", "title": "Пазарджик: Община Белово кандидатства по Проект „Работа“ към Агенция по заетостта"}
{"url": "http://www.focus-news.net/news/2018/08/22/2558669/deneshen-makedoniya-edinstveniyat-chovek-upotrebil-orazhie-v-makedonskiya-parlament-na-27-april-2017-ta-godina-shte-bade-naznachen-za-nov-direktor-na-byuroto-za-obshtestvena-sigurnost.html", "text": "Директор на Бюрото за обществена сигурност ще бъде Сашо Тасевски, бодигардът на министър-председателя Зоран Заев, който в събитията от 27 април 2017 г. в парламента на Македония бе единственият, употребил огнестрелно оръжие, отбелязва електронното издание на скопския вестник  „Денешен“ . \r\nОчаква се в рамките на деня решението за назначаването на Тасевски на ключовия пост да бъде утвърдено на заседание на правителството.  \r\nВ обществото Тасевски е познат като полицейски служител от охраната на Заев. Той ще заеме мястото на Лазо Велковски, освободен от поста заради аферата със служебното му превозно средство.  \r\nТасевски е работил за бившия президент на Македония Бранко Цървенковски, в отдела за чуждестранни делегации, а след това с бившия министър на вътрешните работи Оливер Спасовски. В началото на кариерата си е член на специалната оперативна група „Тигър\". Обучавал се е в САЩ за гарантиране на сигурността на ВИП личности.  \r\nСъвсем случайно или не, на 22 август започва процесът срещу протестиралите срещу – съгласно думите им - незаконното и противоконституционното избиране на Талат Джафери за председател на парламента в Скопие. Те са обвинени в „тероризъм\", а единственият, който е използвал оръжия в размириците в парламента, ще бъде първият човек в обществената сигурност в Македония. Тереза Герова", "date": "2018.08.22", "title": "„Денешен“ (Македония): Единственият човек, употребил оръжие в македонския парламент на 27 април 2017-та година, ще бъде назначен за нов директор на Бюрото за обществена сигурност"}
{"url": "http://www.focus-news.net/news/2018/08/22/2558671/premierat-boyko-borisov-shefat-na-natsionalnoto-radio-i-sem-tryabva-da-si-poemat-otgovornostta-po-problema-s-detskiya-radio-hor.html", "text": "Шефът на националното радио и СЕМ трябва да си поемат отговорността по проблема с Детския радио хор. Това каза министър-председателят Бойко Борисов преди днешното правителствено заседание във връзка с протеста на децата от Детския радио хор, които протестираха пред сградата на Министерски съвет с искане за връщане на предишния им ръководител, предаде репортер на  Агенция „Фокус“ . \r\nМинистърът на културата Боил Банов обясни, че смисълът на демокрацията е медиите да не бъдат под влияние на правителството и премиера и да имат възможност за самостоятелен живот и самостоятелно мнение. „Мисля, че нещата ще бъдат решени добре за всички“, каза още Банов. \r\n„Да, ама са под нашия прозорец“, коментира премиера Бойко Борисов. „Така че се надявам и шефът на националното радио, и СЕМ да си свършат работата. Не заради друго, а защото стоят пред Министерски съвет. Не мога да ги оставя децата да стоят отвън. Да си поемат отговорността“, каза още премиерът. \r\nЦветилена СИМЕОНОВА", "date": "2018.08.22", "title": "Премиерът Бойко Борисов: Шефът на националното радио и СЕМ трябва да си поемат отговорността по проблема с Детския радио хор"}
{"url": "http://www.focus-news.net/news/2018/08/22/2558670/georgi-maradzhiev-kmet-na-stamboliyski-ptitsite-sa-problem-za-letatelnite-poleti-koito-se-izvarshvat-po-porechieto-na-reka-maritsa-kray-grada.html", "text": "Птиците са проблем за летателните полети, които се извършват по поречието на река Марица край Стамболийски. Това каза за  Радио „Фокус“ – Пловдив  кметът на Община Стамболийски Георги Мараджиев в коментар на инцидента с хеликоптер „Кугър“ снощи. По думите му проблемът с полета на птиците по поречието на реката е много сериозен. „Летателните полети трябва да се извършват с повишено внимание, защото във всеки един момент може да полети ято птици и да се стигне до голям инцидент“, посочи Мараджиев. \r\nТой обясни, че преди птиците често са създавали проблеми с електрозахранването. „Като гражданин съм подавал поне 20 жалби за птици, които нарушават кабелите на електроразпределителното дружество. Те летят в ято, удрят се в кабелите и става прекъсване на електрозахранването. Проблемът вече е решен. Преди година бе направен пълен ремонт на електропроводите, поставиха се специални устройства, които да плашат птиците. Сега допълнително бяха обезопасени и трите проводника, засегнати при снощния инцидент с вертолет „Кугър“, коментира кметът на Стамболийски Георги Мараджиев. \r\nТони МИХАЙЛОВ", "date": "2018.08.22", "title": "Георги Мараджиев, кмет на Стамболийски: Птиците са проблем за летателните полети, които се извършват по поречието на река Марица край града"}
{"url": "http://www.focus-news.net/news/2018/08/22/2558665/prof-stoyan-milanov-umbalsm-n-i-pirogov-sastoyanieto-na-35-godishnata-lekarka-koyato-padna-ot-7-etazh-na-zhilishtna-sgrada-se-stabilizira.html", "text": "Състоянието на 35-годишната лекарка, която падна от 7 етаж на жилищна сграда, се стабилизира. Това каза проф. Стоян Миланов, национален консултант по спешна медицина, координатор на специализирания анестезиологичен комплекс в УМБАЛСМ „Н. И. Пирогов“ по време на пресконференция за състоянието на лекарката, която падна от висок етаж на столичен блок и за чието лечение бяха организирани акции по събиране на кръв и средства, предаде репортер на  Агенция „Фокус“ . „33 ден д-р Иванова е в клиниката по интензивно лечение. Към момента отбелязваме трайна тенденция за стабилизиране на състоянието и. Повечето проблеми, възникнали от инцидента при нея са преодолени. Имаме да извървим още не лек път по възстановяване. В момента тя е с нужда от интензивни грижи по-скоро, отколкото за интензивно лечение. При нея сме приложили няколко анестезиологични техники. Около 12 литра кръв е получила и над 3500 мл. прясно замразена плазма“, допълни той. \"Този случай е един типичен пример за сериозен травма-мениджмънт, който може да бъде оказан на малко места в България. Той не е изолиран, но искам да потвърдя, че УМБАЛСМ „Н. И. Пирогов“ е готов да реагира по същия начин при други подобни травми. Надявам се случая да остане пример за другите колеги, които трябва да се учат на подобен травма-мениджмънт, защото той е на световно ниво. В момента контактуваме с д-р Иванова –тя е в съзнание, кооперативна е. Очакваме възстановяване в близките месеци. Тя ще претърпи още няколко оперативни интервенции. Не мога да кажа, че е извън риск и не знам до къде възстановяването ще бъде пълно, но се надявам в скоро време да може да изпълнява своите задължения като лекар“, заяви още проф. Миланов.", "date": "2018.08.22", "title": "Проф. Стоян Миланов, УМБАЛСМ „Н. И. Пирогов“: Състоянието на 35-годишната лекарка, която падна от 7 етаж на жилищна сграда, се стабилизира"}
{"url": "http://www.focus-news.net/news/2018/08/22/2558674/varna-okrazhnata-prokuratura-predade-na-sad-18-godishen-mladezh-bez-knizhka-prichinil-katastrofa-pri-koyato-e-zaginal-mazh.html", "text": "Окръжната прокуратура предаде на съд 18-годишен младеж без книжка, причинил катастрофа, при която е загинал мъж. Това съобщиха от пресцентъра на  Апелативна прокуратура - Варна . Рафи Р. е предаден на съд с обвинителен акт на Окръжната прокуратура във Варна за това, че управлявал лек автомобил на автомагистрала „Хемус“ и по непредпазливост причинил смъртта на мъж, който в нарушение преминавал през автомагистралата. Жертвата водел скитнически живот и по време на произшествието е бил с поне 2.2 промила алкохол в кръвта. \r\nТежкото пътнотранспортно произшествие е станало на 25 октомври миналата година. Подсъдимият пътувал заедно с баща си, който му отстъпил управлението на колата, за да се учи да шофира, тъй като Рафи започнал курсове за шофьор.  \r\nВ района на варненското село Слънчево подсъдимият управлявал колата със скорост 90 – 100 км в час, въпреки че асфалтът бил мокър, а времето – дъждовно. Пострадалият мъж предприел пресичане на автомагистралата в пияно състояние. Правият пътен участък в този район бил с добра видимост, но заради неумението си да шофира и липсата на опит 18-годишният подсъдим не предприел опити да намали скоростта и не възприел опасността. Без опит да спре, Рафи Р. блъснал пияния мъж, който починал на място.  \r\nОкръжната прокуратура във Варна го е предала на съд за престъпление по член 343, ал. 3, буква „б“ от НК, което се наказва с лишаване от свобода от 3 до 15 години.", "date": "2018.08.22", "title": "Варна: Окръжната прокуратура предаде на съд 18-годишен младеж без книжка, причинил катастрофа, при която е загинал мъж"}
{"url": "http://www.focus-news.net/news/2018/08/22/2558676/varna-izpalnitelna-agentsiya-po-ribarstvo-i-akvakulturi-e-izzela-39-kg-cherni-midi-ot-mazh-izvarshvasht-nezakonen-ulov.html", "text": "Изпълнителна агенция по рибарство и аквакултури залови нарушител, извършващ незаконен улов на черна морска мида. Това съобщиха от пресцентъра на  Агенцията . Инспектори на Изпълнителна агенция по рибарство и аквакултури – Варна са извършили проверка до лодкостоянка “Карантината”. В близост до обекта е установен нарушител, в момент на събиране на черна морска мида. При направената проверка е установено, че лицето е добило 39 кг миди от морското дъно без да има съответните удостоверения за извършване на стопански риболов. Съставен е акт за установяване на администравно нарушение, а мидите са върнати обратно в морето.", "date": "2018.08.22", "title": "Варна: Изпълнителна агенция по рибарство и аквакултури е иззела 39 кг черни миди от мъж, извършващ незаконен улов"}
{"url": "http://www.focus-news.net/news/2018/08/22/2558672/gl-inspektor-stoyan-stoyanov-rdpbzn-varna-v-gorskite-teritorii-ili-blizo-do-tyah-ne-tryabva-da-badat-paleni-ognyove-po-kakvito-i-da-bilo-povodi.html", "text": "В горските територии или близо до тях не трябва да бъдат палени огньове по каквито и да било поводи. Това каза в интервю за  Радио „Фокус“ – Варна  главен инспектор Стоян Стоянов от Регионална дирекция „Пожарна безопасност и защита на населението“ във Варна. Той отбеляза, че често много близо до горски територии има вилни и жилищни зони, горят се отпадъци или стърнища, което е абсолютно недопустимо. „По отношение на горските територии, близо до път, водачите трябва да имат съзнание и да не изхвърлят от автомобилите си горящи фасове или други запалени материали и предмети. Трябва да се спазва култура на поведение от гражданите при палене на огньове на определените за целта места. Задължително е това да става на обозначените места, а не на произволни места в гората или близо до нея“, допълни главен инспектор Стоян Стоянов. Той посочи, че към момента основно възникналите пожари в областта са низови – в растителност и храсти. \r\nМарияна ВАЛЕНТИНОВА", "date": "2018.08.22", "title": "Гл. инспектор Стоян Стоянов, РДПБЗН – Варна: В горските територии или близо до тях не трябва да бъдат палени огньове по каквито и да било поводи"}
{"url": "http://www.focus-news.net/news/2018/08/22/2558673/prof-diyan-enchev-umbalsm-pirogov-spravyaneto-s-vodeshtata-ortopedichna-travma-na-padnalata-ot-visoko-lekarka-e-otnela-ne-poveche-ot-45-minuti.html", "text": "Справянето с водещата ортопедична травма на 35-годишната лекарка, която падна от висок етаж на жилищен блок, е отнела не повече от 45 минути. Това каза проф. Диян Енчев, началник на травматологичния комплекс в УМБАЛСМ „Н. И. Пирогов“ по време на пресконференция за състоянието на лекарката, която падна от висок етаж на столичен блок и за чието лечение бяха организирани акции по събиране на кръв и средства, предаде репортер на  Агенция „Фокус“ . „По отношение на ортопедичната травма д-р Ирена Иванова беше с политравма, което е засягане на редица органи и системи. От ортопедична гледна точка най-тежката фрактура е на тазовия пръстен, на двете бедрени кости, на двете ходила, на двете капачки и на раменната кост. Това, което ние правим тук е, че използваме една сравнително нова концепция за контрол на ортопедичната травма, която е сравнима с центрове в Европа, САЩ и Канада. Чрез тази концепция се прави минималното, за да се стабилизира състоянието на пациента, ако е с много тежка травма\", обясни проф. Енчев. \"След това вече правим големите оперативни интервенции, които в крайна сметка дават качеството на живот. Нашата ортопедия и травматология в областта на спешната травма е флагман на България“, допълни той. „Извършени са до сега 12 оперативни интервенции. Тазовият пръстен първоначално е опериран със специфична C-клампа, което отнема 5 минути. Всички останали фрактури са фиксирани с външни фиксатори, което общо като интервенция отнема 35 минути“, заяви още той.  \r\nЦветелин ДИМИТРОВ", "date": "2018.08.22", "title": "Проф. Диян Енчев, УМБАЛСМ „Пирогов“: Справянето с водещата ортопедична травма на падналата от високо лекарка е отнела не повече от 45 минути"}
{"url": "http://www.focus-news.net/news/2018/08/22/2558675/prof-asen-baltov-umbalsm-n-i-pirogov-35-godishnata-lekarka-koyato-padna-ot-7-iya-etazh-na-zhilishtna-sgrada-v-stolitsata-e-kontaktna-i-adekvatna.html", "text": "35-годишната лекарка, която падна от 7-ия етаж на жилищна сграда в столицата, е контактна и адекватна. Това каза изпълнителният директор на УМБАЛСМ „Н.И. Пирогов“ проф. Асен Балтов по време на пресконференция за състоянието на лекарката, която падна от висок етаж на столичен блок и за чието лечение бяха организирани акции по събиране на кръв и средства, предаде репортер на  Агенция „Фокус“ . „Искам да благодаря на колегите, които са свършили прекрасно своята работа. До момента на жената са направени 12 интервенции. Това което е най-важно е, че тук се използва един нов подход при лечението на такива тежки травми, който позволява ние постепенно да възстановим функциите и живота на пациента във вида, в който всеки би искал да изглежда, когато напуска една болница. Това не е единствения такъв случай – това е показен случай за работата на „Н. И. Пирогов“ и неговите екипи, които се отзовават винаги и правят всички по силите си“, заяви той. „Тя в момента е в реанимация, за да бъдем по-спокойни ние. Тя е контактна, адекватна. Предстоят и още няколко интервенции, които не са животозастрашаващи. Такива случаи се възстановяват изключително бавно и трудно. Започваме раздвижване на всички стави“, каза още проф. Балтов. По думите му една такава травма е свързана с голяма кръвозагуба, а кръводарители трудно се намират, но в случая кръводарителската кампания е била успешна. \r\nЦветелин ДИМИТРОВ", "date": "2018.08.22", "title": "Проф. Асен Балтов, УМБАЛСМ „Н. И. Пирогов“: 35-годишната лекарка, която падна от 7-ия етаж на жилищна сграда в столицата, е контактна и адекватна"}
{"url": "http://www.focus-news.net/news/2018/08/22/2558644/filip-popov-bsp-sluzhbite-v-balgariya-i-izpalnitelnata-vlast-prospaha-piramidata-olimpik.html", "text": "„Службите в България и изпълнителната власт проспаха пирамидата „Олимпик“. Получихме оставката на зам.-председателя на КФН, но това не е достатъчно. Искаме оставката на цялата Комисия за финансов надзор“. Това заяви секретарят на ПГ на „БСП за България“ Филип Попов в ефира на БНР, съобщиха от пресцентъра на  НС на БСП . Той подчерта, че КФН е имала възможност да въздействат, контролират и изискват информация по отношение на всеки един застраховател, който оперира на територията на България. Попов обясни, че „Олимпик“ е регистрирана още 2009 г. в България. „Собственикът ѝ, който е регистрирал фирмата в Кипър, е някакъв испанец Диего, на когото е забранено в родината му Испания, да извършва каквато и да било финансова дейност. Но той от 2009 до 2018 г. безпроблемно работи в България и изкарва от българските граждани около 21 млн. евро. Това е фрапиращо“, коментира народният представител. Според него още 2009 г. е трябвало да се обърне внимание кой е той и защо в Кипър няма нито една полица, нито едно евро от застраховки, а всичко е насочено към България. „КФН би трябвало да потърси отговори на тези въпроси, а не сега да се чудят какво да правят с тези над 200 000 български граждани“, каза още Попов. По неговите думи решението, което управляващите приеха в НС, е абсолютно бланкетно и се опитва да замете под килима всички проблеми. „В нашето предложение ясно се казваше - правителството да потърси обезщетение за възстановяване на сумите на тези 200 000 български граждани. Управляващите приеха решение, в което се казва – да се потърси възможност за оказване на помощ. Каква помощ – психологическа, финансова, правна?“, попита депутатът от левицата. \r\nФилип Попов обясни, че гаранционният фонд е създаден от вноските на всички застраховани. „Има възможност хората да бъдат обезщетени от българския гаранционен фонд, а след това крайната сума да бъде възстановена от кипърския. Вчера Ралица Агайн увери, че във фонда има достатъчно пари“, каза още той. Попов обърна внимание, че „Олимпик“ не е българска компания и по закон не е трябвало да внася в българския гаранционен фонд, но са събрани около 2 млн. лв. „А сега пък искат да ги връщат. Кашата е тотална“, коментира още той. Попов е категоричен, че тази тема не може да бъде затворена, докато не бъдат обезщетени тези 200 000 човека, които съвсем добросъвестно са си направили застраховки. „Комисията е тази, която трябва да защити интересите на българските граждани. А сега е ред на държавата да се погрижи за тези хора, но заради вчерашното решение на управляващите не мисля, че ще се случи“, допълни народният представител. \r\nПо повод Търговския регистър, Попов коментира, че става въпрос за много чувствителна информация и този проблем касае всеки български гражданин. „ГЕРБ управляват България вече 10 години. Не могат непрекъснато да прехвърлят вина и да връщат времето от преди 50, 100 години или времето на хан Аспарух. Трябва да си поемат отговорност“, категоричен е народният представител. По неговите думи вчера е станало ясно, че е имало доклад до министъра на правосъдието по отношение на компетентността на ръководителя на Търговския регистър, но не са били предприети адекватни действия и мерки. „Стана ясно, че в този Търговски регистър не може да се съхрани надеждно информацията, а са дадени много пари. Никой не каза какви щети са нанесени върху българската икономика и бизнес“, каза още Филип Попов.", "date": "2018.08.22", "title": "Филип Попов, БСП: Службите в България и изпълнителната власт проспаха пирамидата „Олимпик“"}
{"url": "http://www.focus-news.net/news/2018/08/22/2558678/plovdiv-zhitelite-na-pet-sela-ot-oblastta-sa-s-narusheno-vodopodavane-zaradi-avarii.html", "text": "Нарушено е водоподаването в пет села на територията на Пловдивска област. Това съобщиха за  Радио „Фокус“ – Пловдив  от водоснабдителното дружество, обслужващо областта. Без вода до отстраняване на възникнали аварии са населените места Сухозем, Беловица и Старосел. С частично нарушено водоподаване заради авария на водопровод са абонатите в района на вилната зона в село Марково, както и живущите в района на ул. „Независимост“ в село Брестник. Екипите на водоснабдителното дружество работят също по отстраняването на авария в градовете Карлово и Пловдив. \r\nДо 17.00 часа днес ще е нарушено водоподаването в района на ул. „Средна гора“ в град Карлово. Без вода до отстраняване на повреди са и живущите в района на улиците „Иван Вазов“ и „Братя Търневи“ в град Пловдив. \r\nТони МИХАЙЛОВ", "date": "2018.08.22", "title": "Пловдив: Жителите на пет села от областта са с нарушено водоподаване заради аварии"}
{"url": "http://www.focus-news.net/news/2018/08/22/2558680/stoyanka-stavreva-kmet-na-selo-popintsi-planirame-prez-sledvashtata-godina-kapitalovite-sredstva-da-badat-vlozheni-v-remont-na-ulitsite-v-seloto.html", "text": "Планираме през следващата година капиталовите средства да бъдат вложени в ремонт на улиците в село Попинци. Това каза за  Радио „Фокус“ – Пазарджик  кметът на панагюрското село Стоянка Ставрева. Тя уточни, че през тази година ще приключи ремонтът на последната отсечка от водопровода. „Ремонтът му започна през 2016 година. Приключихме работата по двете по-трудни отсечки, сега работим по третата, която е по-къса. Там тръбите са по-тесни и ще успеем да я завършим“, коментира Ставрева. „Надявам се с остатъка от капиталовите средства през тази година да преасфалтираме и улица „Захари Стоянов“ в село Попинци, която е много изровена от дъждовните води. Там е невъзможно да се изкърпват дупки, налага се тя да бъде асфалтирана отново. Направихме опит да отведем към дерето дъждовните води, които са причина за пораженията“, коментира Ставрева. По думите ѝ тези води не могат да бъдат включени в канализацията, защото ще я запушат. За това те са пренасочени към дерето. \r\nВаня НИКОЛОВА", "date": "2018.08.22", "title": "Стоянка Ставрева, кмет на село Попинци: Планираме през следващата година капиталовите средства да бъдат вложени в ремонт на улиците в селото"}
{"url": "http://www.focus-news.net/news/2018/08/22/2558679/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Директор на Бюрото за обществена сигурност ще бъде Сашо Тасевски, бодигардът на министър-председателя Зоран Заев, който в събитията от 27 април 2017 г. в парламента на Македония бе единственият, употребил огнестрелно оръжие, отбелязва електронното издание на скопския вестник  „Денешен“ . \r\nОчаква се в рамките на деня решението за назначаването на Тасевски на ключовия пост да бъде утвърдено на заседание на правителството.  \r\nВ обществото Тасевски е познат като полицейски служител от охраната на Заев. Той ще заеме мястото на Лазо Велковски, освободен от поста заради аферата със служебното му превозно средство.  \r\nТасевски е работил за бившия президент на Македония Бранко Цървенковски, в отдела за чуждестранни делегации, а след това с бившия министър на вътрешните работи Оливер Спасовски. В началото на кариерата си е член на специалната оперативна група „Тигър\". Обучавал се е в САЩ за гарантиране на сигурността на ВИП личности.  \r\nСъвсем случайно или не, на 22 август започва процесът срещу протестиралите срещу – съгласно думите им - незаконното и противоконституционното избиране на Талат Джафери за председател на парламента в Скопие. Те са обвинени в „тероризъм\", а единственият, който е използвал оръжия в размириците в парламента, ще бъде първият човек в обществената сигурност в Македония. \r\n***   Президентът на Сърбия Александър Вучич заяви, че официален Белград обмисля връщането на задължителната военна служба, съобщава електронното издание на водещия сръбски ежедневник  Kurir , като уточнява, че съответното изявление държавният глава на западната ни съседка е направил в рамките на обръщение по повод приемането на два ремонтирани „МиГ-29“, закупени по-рано от Русия.  \r\n„Разглеждаме повторното въвеждане на военна служба за мъжете за три или шест месеца, в продължение на няколко години“, разкри сръбският президент. Това трябва да се случи през 2020-2021 г.  \r\nВучич призова младите хора да учат във военни институции, защото, съгласно думите му, ги очаква добро бъдеще в тях.   \r\nВ речта си на военновъздушната база „Батайница“ край столицата Белград, Вучич увери, че сега сръбската армия е „по-силна, отколкото е била в миналото“. Той изрази надежда, че на ВВС на страната няма да се налага да се справят с врагове, но ако все пак това се случи, ще изпълнят добре задачата си.  \r\nПо отношение на закупуването на въоръжение от Русия, президентът на Сърбия подчерта: „Камък по камък – дворец. Никой не е в състояние да придобие нещо (въоръжение – бел.р.) при такива добри условия, както ние – благодарение на подкрепата на Русия. Точни данни и цифри не могат да бъдат оповестени, тъй като са поверителни“.  \r\nЗадължителната военна служба в Сърбия бе премахната преди седем години. \r\n***  Коментирайки обръщението към нацията на лидера на кабинета в Атина Алексис Ципрас за излизането на страната от спасителния план, Кириякос Мицотакис, председателят на най-голямата опозиционна партия в Гърция –„Нова демокрация“, подчерта, че премиерът на южната ни съседка предизвиква единствено „скръб и гняв“, отбелязва електронното издание на ежедневника  To Vima . \r\nМицотакис разкритикува „фалшивата символика от Итака, която провокира само скръб и гняв\". \r\nЦипрас избра острова в опит да направи паралел между завръщането на Омировия герой Одисей в родината си и излизането на Гърция от спасителния план след дълги години на политика на строги икономии и ограничения.  \r\nВ коментарите си Мицотакис още веднъж настоя за предсрочни избори. „Не сме стигнали до края на пътуването. Днес се слага край на евтините заеми, но тежките мерки и тежките ангажименти, които Ципрас е подписал, остават\". \r\n„Ципрас заяви, че ще разкъса меморандумите (на Тройката), но вместо това подписа ненужен трети, който ни струва над 100 млрд. евро. Сега сме в началото на четвърти, неформален меморандум, с дългосрочна строгост, нови съкращения на пенсиите, увеличения на данъците и осигурителните вноски \", подчерта лидерът на гръцката опозиция. \r\nЩо се отнася до речта на премиера, Мицотакис заяви: „Той не само продължава да лъже, но и днес, когато самопознанието и единството трябва да надделеят пред бъдещите предизвикателства, той провокира разделението на гръцкия народ. Той организира фалшиви събития, както направи в нощта на 23 юли, когато чухме по телевизията на живо уверенията на министрите, че всичко върви добре, когато в Мати горяха десетки хора“.  \r\nВ отговор на положителните международни реакции на излизането от спасителните операции лидерът на „Нова демокрация“ заяви, че те отразяват облекчението на някои длъжностни лица от ЕС, тъй като Атина се е съгласила с нови ангажименти, без да поиска нови заеми. „Проблемът сега е само наш, а не техен“, отбеляза Мицотакис.  \r\n„Ние няма да превъзмогнем кризата, докато сегашното правителство - което настоява догматично за ирационална смесица от данъци и осигурителни вноски - е на власт. Животът на гърците няма да се подобри, докато не придобием ефективна държавна администрация, съвременна социална държава и конкурентно образование и сигурност за всички\", изрази увереност Мицотакис. \r\n***  Държавният съвет на Гърция, върховен административен съд в страната, отхвърли възражението на правителството в Атина срещу предишното му решение, с което бе дадено право на убежище на турските войници, обвинени от Турция в участие в опита за държавен преврат от лятото на 2016 г., съобщава вестник  Hurriyet . \r\nОсмината военнослужещи на Анкара – трима майори, трима капитани и двама старши сержанти, избягаха в Гърция с хеликоптер на 16 юли 2016 г., когато стана ясно, че опитът за пуч срещу президента Реджеп Тайип Ердоган е смазан. Според турските власти осмината са свързани с мрежата на живеещия в САЩ имам Фетхуллах Гюлен, сочен от Анкара за оркестратор на неуспешния преврат.  \r\nС последното си решение, Държавният съвет на Гърция отхвърли окончателно жалбата на правителството в Атина, с което потвърждава правото на убежище на бившите турски войници. \r\nОт редакцията припомнят, че Гърция многократно отхвърли исканията на Турция за екстрадиране на осмината войници. \r\n***", "date": "2018.08.22", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/08/22/2558681/nsi-1-0849-hil-balgarski-grazhdani-sa-realizirali-turisticheski-patuvaniya-prez-vtoroto-trimesechie-na-2018-g.html", "text": "През второто тримесечие на 2018 г. 1 084.9 хил. български граждани са реализирали туристически пътувания. Това сочи  статистика на Националния статистически институт (НСИ) . Преобладаващата част от тях - 77.7%, са пътували само в страната, 17.5% - само в чужбина, а 4.8% са пътували както в страната, така и в чужбина. В сравнение със същото тримесечие на 2017 г. общият брой на пътувалите лица на възраст 15 и повече навършени години се понижава с 5.6%, като броят на пътувалите в страната намалява с 12.4%, докато броят на пътувалите в страната и чужбина и само в чужбина се увеличава съответно с 58.3 и 22.4%. \r\nПрез второто тримесечие на 2018 г. най-много са пътували българите на възраст 25 - 44 години - 431.4 хил., или 39.8% от всички пътували лица. Във всички възрастови групи преобладава относителният дял на пътуванията в страната, като най-висок е този дял при лицата на възраст 45 - 64 години - 80.4% от пътувалите в тази възрастова група. При пътуванията в чужбина делът на пътувалите лица на възраст 15 - 24 години е най-голям - 22.5% от пътувалите в съответната възрастова група.  \r\nПо-голяма част от туристическите пътувания на лицата на възраст 15 и повече навършени години както в страната (44.3%), така и в чужбина (65.6%) са били с цел „почивка и екскурзия“.  \r\nПрез второто тримесечие на 2018 г. като самостоятелни са били регистрирани 1 490.6 хил., или 91.3% от общия брой лични пътувания. Относителният дял на самостоятелните пътувания без резервация в страната е 96.5%, а на тези в чужбина - 65.4%. \r\nВ структурата на разходите по видове с най-голям относителен дял в страната са тези за храна - 39.8%, докато в чужбина са разходите за транспорт - 29.2%. \r\nПрез второто тримесечие на 2018 г. средният разход при пътуване с лична цел на едно лице на възраст 15 и повече навършени години е 180.89 лв. в страната и 610.77 лв. в чужбина. \r\nСъщевременно разходите на едно лице за професионално пътуване са средно 157.73 лв. в страната и 1 053.72 лв. в чужбина.", "date": "2018.08.22", "title": "НСИ: 1 084.9 хил. български граждани са реализирали туристически пътувания през второто тримесечие на 2018 г."}
{"url": "http://www.focus-news.net/news/2018/08/22/2558683/smolyan-rzi-otchita-povishavane-na-ostrite-respiratorni-zabolyavaniya-prez-poslednata-sedmitsa.html", "text": "Леко повишение на острите респираторни заболявания е налице през последната седмица в Смолян, съобщиха от  Регионалната здравна инспекция – Смолян . За изминалата седмица в РЗИ – Смолян са регистрирани 13 случая на остри респираторни заболявания, при 8 за предходната седмица. Три са случаите във възрастовата група от 0 до 4 години и по пет при децата от 5 до 14 години и възрастните от 30 до 64 години. Заболеваемостта е 46.11 на 10 000 и е под епидемичните стойности. \r\nПрез отчетния период са регистрирани и заразни заболявания. При чревните инфекции има 3 случая на ентероколит, 2 случая на ротавирусен гастроентерит и 1 случай на дизентерия. От въздушно-капковите инфекции е установен 1 случай на варицела.", "date": "2018.08.22", "title": "Смолян: РЗИ отчита повишаване на острите респираторни заболявания през последната седмица"}
{"url": "http://www.focus-news.net/news/2018/08/22/2558687/kathimerini-gratskata-politsiya-razsledva-bombena-eksploziya-v-pireos.html", "text": "Полицията в Гърция разследва експлозия на бомба, задействана пред бизнес сграда в пристанищния град Пиреос, съобщава електронното издание на вестник  Kathimerini . \r\nИнцидентът се е случил в ранните часове на деня. Съгласно разпространените данни, взривът е причинил сериозни материални щети, но няма данни за пострадали. Уточнява се, че взривното устройство е поставено недалеч от сградата на градския съд, в близост до множество адвокатски кантори и други компании. \r\nЕксплозията е нанесла щети и на прилежащо разположени домове и паркирани в района автомобили.  Районът все още е отцепен от полицията, която събира улики и разпитва очевидци на инцидента. Тереза Герова", "date": "2018.08.22", "title": "Kathimerini: Гръцката полиция разследва бомбена експлозия в Пиреос"}
{"url": "http://www.focus-news.net/news/2018/08/22/2558684/gabrovo-61-godishen-mazh-e-postradal-pri-katastrofa-na-patya-sevlievo-gabrovo.html", "text": "61-годишен мъж е пострадал при катастрофа на пътя Севлиево - Габрово. Това съобщиха от  Областна дирекция на МВР – Габрово . Сигналът за пътнотранспортното произшествие е получен тази сутрин в 03.45 часа в Районно управление – Габрово. Инцидентът е станал в района на разклона за село Горна Росица и село Яворец. На мястото е изпратен полицейски екип. По първоначални данни лек автомобил, управляван от 61-годишен мъж от Казанлък, излязъл извън платното за движение и спрял в крайпътна канавка. При инцидента е пострадал водачът – настанен е за лечение в МБАЛ - Габрово с фрактура на гръбначен прешлен. Тестван е за употреба на алкохол, като техническото средство отчело нулев резултат. На местопроизшествието е извършен оглед. Причините за инцидента са в процес на изясняване. По случая е образувано досъдебно производство.", "date": "2018.08.22", "title": "Габрово: 61-годишен мъж е пострадал при катастрофа на пътя Севлиево - Габрово"}
{"url": "http://www.focus-news.net/news/2018/08/22/2558686/burgas-kolona-ot-avtomobili-se-e-obrazuvala-na-vhod-na-gkpp-malko-tarnovo.html", "text": "Има натрупване на автомобили при влизане в България от Турция на ГКПП „Малко Търново“. Това съобщи за  Радио „Фокус“ – Бургас  дежурният на пункта. По думите му образувалата се колона е в продължение на по-малко от километър. „Може да се каже, че през този летен сезон движението на пункта не е натоварено“, каза още той. \r\nМария ГЕОРГИЕВА", "date": "2018.08.22", "title": "Бургас: Колона от автомобили се е образувала на вход на ГКПП „Малко Търново“"}
{"url": "http://www.focus-news.net/news/2018/08/22/2558685/anton-valev-upravitel-na-tsentralnata-nauchna-aptechna-laboratoriya-pri-personaliziranata-meditsina-mozhe-da-se-prigotvi-strogo-individualna-kombinatsiya-po-pretsenka-na-lekar.html", "text": "При персонализираната медицина, ние можем да ви приготвим състав, които не е стабилен, лекарство, което е с несъществуваща комбинация от страна на фармацевтични производители или пък да ви приготвим комбинация, която е строго индивидуална по преценка на лекар. Това каза в интервю за  Агенция „Фокус“  магистър-фармацевтът Антон Вълев, управител на Централната научна аптечна лаборатория (ЦНАЛ) при Педиатрична аптека \"Ерудита\". Според него индивидуализираната медицина е основа върху друг подход в дизайна на лекарството. „Ние използваме иначе същите основни действащи и помощни вещества, които се използват и в комерсиализираната медицинска практика“, коментира той. По думите му подходът глобално не е нов и навсякъде по света съществува това да се приготвят и композират лекарства на момента. „Такава практика има в почти всички развити страни и е сериозно застъпено в Япония, САЩ и Канада“, посочи фармацевтът. Той уточни, че усилено се работи по тези продукти и в Европа, като Германия, Франция и Италия има доста добра традиция. „Може би с течение на обстоятелствата в годините на прехода в България забравихме за това нещо“, обясни той.  Според него екипът на педиатрична аптека „Ерудита“ в момента се е нагърбил да се възстанови тази традиция. „Лабораторията към педиатрична аптека „Ерудита“ е с най-висок клас разрешително дадено от Изпълнителната агенция по лекарствата и всъщност ние сме с капацитет да издадем почти всички съществуващи лекарствени форми, с изключение единствено на инжекционните, които имат по-различни изисквания към тяхното приготвяне“, коментира той.  \r\nДаяна ДЮЛГЕРОВА  Пълния текст на интервюто четете по-късно в „Мнение”", "date": "2018.08.22", "title": "Антон Вълев, управител на Централната научна аптечна лаборатория: При персонализираната медицина може да се приготви строго индивидуална комбинация по преценка на лекар"}
{"url": "http://www.focus-news.net/news/2018/08/22/2558677/rtv-sarbiya-v-sarbiya-podkrepiha-ideyata-za-vrashtaneto-na-zadalzhitelnata-voenna-sluzhba.html", "text": "Министърът без портфейл и председател на Сръбската народна партия Ненад Попович изрази пълна подкрепа към идеята за връщането на задължителната военна служба в страната, която бе обявена от държавния глава на западната ни съседка Александър Вучич, предава   Radio-televizija Vojvodine (RTV) . \r\nУкрепването на военната сила на Сърбия е гаранция за запазване на стабилността в региона и защита на интересите на сръбската държава и народ, подчерта Попович. Според него е направена голяма грешка, когато през 2010 г. е премахната задължителната военна служба – решение, взето от застъпниците на влизането на Сърбия в НАТО. \r\n„Тогава като национален делегат бях категорично против да взема такова решение“, припомни Попович, като същевременно подчерта, че Сърбия, като военно неутрална държава, трябва по всякакъв начин да укрепва военната си сила. \r\nВ допълнение към закупуване на оръжия и по-силни военно сътрудничество с Русия, Сърбия следва да обучи военно населението и да създаде широк резерв с цел запазване на независимостта, националните интереси и сигурността на страната, категоричен е министърът.  \r\nИстория на Сърбия показа, че военно обучени хора са изиграли ключова роля в защитата на страната, твърди Попович. Тереза Герова", "date": "2018.08.22", "title": "RTV (Сърбия): В Сърбия подкрепиха идеята за връщането на задължителната военна служба"}
{"url": "http://www.focus-news.net/news/2018/08/22/2558607/sliven-vodosnabdyavaneto-v-grad-kotel-shte-bade-prekasnato-zaradi-remontni-deynosti.html", "text": "Водоснабдяването в град Котел ще бъде прекъснато заради ремонтни дейности, съобщиха от  водоснабдителното дружество . Ще се извърши спешен и неотложен ремонт на черпателен резервоар на помпена станция в град Котел. Водата ще бъде спряна по всички клонове с изключение на гравитачния водопровод от 11.00 часа до 22.00 часа.", "date": "2018.08.22", "title": "Сливен: Водоснабдяването в град Котел ще бъде прекъснато заради ремонтни дейности"}
{"url": "http://www.focus-news.net/news/2018/08/22/2558682/aleksandar-vulin-es-tryabva-da-obuzdae-ramush-haradinay-i-da-predotvrati-destabiliziraneto-na-balkanite.html", "text": "Заплахите на косовския премиер Рамуш Харадинай за война са достатъчно доказателство за това защо най-младата държава на Балканите не трябва да има армия и защо трябва да се създаде ясно разграничение с „Велика Албания\". Това подчерта министърът на отбраната на Сърбия Александър Вулин, предава   Радио-телевизија Србије (РТС)  . \r\n„Ненаказаните терористи мечтаят да повторят престъпленията си и да се крият зад големите западни страни, за да избегнат наказанието и поражението\", заяви Вулин в отговор на новите заплахи на Харадинай за война със Сърбия. \r\nВ тази връзка Вулин увери, че страната му няма да влезе във въоръжен конфликт, нито ще предизвиква такъв, но ще защитава интересите и народа си, според изявление от  Министерството на отбраната в Белград. \r\n„Европейският съюз трябва да обуздае Харадинай и в свой собствен интерес  да предотврати конфликти и дестабилизация на Балканите\", предупреди Вулин. Съгласно думите му, работата на Трибунала на ООН за военни престъпления и подаването на обвинителни актове срещу членовете на Армията за освобождение на Косово ще бъде път към стабилизиране и помирение в региона.  Тереза Герова", "date": "2018.08.22", "title": "Александър Вулин: ЕС трябва да обуздае Рамуш Харадинай и да предотврати дестабилизирането на Балканите"}
{"url": "http://www.focus-news.net/news/2018/08/22/2558688/zam-ministar-tanya-mihaylova-novata-uchebna-programa-po-balgarski-ezik-i-literatura-e-izrabotena-ot-uchiteli-ot-tsyalata-strana.html", "text": "Учебната програма по български език и литература, която в момента е утвърдена, наистина е изработена от учителите по български език и литература от цялата страна. Това каза за  Агенция „Фокус“  зам.-министърът на образованието и науката Таня Михайлова.  По думите й от април месец се водят разговори с регионалните експерти и регионалните управления, където са се провели четири срещи с над 1000 учители от цялата страна и съвместно с Асоциацията на учителите по български език и литература. „На всичките общи срещи се оказа, че има диалог между институциите и преподавателите и те споделиха всичко, което са видели и установили по време на работния процес. Това са колеги със сериозен опит и ние се вслушахме в голяма част от техните предложения“, посочи зам. министърът. Според нея навсякъде се е приело много добре това, че произведенията в новата учебна програма се разглеждат като творбите са разделени на тематичен принцип и се спазва хронологичната последователност вътре в учебниците. “Това означава, че ние запазваме и хронологията на самите теми. Част от изучаваните бяха променени в резултат от вижданията на колегията“, коментира тя. По думите на Михайлова също така и по предметите, които се изучават в общообразователната подготовка има нова учебна програма: по математика, български език и литература. „Тя е изцяло нова и всъщност знаете, че това ще бъде и базата, на която ще се проведат и държавно зрелостните изпити“, посочи зам.-министърът.  \r\nДаяна ДЮЛГЕРОВА  Пълния текст на интервюто четете в „Мнение”", "date": "2018.08.22", "title": "Зам.-министър Таня Михайлова: Новата учебна програма по български език и литература e изработена от учители от цялата страна"}
{"url": "http://www.focus-news.net/news/2018/08/22/2558690/inzh-svetoslav-glosov-api-v-normite-za-patno-poddarzhane-tryabva-da-badat-izvarshvani-remonti-na-okolo-8-i-10-godini-na-saorazheniya-kato-tova-na-vitinya.html", "text": "В нормите за пътно поддържане трябва да бъдат извършвани ремонти на около 8 и 10 години на съоръжения като това на „Витиня“. Това каза председателят на Управителния съвет на Агенция „Пътна инфраструктура“ (АПИ) инж. Светослав Глосовпред журналисти по време на инспекция на ремонта на тунел „Витиня“, предаде репортер на  Агенция „Фокус“.  Инж. Светослав Глосов уточни, че от създаването на Пътната агенция секторът винаги е бил недофинансиран. „Надявам се, че през следващите години това ще бъде отрегулирано с въвеждането на тол системата“, обясни Глосов. По думите му средствата от винетките са недостатъчни за пътно поддържане и за ново строителство.    \r\n„Намираме се на виадукта пред тунел „Витиня“, ляво платно в посока София. Това е съоръжение, което е построено преди 40 години“, каза той и уточни, че гредите на съоръжението са от 1981 г. – 1982 г. „Това е по надписите на монтираните греди. От тези години до момента на този виадукт не са правени никакви ремотни дейности. Правено е преди малко повече от година обследване на виадукта и миналата година е ремонтирано дясно платно“, коментира инж. Глосов. „В момента се работи по укрепването на греда от съоръжението на „Витиня“, за да бъде демонтирана.“, каза инж. Глосов. Той уточни, че ако не бъде укрепена, тя не може да бъде демонтирана. „Произвежда се нова греда“, заяви инж. Глосов.  \r\nДеница КИТАНОВА", "date": "2018.08.22", "title": "Инж. Светослав Глосов, АПИ: В нормите за пътно поддържане трябва да бъдат извършвани ремонти на около 8 и 10 години на съоръжения като това на „Витиня“"}
{"url": "http://www.focus-news.net/news/2018/08/22/2558689/dobrich-s-unikalna-izlozhba-na-otkrito-obshtinata-otbelyazva-130-godini-ot-rozhdenieto-na-poetesata-dora-gabe.html", "text": "С уникална изложба на открито Общината отбелязва 130 години от рождението на поетесата Дора Габе, предаде кореспондентът на  Радио „Фокус” – Варна . Девет пана със знакови снимки и текстове от поезията и прозата на Дора Габе са поставени в центъра на града пред различни обществени сгради. Идеята е на Община град Добрич. Постерите представят различни периоди от живота на Дора Габе, например като учителка през 1908 г. или когато заедно с друга голяма българска поетеса Елисавета Багряна влизат с освободителния марш на българските войски в Добруджа след подписване на Крайовския договор през 1940 г. Идеята е големите по мащаб снимки да провокират минувачите да се поспрат, да посъзерцават и прочетат написаното от поетесата. Тя е силно свързана с Добруджа, защото това е нейният роден край. Родена е в село Дъбовик. Фондовете на Художествената галерия, Дом-паметника „Йордан Йовков“ и Регионалната библиотека пазят ценни документи и архиви, свързани с живота и творчеството на поетесата. След броени дни в ЦДГ „Дора Габе“ ще се състои тържество, посветено на годишнината на рождението на писателката, а кулминацията в честванията ще бъде на 11 октомври, когато ще бъде връчена Националната литературна награда на името на Дора Габе за цялостно творчество. \r\nЖулиета НИКОЛОВА", "date": "2018.08.22", "title": "Добрич: С уникална изложба на открито Общината отбелязва 130 години от рождението на поетесата Дора Габе"}
{"url": "http://www.focus-news.net/news/2018/08/22/2558693/dzhon-boltan-savetnik-na-amerikanskiya-prezident-po-natsionalnata-sigurnost-sasht-shte-deystvat-mnogo-tvardo-ako-siriya-izpolzva-himicheski-orazhiya-v-idlib.html", "text": "Съветникът на американския президент Доналд Тръмп по националната сигурност – Джон Болтън, увери, че САЩ ще отговорят  „много твърдо“, ако държавният глава на Сирия Башар Асад разпореди използването на химически оръжия в офанзивата за установяване на контрол в провинция Идлиб, предава  AFP . \r\nГоворейки в рамките на пресконференция по време на посещението му в Израел, Болтън подчерта също, че чрез повторното въвеждане на санкции администрацията на Тръмп не се стреми към смяна на режима в Иран. \r\n„Промяната на режима в Иран не е американска политика, но това, което искаме, е огромна промяна в поведението му\", отбеляза Болтън. Тереза Герова", "date": "2018.08.22", "title": "Джон Болтън, съветник на американския президент по националната сигурност: САЩ ще действат много твърдо, ако Сирия използва химически оръжия в Идлиб"}
{"url": "http://www.focus-news.net/news/2018/08/22/2558691/mvr-dvama-balgari-i-edin-chuzhdenets-sa-zadarzhani-za-trafik-na-nelegalni-migranti.html", "text": "Канал за незаконен трафик на нелегални мигранти е неутрализиран при операция на Главната дирекция „Национална полиция“ и РУ - Своге при ОДМВР - София, проведено под наблюдението на прокуратурата. Това съобщиха от пресцентъра на  МВР . В хода ѝ са установени 26 незаконни мигранти. Задържани са трима мъже – двама българи и чужденец с хуманитарен статут - по първоначални данни съпричастни към престъпната дейност.  \r\nОперацията е проведена на 20 август на територията на РУ - Своге след получени данни за планиран незаконен трафик на нелегално влезли в страната ни мигранти и транспортирането им от адрес в Искърското дефиле до западната ни граница. След проведеното разследване е изяснено, че намерението е превозването да се извършва с микробус, а лек автомобил да служи за отцепка. В резултата на планираните действия чужденците и тримата каналджии са задържани в момент на тръгването им. В буса са установени 8 мигранти - по техни данни иракчани от кюрдски произход. В хода на операцията във вила, която е служила за настаняване и престой на мигранти, преди последващото им отвеждане към граничните райони, са установени още 18 иракчани от кюрдски произход, сред които е имало и две семейства с 5 малолетни деца.  \r\nПо случая е образувано досъдебно производство по чл. 281 от НК. Тримата каналджии – на 48 г., 34 и 26 г. за задържани и с прокурорско постановление им е наложена временна мярка за задържане за срок до 72 часа. Предстои внасянето на искане в съда те да бъдат задържани за постоянно в ареста.", "date": "2018.08.22", "title": "МВР: Двама българи и един чужденец са задържани за трафик на нелегални мигранти"}
{"url": "http://www.focus-news.net/news/2018/08/22/2558694/v-ministerstvoto-na-zdraveopazvaneto-nyama-postapili-signali-za-problemi-pri-okomplektovaneto-na-telk-sled-vlizaneto-v-sila-na-naredbata-za-meditsinskata-ekspertiza.html", "text": "От влизането в сила, на 3 август 2018 г., на Наредбата за медицинската експертиза в Министерството на здравеопазването не е постъпил нито един сигнал от Териториална експертна лекарска комисия (ТЕЛК) на територията на цялата страна за затруднения при окомплектоването на съставите. Това съобщиха от пресцентъра на  Министерството на здравеопазването . Към министерството не са адресирани и сигнали на граждани за намален процент неработоспособност. Проверка на ведомството показа, че и в Националната експертна лекарска комисия (НЕЛК) няма постъпили обжалвания на експертни решения, издадени след влизането в сила на промяната.  \r\nНовите правила действат по-малко от месец и по никакъв начин не може да се говори за масово намалени проценти и за неокомплектованост на ТЕЛК в страната. Недопустимо е да се тиражират подобни твърдения и обществото да се въвежда в заблуда преди да е извършен анализ на действието на направените нормативни промени.  \r\nВ Наредбата изрично е посочено, че в срок до шест месеца от влизането в сила на Постановлението ще бъде извършена оценка на въздействието му и при необходимост ще бъдат предприети действия.  \r\nОтносно окомплектоването на ТЕЛК съставите, обръщаме внимание, че с промените в Правилника за медицинската експертиза отпаднаха изискванията за основен и за трудов договор на членовете на ТЕЛК, а това дава възможност да се привличат повече специалисти, както от същото, така и от други лечебни заведения, в съставите на ТЕЛК.  \r\nМинистерството на здравеопазването ще изпрати указания до териториалните комисии за прилагането на промените в медицинската експертиза с цел уеднаквяване тълкуването на новите текстове, за да се унифицира подходът при освидетелстването на лицата.", "date": "2018.08.22", "title": "В Министерството на здравеопазването няма постъпили сигнали за проблеми при окомплектоването на ТЕЛК след влизането в сила на Наредбата за медицинската експертиза"}
{"url": "http://www.focus-news.net/news/2018/08/22/2558695/kyustendil-provedena-e-protsedura-za-izbor-na-izpalniteli-po-proekti-za-novi-fizkulturen-salon-i-detska-gradina-v-dupnitsa.html", "text": "Проведена е процедура за избор на изпълнители по проекти за нови физкултурен салон и детска градина в Дупница. Това каза пред  Радио „Фокус” – Кюстендил  Красимир Георгиев, зам.-кмет на Община Дупница. Вече са отворени ценовите оферти на кандидатите по обществената поръчка за изграждане на новата детска градина в жилищен комплекс „Бистрица” и нов физкултурен салон в Основно училище „Неофит Рилски“. Прогнозната стойност за новата детска градина, която ще бъде за 100 деца е в размер на 838 000 лева без ДДС, включваща проектиране, строителство и цялостно обзавеждане, а за физкултурният салон, сумата е 207 250 лева без ДДС. Срокът за реализация и за двата обекта е по 240 дни. „Кандидатите бяха две фирми, като и двете бяха допуснати до този етап. Победителите се определят на база техническо предложение и цена, като в срок, кметът на Община Дупница инж. Методи Чимев ще обяви решението и премине към сключване на договори”, каза Красимир Георгиев. Детската градина ще бъде изградена на терен при последната спирка в най-големия жилищен квартал на града, след като теренът е закупен от Общината. Физкултурният салон в Основно училище „Неофит Рилски“ е опасен и повече от 20 години не функционира. Той ще бъде съборен и на неговото място изградено новото съоръжение. \r\nВенцеслав ИЛЧЕВ", "date": "2018.08.22", "title": "Кюстендил: Проведена е процедура за избор на изпълнители по проекти за нови физкултурен салон и детска градина в Дупница"}
{"url": "http://www.focus-news.net/news/2018/08/22/2558698/kyustendil-spetsialni-kolcheta-ogranichavat-dostapa-na-avtomobili-do-renoviraniya-park-galeriyata.html", "text": "Специални колчета ограничават достъпа на автомобили до реновирания парк „Галерията”, предаде репортер на  Радио „Фокус” – Кюстендил . Те са монтирани на всички подходи към парка, част от тях могат да се изваждат, ако е необходимо преминаването на специализирани автомобили на „Спешен център”, „Пожарна безопасност и защита на населението” и на МВР. Ограничаването на достъпа е факт след многократни сигнали от страна на граждани, че по новоизградените пешеходни алеи и по рехабилитираната улица се движат моторни превозни средства, което е предпоставка за инциденти.  \r\nНовият парк е част от изпълняващия се проект „Благоустрояване на градската среда в Община Кюстендил“, по Оперативна програма „Региони в растеж“. Проектът е част от одобрения интегриран план за градско възстановяване и развитие. \r\nВенцеслав ИЛЧЕВ", "date": "2018.08.22", "title": "Кюстендил: Специални колчета ограничават достъпа на автомобили до реновирания парк „Галерията”"}
{"url": "http://www.focus-news.net/news/2018/08/22/2558700/sport-aleksandar-cheferin-e-izdignat-kato-kandidat-za-vtori-mandat-prezident-na-uefa.html", "text": "Федерацията по футбол на Словения издигна кандидатурата на Александър Чеферин за преизбиране на поста президент на УЕФА. Официалната заявка е изпратена тази сутрин. \r\nОсвен Словения, кандидатурата на Чеферин е подкрепяна от Швеция, Норвегия, Финландия, Дания, Исландия, Италия и Фарьорските острови. Изборите ще се проведат на 7 февруари 2019 година. \r\n51-годишният словенец е начело на организацията от 2016 година. \r\nВенцислав ДРАГОМАНОВ", "date": "2018.08.22", "title": "Спорт: Александър Чеферин е издигнат като кандидат за втори мандат президент на УЕФА"}
{"url": "http://www.focus-news.net/news/2018/08/22/2558699/inzh-svetoslav-glosov-api-shte-zapochnat-remonti-na-tri-saorazheniya-na-avtomagistrala-trakiya-i-na-dve-na-hemus.html", "text": "Ще започнат ремонти на три съоръжения на автомагистрала „Тракия“ и на два на „Хемус“. Това каза председателят на Управителния съвет на Агенция „Пътна инфраструктура“ (АПИ) пред журналисти по време на инспекция на ремонта на тунел „Витиня“, предаде репортер на  Агенция „Фокус“ . Инж. Глосов уточни, че има план за действие за ремонта на 17 моста, които са в лошо състояние. „На магистрала „Хемус“ се ремонтират три мостови съоръжения, предстои ремонт на още две през следващите месеци. По автомагистрала „Тракия“ предстои да започне започне ремонтът на две от съоръженията. Две се ремонтират. Може би малко по-късно и още едно“, каза инж. Глосов.   \r\nТой уточни, че мостовите съоръжения на територията на цялата страна са над 200. „За всеки един мост има изготвена спецификация на база на обследване какво трябва да бъде направено“, каза той и уточни, че АПИ работи повече от година по ремонта на мостовите съоръжения. Според него в следващите две-три години трябва да бъдат ремонтирани съоръженията по автомагистралите и второкласните пътища. По думите му за ремонта на тези съоръжения само по автомагистралите са необходими над 130 млн. лв. \r\nНа въпрос къде са пробойните на виадуктите, инж. Глосов поясни, че става въпрос за пропуски още от самото изпълнение преди повече от 30 години и липсата на поддръжка.  \r\nДеница КИТАНОВА", "date": "2018.08.22", "title": "Инж. Светослав Глосов, АПИ: Ще започнат ремонти на три съоръжения на автомагистрала „Тракия“ и на две на „Хемус“"}
{"url": "http://www.focus-news.net/news/2018/08/22/2558696/ministar-krasimir-valchev-prodalzhavat-razgovorite-mezhdu-nimh-i-ban-v-tyah-shte-se-vklyuchi-i-pravitelstvoto.html", "text": "Продължават разговорите между НИМХ и БАН, в тях ще се включи и правителството. Това каза министърът на образованието и науката Красимир Вълчев  на брифинг в Министерски съвет, предаде репортер на  Агенция „Фокус“ . \r\n„Преди заседанието на Министерски съвет акад. Ревалски ми докладва за разговорите, които са водени с НИМХ, като искам да подчертая, че аз или правителството не сме участвали в тях. Това, което имаме като ситуация от предходната седмица, до голяма степен се е запазило. НИМХ иска напускане на БАН. А БАН предлага вариант за самостоятелност в рамките на Академията. Но имаме макар и минимален напредък дотолкова, доколкото по-добре е очертан периметърът на възможните решения, които ще търсим. През следващите дни аз като министър и ако е необходимо и други представители на правителството, ще участваме в тези разговори“, каза още Вълчев. \r\nТой посочи, че в момента има два варианта. „Единият е разширена автономия в рамките на БАН, а вторият е извеждане на НИМХ извън БАН. И двата варианта обаче изискват компромиси от двете страни. Но нищо няма да правим насила. Дори да се премине към вариант за изваждане на НИМХ, той ще бъде при запазване на оперативната му дейност и на запазване на възможността в рамките на БАН да продължат изследванията в областта на климата и водите. Т.е. ако част от учените желаят да останат в рамките на БАН и да продължат с чисто научна дейност, те ще имат възможността да го направят. При модела за разширена автономия в БАН говори пак за споделена отговорност“, коментира министърът. \r\nТой посочи, че е засегнат и въпросът с академичното самоуправление на БАН. „Факт е, че в момента решенията и във ВУЗ-овете и в БАН зависят от колективните органи на управление. Председателят на БАН до голяма степен е изпълнител на тези решения. Ние зависим от шанса да се намери колективно решение в общото събрание, за да бъде запазена тази държавна функция и да бъде отдадено необходимото й място. По наше мнение това трябва да зависи от индивидуален орган, какъвто е председателят на общото събрание. И това ще бъде един от въпросите, които ще обсъдим също“, каза още министър Вълчев. \r\nЦветилена СИМЕОНОВА", "date": "2018.08.22", "title": "Министър Красимир Вълчев: Продължават разговорите между НИМХ и БАН, в тях ще се включи и правителството"}
{"url": "http://www.focus-news.net/news/2018/08/22/2558702/nay-uspeshniyat-burgaski-boksyor-v-poslednite-godini-ivan-atanasov-shte-se-izpravi-sreshtu-yaponets-na-svetovnoto-za-mladezhi-v-budapeshta.html", "text": "Най-успешният бургаски боксьор в последните години Иван Атанасов ще започне участието си на Световното първенство за младежи срещу представителя на Япония Сора Танака в категория до 64 килограма. Това съобщиха от пресцентъра на  Община Бургас . Този двубой е днес в ранния следобед. Шампионатът се провежда в унгарската столица Будапеща и ще продължи до 31 август.  \r\nВ категорията на Иван Атанасов, който е европейски първенец за юноши от 2016 година в Капошвар, са 23-ма боксьори. При успех срещу японеца, във втория кръг бургазлията, който е възпитаник на Спортното училище „Юрий Гагарин“, ще срещне представителя на Франция. \r\nСъстезателят на клуб „Победа Черноморец“ е единственият представител на България при младежите на Световното. При девойките ще разчитаме на Мелек Закифова в категория до 48 килограма, Горяна Стоева при 51-килограмовите и Елина Георгиева, която ще боксира в категория до 54 килограма.", "date": "2018.08.22", "title": "Най-успешният бургаски боксьор в последните години Иван Атанасов ще се изправи срещу японец на Световното за младежи в Будапеща"}
{"url": "http://www.focus-news.net/news/2018/08/22/2558692/dzhon-boltan-v-intervyu-za-reuters.html", "text": "Турската криза може свърши незабавно, ако пастор Андрю Брънсън бъде освободен \r\nТурция може да прекрати „незабавно“ удрящата по лирата криза в отношенията със САЩ, като освободи задържания американски пастор Андрю Брънсън. Това заяви съветникът на президента на САЩ по националната сигурност Джон Болтън в интервю за  Reuters , дадено по време на посещението му в Израел.  \r\n„Вижте, Турция направи голяма грешка като не освободи пастор Брънсън“, подчерта Болтън в интервю за агенцията. „С всеки ден тази грешка продължава, тази криза може да свърши незабавно, ако те, като държава членка на НАТО и част от Запада, вземат правилното решение и освободят Брънсън без условия“, увери Болтън.  \r\nЗапитан дали САЩ поставят под въпрос членството на Турция в НАТО, като се има предвид противопоставянето, Болтън отвърна: „В момента тази тема не стои на дневен ред. Фокусирали сме се върху пастор Брънсън и другите американски граждани, които турското правителство държи противозаконно и очакваме този проблем да бъде разрешен“.  \r\nСпоред съветника на президента на САЩ финансовата инжекция, която Катар даде на Анкара, няма да помогне на икономиката на Турция.  \r\n„Mисля, че това, което те обещаха, е напълно недостатъчно, за да окаже въздействие върху икономиката на Турция. Със сигурност няма да помогне, но всъщност ще видим какво се излезе от обещанието им\", коментира Болтън.", "date": "2018.08.22", "title": "Джон Болтън в интервю за Reuters:Турската криза може свърши незабавно, ако пастор Андрю Брънсън бъде освободен"}
{"url": "http://www.focus-news.net/news/2018/08/22/2558697/blagoevgrad-v-oblastta-se-provezhda-anti-spin-kampaniya.html", "text": "Национална лятна анти СПИН кампания се провежда в Благоевградска област. Това каза за  Радио „Фокус“ - Пирин  д-р Веселка Мончева, директор на Дирекция „Надзор на заразните болести“ към Регионална здравна инспекция – Благоевград. „Откакто през 2003 година открихме Кабинета за безплатно и анонимно изследване за ХИВ/СПИН правим тези летни анти СПИН кампании, защото през лятото младите хора са съсредоточени в плувните комплекси. Затова за тяхно удобство изнасяме кабинета на място и вместо те да идват при нас, ние отиваме при тях“, коментира тя. Д-р Мончева посочи, че кампанията ще продължава цял месец. По думите ѝ тя е стартирала на 17 август в комплекс в Добринище, където интересът е бил голям и са се изследвали около 30 човека. Експертът допълни, че на 23 август ще бъдат на плажа в квартал „Баларбаши“ в Благоевград, а от вторник следващата седмица започват да обикалят в областта: на 28 август ще бъдат в комплекс в Симитли от 11.30 до 14.00 часа; на 4 септември продължават по плажовете и хотелите в село Огняново; на 5 септември са на площад „България“ в Сандански от 11.00 до 13.30 часа; на 11 септември ще бъдат на площад „Никола Вапцаров“ в Банско; кампанията завършва в Гоце Делчев пред НЧ „Просвета“ в центъра на града от 11.00 до 13.30 на 13 септември. \r\nНатали СТЕФАНОВА", "date": "2018.08.22", "title": "Благоевград: В областта се провежда анти СПИН кампания"}
{"url": "http://www.focus-news.net/news/2018/08/22/2558704/burgas-zadarzhan-e-22-godishen-kriminalno-proyaven-mazh-izvarshval-zalozi-v-sayt-za-hazartni-igri-s-chuzhda-bankova-karta.html", "text": "Служители от сектор „Икономическа полиция” при ОДМВР – Бургас установиха поредния извършител на неправомерни транзакции, осъществени чрез използването на данни от банкова карта, собственост на 30 годишна бургазлийка. Криминално проявеният Я.Ч. от Бургас на 22 години намерил банковата карта в района на БСУ и вместо да я предаде на надлежните органи, злоупотребил с нея, извършвайки залози в сайт за хазартни игри. Това съобщиха от   пресцентъра на ОДМВР-Бургас.  \r\nПри извършено претърсване в дома на Я.Ч. са намерени вещи и предмети, имащи отношение към осъщественото престъпление, както и банковата карта на потърпевшата. Бургазлията е задържан за срок от 24 часа, като е образувано досъдебно производство. \r\nТова е поредния случай, при който служители от сектор „Икономическа полиция” при ОДМВР – Бургас са установили неправомерно ползване на чужди платежни инструменти. Подобни случаи бяха регистрирани в началото на годината, като тенденцията е неправомерните транзакции в интернет-пространството да се запазват, което предполага повишена активност на оперативните действия\t, извършвани от спец-служителите на сектор „Икономическа полиция”. ОДМВР – Бургас призовава граждани, потърпевши от подобен род неправомерни посегателства, да потърсят съдействие и да съобщят в сектор „Икономическа полиция” при ОДМВР – Бургас, на адрес : ул. „Христо Ботев” № 46.", "date": "2018.08.22", "title": "Бургас: Задържан е 22-годишен криминално проявен мъж, извършвал залози в сайт за хазартни игри с чужда банкова карта"}
{"url": "http://www.focus-news.net/news/2018/08/22/2558705/pazardzhik-trima-dushi-sa-zadarzhani-za-pritezhanie-na-upoyvashti-veshtestva-pri-politseyska-aktsiya-sreshtu-razprostranenieto-na-narkotitsi-v-peshtera-i-pazardzhik.html", "text": "Трима души, притежаващи наркотици, са задържани от криминалисти в Пещера и Пазарджик, съобщиха за  Радио \"Фокус\" - Пазарджик  от ОДМВР. Това е станало вчера по време на полицейска акция за противодействие на притежаването и разпространението на наркотици. На улица в Пещера служителите засекли 41-годишна жена и мъж на 28 г., и двамата от София. Последвала проверка, при която органите на реда открили у тях общо 27 грама суха марихуана и 4 таблетки с метамфетамин. Криминалисти от РУ - Пазарджик проверили мъж на 32 г. от областния град. У него те открили две полиетиленови топчета съдържащи марихуана и амфетамин, както и бучка с хашиш. Освен това пазарджиклията бил зад волана на возилото си под въздействието на наркотици. И тримата са задържани в арестите на управленията в Пещера и Пазарджик. Спрямо тях се водят бързи производства. \r\nРадослава МУРДЖЕВА", "date": "2018.08.22", "title": "Пазарджик: Трима души са задържани за притежание на упойващи вещества при полицейска акция срещу разпространението на наркотици в Пещера и Пазарджик"}
{"url": "http://www.focus-news.net/news/2018/08/22/2558701/svetoslav-latinov-api-srokat-za-zavarshvane-na-remonta-na-saorazhenieto-pri-tunel-vitinya-e-kraya-na-oktomvri.html", "text": "Крайният срок за завършване на ремонта на съоръжението при тунел „Витиня“ е края на октомври тази година. Това каза техническият ръководител на ремонта на съоръжението при тунел \"Витиня\" Светослав Латинов по време на инспекцията на ремонтните дейности, предаде репортер на  Агенция „Фокус“ . Светослав Латинов уточни, че ремонтът на съоръжението е започнал през май. \"През този период сме извършили ремонт на долната конструкция на съоръженията, на колоните. Имаше доста проблеми по тях\", каза той и уточни, че те вече са отстранени. \"Също така са боядисани, което дава предпоставка за един доста дълъг период на експлоатация, без да е необходимо да се прави нещо допълнително. Сменени са лагерите на тази конструкция. В момента сме се концентрирали върху работата на връхната конструкция\", поясни техническият ръководител на ремонтите.  \r\nДеница КИТАНОВА", "date": "2018.08.22", "title": "Светослав Латинов, АПИ: Срокът за завършване на ремонта на съоръжението при тунел „Витиня“ е края на октомври"}
{"url": "http://www.focus-news.net/news/2018/08/22/2558706/burgas-zhuri-ot-svetovno-nivo-shte-otsenyava-filmite-na-mezhdunarodniya-festival-na-dokumentalniya-istoricheski-film-dock.html", "text": "Първият международен фестивал на документалния исторически филм – DOCK, който ще се проведе от 19 - 22 септември в Бургас, ще посрещне жури от световно ниво. Това съобщиха от  Община Бургас . Сред тях са проф. Владимир Игнатовски, който е избран за председател на журито, проф. Марин Марчевски, Мартичка Божилова, Зоран Хамович и Торстен Липсток. \r\nПрофесор Владимир Игнатовски e преподавател в НАТФИЗ „Кръстьо Сарафов“. Aвтор на изследвания в областта на теорията и историята на театъра, киното и медиите. Сценарист и драматург на документални, игрални филми и телевизионни сериали. Преводач на литература по теория и история на киното и театъра. \r\nМарин Марчевски е режисьор на документални филми и дългогодишен преподавател по режисура и ръководител на режисьорския факултет на Немската филмова и телевизионна академия в Берлин, а през последните години професор по режисура и изпълнителен директор на Международната Филмова Академия в Сараево. \r\nМартичка Божилова е продуцент на AGITPROP, България от 1999 г. Съвместно продуцира с Германия, Франция, Финландия, Швейцария, Италия, САЩ, Гърция, Кипър, Хърватия, Румъния, ОАЕ, Словакия, Чехия, Полша, Унгария. Нейните авторски филми от висок клас са избрани и отличени на фестивали в Кан, Берлин, IDFA, Торонто и много други, които са излъчвани по целия свят.  Продуцент на телевизионни сериали за международни мрежи като National Geographic и HBO. Член на Изпълнителния комитет на EDN и председател на DokuFest, Prizren. Член на множество престижни филмови фестивали. Ментор в Европейската аудиовизия на женската (EWA) мрежа. Комисар на The Malik Bendjelloul и Фондация Мемориал. \r\nЗоран Хамович е завършил висшето си образования във Филологическия факултет в Белград. Ангажиран е с въпросите на образователната и медийната политика в Сърбия. 1990 г.  основава едно от най-значимите сръбски издателства „Клио“ – известно с бутиковите си издания от областта на историята, антропологията, социологията, историята и теорията на литературата, на филма и изобразителното изкуство, на музиката, което го прави единствено по рода си в страната. От 2001 до 2013 г. е бил специален съветник на министъра на културата на република Сърбия. \r\nТорстен Липсток e от Германия. Работи като кинооператор от 1996 г. насам. Той е главен оператор на реклами на най-големите марки в света като BMW, Ballantines, Microsoft, Pepsi, Vodafone, Schweppes, Porsche, Nintendo. През 2005 г. прави филм със Сандра Бълок. Също така той заснема музикални видеоклипове за знаменитости като Шакира, Еванесънс, Deepest Blue. \r\nФилмите, които ще оценява журито и ще се борят за голямата награда, са вече селектирани от специална комисия. След финалистите попадат заглавия от Италия, Русия, Сърбия, САЩ, Холандия, копродукция между Естония, Германия и Финландия, Норвегия, България. \r\nТова са филмите: „Walking on water“, режисьор: Дианмарко Дагостино, Италия; „Шесть музыкантов на фоне городе“, режисьор: Татяна Данильонц, Русия, който е носител на „Грами“ и Световната музикална награда; „The Red Soul“, режисьор: Джесика Гортер, Холандия; „Тhe Soviet Hippies“, копродукция между Естония, Германия и Финландия, режисьор Тере Тоумисту; „Golden Dawn girls“ режисьор Хювърд Бустнес, Норвегия; „Червено, твърде червено“, режисьор Божина Панайотова, България; „The other side of everything“, режисьор Мила Турайлич, Сърбия, също носител на престижни награди; „Our new president“, режисьор Максим Поздоровкин, САЩ и още един български филм, режисиран от проф. Владимир Игнатовки „Жертва на пешки“. \r\nПървото издание на фестивала ще бъде в три части, които ще се състоят на три места в Бургас. В Експо център „Флора Бургас“ ще се проведе официалната конкурсна програма, в която ще се състезават селектираните заглавия. Специалната програма, посветена на 100 години от края на Първата световна война, ще бъде в Културен център „Морско казино“, а на открита сцена „Охлюва“ в три поред вечери ще бъдат излъчени три от най-добрите филми от световното документално кино.", "date": "2018.08.22", "title": "Бургас: Жури от световно ниво ще оценява филмите на Международния фестивал на документалния исторически филм – DOCK"}
{"url": "http://www.focus-news.net/news/2018/08/22/2558707/ivanka-traykova-mkbppmn-blagoevgrad-provezhdame-reditsa-sreshti-po-temi-kato-agresiya-i-nasilie-kibertormoz-i-preventsiya-na-protivoobshtestvenite-proyavi.html", "text": "В интерактивни занимания обсъждаме казуси от практиката на комисията. Това каза за  Радио „Фокус“ - Пирин  Иванка Трайкова, секретар на Местната комисия за борба срещу противообществените прояви на малолетните и непълнолетните в Благоевград. По думите ѝ комисията осъществява превантивна дейност, с която целят да предпазят подрастващите от извършване на противоправни деяния. „Тази дейност я осъществяваме самостоятелно или съвместно с други институции, които имат отношение към възпитанието на децата. Поддържаме постоянно контакт с всички училища в Община Благоевград. Провеждаме редица срещи по теми като агресия и насилие, кибертормоз, превенция от употребата на психоактивни вещества, превенция на противообществените прояви. Целим и повишаване на правната култура на учениците“, каза още Трайкова. По думите ѝ водят децата към обобщение, че правилата и законите трябва да се спазват и уважават, защото там където няма правила се появява хаос, а това е рай за насилието и насилниците. „Изпитваме удовлетворение, когато в края на часа децата ни кажат \"пак елате\" и ние се връщаме, като им предлагаме други теми или организираме конкурси и спортни надпревари“, каза още Трайкова. \r\nЛора КАЛЧЕВА", "date": "2018.08.22", "title": "Иванка Трайкова, МКБППМН - Благоевград: Провеждаме редица срещи по теми като агресия и насилие, кибертормоз и превенция на противообществените прояви"}
{"url": "http://www.focus-news.net/news/2018/08/22/2558709/burgas-v-poreditsata-lyatno-kino-pod-zvezdite-na-otkrita-stsena-ohlyuva-shte-bade-prozhektirana-selektsiya-ot-filmi-ot-chehoslovashkata-nova-valna.html", "text": "От 24 август в поредицата „Лятно кино под звездите“ на открита сцена „Охлюва“ ще бъде прожектирана селекция, представяща златната ера на чешкото кино – филми от 60-те години на 20 век, произведени в тогавашна Чехословакия. Това съобщиха от  Община Бургас . \r\nЙохана Шварцова (Johana Švarcová) – куратор в чешкия Национален филмов архив и режисьор, е подбрала незабравими заглавия на Чехословашката нова вълна, които ще бъдат прожектирани в рамките на „Лятно кино под звездите“. \r\nНа открита сцена „Охлюва“ ще бъдат представени: \r\nНа 24 август от 21:00 ч. - Черен Петър (Černý Petr) с реж. Милош Форман; \r\nНа 25 август от 21:00 ч. - Строго охранявани влакове (Ostře sledované vlaky) с реж. Иржи Менцел; \r\nНа 26 август от 21:00 ч. - Маргаритки (Sedmikrásky) с реж. Вера Хитилова; \r\nНа 27 август от 21:00 ч. - Интимно осветление (Intimní osvětlení) с реж. Иван Пасер; \r\nНа 28 август от 21:00 ч. - Всеки млад мъж (Každý mladý muž) с реж. Павел Юрачек; \r\nНа 30 август от 21:00 ч. - Случай за начинаещ палач (Případ pro začínajícího kata) с реж. Павел Юрачек. \r\nПанорамата на Чешката нова вълна ще завърши на 3 септември от 21:00 часа с прожекция на 5 късометражни филма на големите режисьори. Всички филми са с български субтитри и вход свободен.", "date": "2018.08.22", "title": "Бургас: В поредицата „Лятно кино под звездите“ на открита сцена „Охлюва“ ще бъде прожектирана селекция от филми от Чехословашката нова вълна"}
{"url": "http://www.focus-news.net/news/2018/08/22/2558703/inzh-svetoslav-glosov-api-neka-imame-tarpenie-za-remonta-na-saorazhenieto-na-tunel-vitinya-vazhnoto-e-patishtata-ni-da-badat-bezopasni.html", "text": "Нека имаме търпение за ремонта на съоръжението на тунел „Витиня“, важното е пътищата ни да бъдат безопасни. Това каза инж. Светослав Глосов, председател на УС на Агенция „Пътна инфраструктура“ пред журналисти след инспекцията на ремонта на съоръжението при тунел „Витиня“, предаде репортер на  Агенция „Фокус“ . \r\n„Искам да кажа няколко думи във връзка с някои коментари, че не се работи на три смени и денонощно. Това не е цех. Не е затворено помещение“, каза той и уточни, че служителите работят на голяма височина. „За нас е по-важно да запазим живота и здравето на хората, които работят тук. Не всичко може да бъде извършено на три смени. Ако се наложи, ще има проблеми с придвижването и задръствания за малко по-дълъг период, но важното е да станат нещата“, каза инж. Глосов.  \r\nДеница КИТАНОВА", "date": "2018.08.22", "title": "Инж. Светослав Глосов, АПИ: Нека имаме търпение за ремонта на съоръжението на тунел „Витиня“, важното е пътищата ни да бъдат безопасни"}
{"url": "http://www.focus-news.net/news/2018/08/22/2558711/mariyana-bakardzhieva-chlen-na-aubel-novite-programi-po-literatura-za-11-i-12-klas-shte-razglezhdat-temi-koito-sadarzhat-i-klasicheski-i-savremenni-proizvedeniya.html", "text": "Новите програми по литература за 11 и 12 клас ще разглеждат теми, които съдържат и класически, и съвременни произведения. Това каза в седмичното образователно предаване „Всички в час“ на  Радио „Фокус“  Марияна Бакърджиева, член на Асоциацията на учители по български език и литература и преподавател в Девета Френската езикова гимназия „Алфонс дьо Ламартин“. Според нея учителят ще е този, който ще има правото да избере кои произведения да се разглеждат към съответната тема. По думите й в този избор е удачно да бъдат включени и учениците, търсейки проблемни ядра, които свързват творбите на различни български автори. Тя отбеляза, че не бива да се забравя, че свободата на учителя означава отговорност на направения избор и предприемане на методически решения, съобразени с интересите и възможностите на учениците. „Тематичното обединяване е по-добрият вариант. Защото, например, в 11 клас в темата „Обществото и властта“ са посочени три задължителни произведения, но едното е на Христо Ботев, второто на Елин Пелин, а третото на Христо Смирненски. Трима автори, които задават много широк контекст от проблеми и акценти. Връзките, които могат да бъдат направени и с други произведения, са много широки. Включително биха могли да се направят връзки и с новия предмет „Гражданско образование“. Но конкретно темата за „Обществото и властта“ може да се разглежда с помощта на темата „Родното и чуждото“, която е заложена като първа за изучаване в програмата за 11 клас“, коментира Бакърджиева. Тя добави, че настоящето поколение ученици се характеризира с факта, че прекарва много повече време във виртуална, отколкото в реална среда. Ролята на съвременния учител е да разкрие пред ученика възможностите, които предлага класическата литература, чийто свят е не по-малко широк от света в мрежата, каза още Бакърджиева.", "date": "2018.08.22", "title": "Марияна Бакърджиева, член на АУБЕЛ: Новите програми по литература за 11 и 12 клас ще разглеждат теми, които съдържат и класически, и съвременни произведения"}
{"url": "http://www.focus-news.net/news/2018/08/22/2558708/nim-tatarska-plyachka-na-kaliakra-be-spasena-ot-balgarskite-arheolozi.html", "text": "Рано сутринта на 17 август 2018 г. в крепостта Калиакра, под подовото покритие на помещение, опожарено в края на XIV в. археолози откриват малко глинено гърне, в което е трезорирано богато съкровище. То съдържа 957 предмета, от които 873 сребърни и 28 златни монети, 11 апликации и катарами, 28 сребърни  и бронзови копчета, 11 златни обеци, два пръстена, от които един златен и четири маниста от скъпоценни камъни и злато. Това съобщиха от  пресцентъра на Националния исторически музей.  Находката е открита по време на редовни археологически разкопки, които се провеждат за петнадесета поредна година в крепостта Калиакра. През 2018 г. те се финансират от Министерството на културата на република България, Община Каварна и Националния исторически музей (НИМ). Екипът се ръководи от директора на НИМ доц. д-р Бони Петрунова. В него участват археолози от НИМ, НАИМ, дипломанти на Пловдивския и Софийския университети, студенти от НБУ и Шуменски университет. \r\nОткрито през 2018 г. съкровище съдържа изключително ценни монети. От направения първоначален преглед на една малка част, се констатира, че то не включва само сребърни османски монети, а и много български. Акчетата (сребърни монети от времето на Османската империя) заемат приблизително 60% от количеството. Основно принадлежат на султан Баязид Йелдъръм (1389-1402), и малка част на неговият предшественик Мурад I (1362- 1389). \r\nВсички скъпоценности са били укрити в края на 14 в., по време на някое от драматичните нападения над столицата на Добруджанското деспотство. Едно от тези събития е описано в една от хрониките от това време, в която е отбелязано, че през 1399 г. татарите от ордата на Актав нападат Варна и други градове по Северното Черноморие. През 1401 г. татарите на Актав, който е бил известен като Добруджанския татар, били разгромени и разселени в различни селища като Провадия, Русокастро и др. Възможно е едно от техните военачалници да е събрал откритото на Калиакра съкровище. Очевидно той ги е заграбил от различни хора и места и ги е скрил под пода на къщата си, малко преди тя да бъде опожарена. В същата сграда, при проучванията през 2014 – 2017 г.  бяха намерени част от сребърен обков от църковна книга, катарама за колан от бял нефрит, както и колективна находка от 26 медни мангъра (малка медна монета) на Баязид І Йълдъръм  (1389 -1402).  \r\nСамата сграда е построена непосредствено върху руините на антични постройки и около нея се откриват богати погребения от 14 в. В един от гробовете, през 2014 г. бяха намерени три златни монети, хиперперон нумизма, от времето на Никейската династия при управлението на Йоан III Дука Ватаци (1222-1254). В годините назад, през които полуострова е проучван, изследователите са имали късмет да попаднат на още две значително по-малки съкровища, чиито състав кореспондира с откритото преди дни. Първото включва 60 акчета на Баязид открити разпилени върху пода на опожарено жилище. Второто се състои от 80 акчета също от времето на Баязид и един сръбски грош, но в малката каничка, в която е укрито, има 2 чифта златни и няколко единични обици и други дребни накити.", "date": "2018.08.22", "title": "НИМ: Татарска плячка на Калиакра бе спасена от българските археолози"}
{"url": "http://www.focus-news.net/news/2018/08/22/2558710/dobrich-uchastie-v-mezhdunarodnoto-spetsializiranoto-izlozhenie-selskoto-stopanstvo-i-vsichko-za-nego-sa-zayavili-firmi-ot-gartsiya-turtsiya-ukrayna-i-rumaniya.html", "text": "Директно участие в международното специализираното изложение „Селското стопанство и всичко за него“ са заявили фирми от Гърция, Турция, Украйна и Румъния. Организаторите на форума от „Добрички панаир“ отчитат 25% ръст на фирмите, които за първи път ще участват в изложението, предаде кореспондент на  Радио „Фокус” – Варна . XXVI-то издание на форума ще се състои от 28 до 31 август в Спортен комплекс „Простор“ в Добрич. Тематиката на изложението, както всяка година е едрогабаритна и малогабаритна техника, машини и съоръжения за животновъдството, селскостопански инвентар, сушилни инсталации, техника за почистване, сортиране и обеззаразяване на семена, препарати за растителна защита, семена и посадъчен материал, резервни части, масла и смазочни материали, автомобили. В първите да дни на изложението ще се проведе съвместна инициатива на Сдружение „Черноморски център за развитие“, „Добрички панаир“ и Сдружение „Маре Нострум“, Румъния в реализирането на проект „Румъно-Българска органична предприемаческа мрежа“ по програма Интеррег Румъния - България. Целта на мрежата е да организира и популяризира производители и дистрибутори на биологични храни от двата погранични района като им даде възможност да участват в различни национални и международни форуми изложения, панаири и фестивали, представяйки себе си и добруджанския регион с биологично чиста продукция. Устойчивостта на мрежата се гарантира и от интернет платформа, в която всеки производител има възможност да представя продукцията си, както и да получава актуална информация за действащите национални и международни регулации. Инициатива включва провеждането на двудневен фестивал „Даровете на природата“ по време на изложението. Фестивалът ще е среща на производители на биопродукти от Добричкия регион и област Констанца. Предвидени са работилници за деца, дегустации с участие на румънски и български ресторантьори, семинари по сертифициране на биопродукти, представяне на актуални програми и потенциални инвеститори за финансиране на биопроизводство. Официалното откриване на изложението „Селското стопанство и всичко за него“ е на 28 август от 10.00 часа. На официална вечеря ще бъдат връчени традиционните награди на „Добрички панаир“, в който акционер е и Община град Добрич.  \r\nЖулиета НИКОЛОВА", "date": "2018.08.22", "title": "Добрич: Участие в международното специализираното изложение „Селското стопанство и всичко за него“ са заявили фирми от Гърция, Турция, Украйна и Румъния"}
{"url": "http://www.focus-news.net/news/2018/08/22/2558714/burgas-v-turisticheski-kompleks-akve-kalide-shte-bade-prozhektiran-filmat-davka-za-baloncheta.html", "text": "В Туристически комплекс „Акве калиде“ ще бъде прожектиран филмът „Дъвка за балончета“. Това съобщиха от  Община Бургас . Прожекцията ще се състои на 26 август от 21.30 часа, а входът е свободен. За улеснение на желаещите да посетят Лятното кино на „Акве калиде“, „Бургасбус“ ще изпълни извънреден курс на линия № 3. Автобусът ще тръгне от Автогара „Запад“ в 20.40 часа. Връщането от спирка „Минерални бани“ – кв. „Ветрен“ ще бъде в 23.30 часа. \r\n„Дъвка за балончета“ е комедийна драма, в която действието се развива през 80-те години на миналия век и разказва за децата, които порастват с „Некерман“, дъвки „Турбо“ и стрелба с фунийки. \r\nИнтригуващият български кино филм от 2017 година е носител на награда „Златна роза“ за най-добър сценарий. В главните роли са любимите български актьори Иван Юруков, Теодора Духовникова, Малин Кръстев, Валентин Ганев, а режисьор е Станислав Тодоров – Роги.", "date": "2018.08.22", "title": "Бургас: В Туристически комплекс „Акве калиде“ ще бъде прожектиран филмът „Дъвка за балончета“"}
{"url": "http://www.focus-news.net/news/2018/08/22/2558712/veselin-iliev-spasitel-v-burgas-cherveni-sa-flagovete-po-burgaskite-plazhove-no-veche-nyama-martvo-valnenie.html", "text": "Червени са флаговете по бургаските плажове, но морето вече е по-безопасно. Това каза за  Радио „Фокус“ – Бургас  Веселин Илиев, старши спасител на бургаския плаж. По думите му вече няма мъртво вълнение, но все още има слоган. „Надявам се, че в близките дни морето ще се успокои, тъй като с всеки изминал ден е по-добро. Днес червеният флаг е по-скоро като предпазна мярка, тъй като по дъното на морето има доста дупки и ями“, допълни Илиев. \r\nВеселина НИКОЛОВА", "date": "2018.08.22", "title": "Веселин Илиев, спасител в Бургас: Червени са флаговете по бургаските плажове, но вече няма мъртво вълнение"}
{"url": "http://www.focus-news.net/news/2018/08/22/2558716/veliko-tarnovo-podgotvyat-za-asfaltirane-ulitsa-kraybrezhna-i-noviya-obshtestven-parking-v-podnozhieto-na-tsarevets.html", "text": "Подготвят за асфалтиране улица „Крайбрежна“ във Велико Търново, както и новия обществен паркинг за автомобили и автобуси в подножието на крепостта Царевец. Напредват строителните работи по ул. „Христо Иванов – Войводата“, ул. „Йордан Инджето“ и по няколко локални подхода, чрез които ще бъде подобрена връзката между улиците „Крайбрежна“ и „Михаил Кефалов“. Това съобщиха от  пресцентъра на Община Велико Търново. \r\nКметът на Велико Търново Даниел Панов инспектира работата по инфраструктурните обекти, които са част от големия проект на Общината „Съхранена и автентична градска среда на град Велико Търново“, финансиран по ОП „Региони в растеж“ 2014-2020. Паркингът на ул. „Крайбрежна“ ще бъде с капацитет за 80 автомобила, ще има и места за туристически автобуси. Зоната ще е охраняема и безплатна за ползване в срока на проекта. За улеснение на туристите ще бъде оформена и довеждаща пешеходна алея, вече са обновени и тротоарите по ул. ‚Михаил Кефалов“.  \r\nДаниел Панов провери и хода на строителните работи по улиците „Максим Райкович“, „Силвестър Пенов“, „Читалищна“, „Шейново“. Голям процент от участъците вече са готови, старинният калдъръм е пренареден, а в стръмните части фугирането е двойно. Готова е и основата на площад „Съединение“ до Музей „Възраждане и Учредително събрание“ и Регионална библиотека „П. Р. Славейков“. Старинните каменни плочи ще бъдат почистени и пренаредени, монтирано ще бъде художествено осветление, а целият площад ще бъде облагороден.  \r\nОбщо 38 улици и площадни пространства са в процес на пълно обновяване в старата част на Велико Търново с финансиране по ОП „Региони в растеж“ 2014-2020. Подобна по мащабите си дейност не е извършвана от няколко десетилетия. В основната си част строителството ще бъде завършено още тази есен.", "date": "2018.08.22", "title": "Велико Търново: Подготвят за асфалтиране улица „Крайбрежна“ и новия обществен паркинг в подножието на Царевец"}
{"url": "http://www.focus-news.net/news/2018/08/22/2558718/burgas-3-500-leva-i-lichni-dokumenti-sa-otkradnati-ot-kvartirata-na-27-godishen-mazh-v-primorsko.html", "text": "3 500 лева и лични документи са откраднати от квартирата на 27-годишен мъж в Приморско. Сигналът за кражбата е подаден на 21 август т.г. около 13.00 часа в Районно управление – Приморско. 27-годишен мъж е съобщил за това, че на 20/21 август т.г. през незаключената входна врата е проникнато в квартирата му, разположена на ул. \"Стара планина\" в Приморско, откъдето е извършена кражба на мъжка текстилна чантичка, съдържаща сумата от 3 500 лева и лични документи. Това съобщиха от ОДМВР - Бургас. Работата по случая продължава от служители на Районно управление – Приморско.", "date": "2018.08.22", "title": "Бургас: 3 500 лева и лични документи са откраднати от квартирата на 27-годишен мъж в Приморско"}
{"url": "http://www.focus-news.net/news/2018/08/22/2558719/sport-hubchev-izvika-samo-8-igrachi-ot-chuzhbina.html", "text": "Селекционерът на националния отбор Петър Хубчев обяви имената на футболистите от чужбина за старта на новия турнир на УЕФА Лига на нациите. България започва кампанията с гостуване на Словения на 6 септември и домакинство на Норвегия три дни по-късно. В нашата група 3 от Дивизия С е още и Кипър. Победителят в потока ни ще спечели промоция за Дивизия В от следващото издание на надпреварата, както и право на участие в баражите за класиране на Евро 2020. \r\nХубчев повика само 8 играчи от чуждестранни клубове. Очаквано тези, които в момента са без отбори или не играят за тимовете си, не попаднаха в списъка. Такива са Георги Миланов, Александър Тонев, Христо Златински, Радослав Димитров, Ивайло Чочев, Петър Занев... Изненада обаче е отсъствието на нападателя Андрей Гълъбинов, който участваше в контролите на Дженоа, а във вторник премина в Специя. Също така и на нападателя на Арка Гдиня Алекс Колев. Той спечели Суперкупата на Полша през юли, а от началото на сезона има 4 мача (360 минути) и 1 гол в елита. В същото време в списъка е Спас Делев, който е записал само 76 минути, а Погон Шчечин в същото първенство като Колев. \r\nВ следващите дни ще бъде обявен и списъкът с футболистите, състезаващи се в българското първенство. Очаква се те да са рекордно много от доста време насам - цели 15. Ще бъдат извикани играчи от ЦСКА, Берое, Ботев Пд, Лудогорец и Левски. \r\nДвубоят със Словения на 6 септември в Любляна (21:45 часа) ще е първи за България от 26 март, когато победихме Казахстан с 2:1 в контрола, играна в Унгария.", "date": "2018.08.22", "title": "Спорт: Хубчев извика само 8 играчи от чужбина"}
{"url": "http://www.focus-news.net/news/2018/08/22/2558717/makedonskiyat-akademik-mitko-mandzhukov-v-intervyu-za-harvatski-ezhednevnik-makedoniya-shte-bade-podelena-mezhdu-balgariya-i-albaniya-ili-mezhdu-gartsiya-i-sarbiya.html", "text": "Електронното издание на македонския вестник  „Денешен\"  публикува откъси от интервюто на академик Митко Манджуков, член на Македонската академия за наука и изкуство (МАНУ), един от класиците на македонската литература и политически ангажиран интелектуалец, дадено за хърватския ежедневник Express. В него Манджуков предупреждава, че Македония се е превърнала в държава без суверенитет, която ще изчезне в следващите 10 или 20 г. и ще бъде поделена между България и Албания или между Сърбия и Гърция.  \r\nКоментирайки договора за името с Гърция, Маджуков заяви: „Настоящото „споразумение\" е безусловна и непоправима капитулация. За нас срам, ние, македонците, трябва да се запитаме дали изобщо заслужаваме държава, дали сме достойни за това, знаем ли какво тя означава? Това е може би единственият случай в световната история, в който някой се отказва от името си, от правото си на съществуване, от своята история, от своя народ и диаспората. От държава с ограничен суверенитет, с този срамен договор, в допълнение с Тиранската платформа и в тясна връзка с договора за \"добросъседство\" с България, Македония се превърна в държава без суверенитет, която ще изчезне през следващите 10 или 20 години и ще бъде разделена между България и Албания или между Сърбия и Гърция. Езикът беше първият, който бе ударен, последният удар също ще бъде срещу него. Очевидно е, че нашите лингвисти има какво да обсъждат на техните симпозиуми\".  \r\nСпоред Мандужков след това на дневен ред отново ще дойде законът за употребата на езиците. \"Той ще върне старата пропаганда в Македония, когато цели градове и села бяха принудени да говорят на език, който въобще не бяха чували. За мен сегашното поведение на албанците е изненада. Става въпрос за езиков империализъм, когато чужди територии са били завладявани или гарантирани чрез пряко разпространение на езика. Македония не може да оцелее в условие на двуезичие, защото вторият официален език ще стане първи в международната комуникация, а първият ще бъде унищожен.  \r\nЕдин стар, каноничен език, четвъртият език, на който е било позволено да се разпространява християнството, ще бъде погребан покрай българския, но в гръцка градина. В един свой свидетелски текст преди смъртта си Блаже Коневски (македонски лингвист, основоположник и един от кодификаторите на книжовната норма в Република Македония - бел.р.) пише, че когато \"балканските циници, вдъхновители на геноцида\", успеят да унищожат македонския език, ще знаят, че са направили нещо голямо. Тогава му казах, че това ще бъде слабо утешение за нас\".  \r\nПо отношение на свободата на словото и цензурата в страната към настоящия момент, македонският академик подчерта: \"С настоящото споразумение с Гърция и предишното с България, в историята на човечеството е въведена неотразима обща цензура. Македония ще бъде протекторат, а различни емисари ще идват да ни преглеждат учебниците и да ни дават уроци Това е същото като да пуснете някой да ви ровичка в главата. Нашите книги - доколкото може да се разбере - до голяма степен са предназначени за хвърляне в огъня... Когато ме приемаха в МАНУ, във встъпителна си реч казах: Ако ни изкарат от ковчег от Югославия, знаем къде ще ни закопаят, но ако ни изнесат от Македония, къде ще ни бъде гробът?\" Агенция „Фокус“ припомня: \r\nМитко Манджуков (р. 1943 г. в Струмица) е едно от най-влиятетелни имена в балканската литература. Автор на редица романи, разкази, драми и есета, Манджуков е носител на няколко престижни награди за литература в Македония и Сърбия.  \r\nОсновното и средното си образование Манджуков завършва в родния си град, след което продължава обучението си във Филоложкия факултет в Белград, където остава да живее и след  дипломирането си. Именно там в началото на 1970-те години прави пробива си на литературната сцена. От 1970 г. е член на Съюза на писателите на Сърбия, а 1986 г. – на Дружеството на писателите на Македония. Същевременно той е член и на Дружеството на независимите писатели. През 2006 г. Маджуков се завръща в Македония. През 2007 г. става редовен член на Македонската академия за наука и изкуство (МАНУ). След влизането си в академията Манджуков се развива като политически ангажиран интелектуалец, чийто глас се зачита от обществото.  \r\nМанджуков е известен с критичната си позиция по отношение на албанското влияние на политката на Скопие, включително и на участието им в правителството на Зоран Заев. „Тиранската платформа“ на албанските партии в страната той определи като „заложена бомба“. По-късно отхвърли категорично и въвеждането на албанския език като официален в страната.  \r\nПри възобновяването на преговорите с Гърция за името, македонският академик се противопостави яростно на идеята за участието им в дискусиите, като подчерта, че албанците нямат място в обсъжданията на въпроси, които засягат националните интереси на Македония.  Тереза Герова", "date": "2018.08.22", "title": "Македонският академик Митко Манджуков в интервю за хърватски ежедневник: Македония ще бъде поделена между България и Албания или между Гърция и Сърбия"}
{"url": "http://www.focus-news.net/news/2018/08/22/2558713/zapochva-podgotovkata-po-izvazhdane-na-mazuta-ot-potanaliya-korab-kray-sozopol-byudzhetat-za-tova-e-okolo-24-mln-lv.html", "text": "Още днес ще започне подготовката по изваждане на мазута от потъналия кораб край Созопол. Това каза министърът на транспорта, информационните технологии и съобщенията Ивайло Московски в Министерски съвет, предаде репортер на  Агенция „Фокус“ . \r\n„На оперативно заседание беше одобрен докладът, който внесох, предоставен ми на база оперативното заседание на щаба при областния управител в Бургас във връзка с потъналия кораб край Созопол, от който тече мазут. Решението, което взехме, е да упълномощим „Морска администрация“ вече с финансова рамка, която ще бъде възстановена от Фонда за бедствия и аварии. Така незабавно ще се започнат дейности по източване на мазута“, каза още министър Московски и посочи, че хората в Созопол са готови да започнат работа.  \r\n„Предполагам, че още днес ще бъде направена цялата организация на плавателните съдове с цялото необходимо техническо оборудване. Ще бъдат взети и всички мерки, които да обезпечат съхранението на мазута. Надявам се да се започна буквално от днес всички тези мероприятия. Разчетът предвижда повече от 50 дни работа по източването. Ако, разбира се, се окаже, че мазутът е по-малко от обема на резервоарите, може да се приключи и по-бързо. Искам да успокоя всички граждани – вече работим по отстраняване на този проблем“, коментира транспортният министър. \r\nМосковски обясни, че съществува вариант да има и твърда фракция на мазута под формата на глина или желе, за който вече специалистите трябва да предложат метод и това да бъде извадено. „На мястото, където е потънал кораба, мазутни петна няма. Има филм, който е върху водата, но е ограничен като разпространение. Заради вълните имаше разкъсани съоръжения, но те ще бъдат възстановени. Около 2,4 млн. лв. е бюджетът, определен за извършване на тази дейност. Тя предвижда максимални дейности за хипотеза за пълни резервоари – т.е. за количество около 650 тона мазут. Всичко това може да бъде и по-малко – и пари, и време, ако се окаже, че мазутът е по-малко“, коментира министърът. \r\nЦветилена СИМЕОНОВА", "date": "2018.08.22", "title": "Започва подготовката по изваждане на мазута от потъналия кораб край Созопол, бюджетът за това е около 2,4 млн. лв."}
{"url": "http://www.focus-news.net/news/2018/08/22/2558720/akad-yulian-revalski-ban-nyamame-yasni-argumenti-zashto-nimh-ne-haresva-predlozhenieto-da-ostane-v-ban-no-byudzhetat-mu-da-se-glasuva-ot-ministerski-savet-na-otdelen-red.html", "text": "Нямаме ясни аргументи защо НИМХ не харесва предложението да остане в БАН, но бюджетът му да се гласува от Министерски съвет на отделен ред. Това каза председателят на БАН акад. Юлиан Ревалски, на брифинг в Министерски съвет, предаде репортер на  Агенция „Фокус“ . \r\n„На срещата поехме ангажимент от страна на БАН да видим каква самостоятелност може да бъде предложена на НИМХ в рамките на БАН. Можем да предложим максимална финансова самостоятелност на Института, като изпълним и тяхното желание бюджетът им да се гласува от Министерски съвет на отделен ред. И по този начин НИМХ вижда какъв му е бюджетът още от самото начало, а МС ще може да контролира дали изпълняваме този бюджет към Института. Проведохме две срещи с тях, казахме им това предложение, но те казаха, че искат излизане от БАН. Оттогава не сме получили официално аргументи защо не харесват това предложение“, каза още акад. Ревалски. По думите му остава отворен въпросът и за избора на ръководство.  \r\n„Не знам дали всички си дават сметка какво означава от юридическа гледна точка да се извади един институт. Там има въпроси, свързани с трудови договори, със собственост, с проекти, които текат в момента и са от името на БАН. Против сме от това да се взима решение например, че от 1 януари този институт преминава някъде другаде“, коментира акад. Ревалски. \r\nЦветилена СИМЕОНОВА", "date": "2018.08.22", "title": "Aкад. Юлиан Ревалски, БАН: Нямаме ясни аргументи защо НИМХ не харесва предложението да остане в БАН, но бюджетът му да се гласува от Министерски съвет на отделен ред"}
{"url": "http://www.focus-news.net/news/2018/08/22/2558721/ostavat-10-dni-do-krayniya-srok-za-kandidaturi-za-uchastie-v-initsiativata-za-mladi-balgarski-ucheni-i-izsledovateli-v-oblastta-na-kompyutarnite-nauki-nagrada-dzhon-atanasov.html", "text": "Остават 10 дни до крайния срок за подаване на кандидатури за участие в президентската инициатива Награда „Джон Атанасов“ – 2018. Това съобщиха от  прессекретариата на държавния глава . \r\nНаградата на президента на Република България „Джон Атанасов“ се връчва от 2003 г. на млади български учени и изследователи в областта на компютърните науки.   \r\nНа официална церемония на 04 октомври 2018 г. ще се връчат отличия в следните категории: \r\n- Награда „Джон Атанасов“ на Президента на Република България – връчва се на млади български учени, изявили се в областта на компютърните науки, с цел насърчаване в световен мащаб на развитието на потенциала на младите българи; \r\n- Грамота „Джон Атанасов – Ученици и техните преподаватели“ – за успехи, постигнати в международните олимпиади по информатика и по информационни технологии през годината; \r\n- Грамота „Джон Атанасов – за проект с голям обществен принос“; \r\n- Грамота „Джон Атанасов – за дебютен пробив в областта на компютърните технологии“. \r\nНосителите на Наградата и Грамотите „Джон Атанасов“ се определят от жури, съставено от водещи в областта на компютърните науки учени и професионалисти.  \r\nВсички, желаещи да кандидатстват в оставащите до 24.00 часа на 31 август дни, могат да намерят правилата за участие в конкурса за всяка от категориите и необходимите документи за участие публикувани на сайта на президентската институция. Кандидатурите трябва да бъдат изпращани на имейл адрес nagradajohnatanasoff@president.bg. Допълнителна информация може да бъде получена на тел. 02/9239393 и на е-mail: nagradajohnatanasoff@president.bg. \r\nСред лауреатите на Наградата „Джон Атанасов“ са млади българи - ръководители на изследователските центрове на водещи научно-изследователски институти и мултинационални компании в различни направления на компютърните науки.", "date": "2018.08.22", "title": "Остават 10 дни до крайния срок за кандидатури за участие в инициативата за млади български учени и изследователи в областта на компютърните науки Награда „Джон Атанасов“"}
{"url": "http://www.focus-news.net/news/2018/08/22/2558715/inzh-svetoslav-glosov-api-do-kraya-na-oktomvri-tryabva-da-bade-gotovo-lyavoto-platno-ot-viadukta-korenishki-dol-dogodina-shte-napravim-dyasnoto.html", "text": "До края на октомври трябва да бъде готово лявото платно от виадукта „Коренишки дол“, догодина ще направим дясното. Това каза председателят на Управителния съвет на Агенция „Пътна инфраструктура“ (АПИ) инж. Светослав Глосов пред журналисти при инспекцията на ремонта на виадукта „Коренишки дол“, предаде репортер на  Агенция „Фокус“.   Инж. Глосов уточни, че догодина ще започне работа след зимния период. По думите му в  момента се отстраняват сериозни повреди по съоръжението. „Прави се изцяло нов бетонов кожух на виадукта „Кореншки дол“, той укрепва съществуващите колони“, коментира инж. Глосов.  \r\nТой обясни, че виадуктът на „Коренишки дол“ струва около 25 млн. лв, а на „Витиня“, който инспектира по-рано през деня – 8 млн. лв.  Стана ясно, че се извършва и ремонт и на виадукта край село Потоп, който по думите на председателя на Пътната агенция се очаква да приключи догодина.  \r\nДеница КИТАНОВА", "date": "2018.08.22", "title": "Инж. Светослав Глосов, АПИ: До края на октомври трябва да бъде готово лявото платно от виадукта „Коренишки дол“, догодина ще направим дясното"}
{"url": "http://www.focus-news.net/news/2018/08/22/2558724/stara-zagora-vremenno-e-ogranicheno-dvizhenieto-po-aktivnata-lenta-na-avtomagistrala-maritsa-pri-km-1-v-posoka-sofiya-poradi-patnotransportno-proizshestvie.html", "text": "Временно е ограничено движението по активната лента на автомагистрала „Марица“ при км 1 в посока София поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Движението се осъществява в изпреварващата и аварийна лента и се регулира от пътна полиция.", "date": "2018.08.22", "title": "Стара Загора: Временно е ограничено движението по активната лента на автомагистрала „Марица“ при км 1 в посока София поради пътнотранспортно произшествие"}
{"url": "http://www.focus-news.net/news/2018/08/22/2558723/anton-valev-tsnal-individualnite-lekarstva-se-pravyat-spryamo-vazrastta-tegloto-potentsialnite-alergii-i-konkretnata-terapevtichna-situatsiya.html", "text": "Когато правим индивидуално дозирано лекарство се съобразяваме с конкретната терапевтична ситуация, възрастта, теглото,  минали терапевтични опити на пациента, потенциални алергии, непоносимост към определени вещества и особено при практиката с деца, когато се вземат под внимание и вкусовите предпочитания. Това каза в интервю за  Агенция „Фокус“  магистър-фармацевтът Антон Вълев, управител на Централната научна аптечна лаборатория (ЦНАЛ) при Педиатрична аптека \"Ерудита\". По думите му много често в различните възрасти пациентите могат да приемат едно и също лекарство с различни вкусове по-добре и с течение на времето тези вкусови характеристики да се променят. „Все повече медицината се връща обратно и започваме да сме наясно, че едни общи, неиндивидуални дози, невинаги имат достатъчно адекватен отговор от страна на организма, когато трябва да го лекуваме“, посочи той.  Според него се налага все повече индивидуализиране на лекарството, специално за конкретния пациент и за конкретната ситуация. На въпрос дали след като всеки пациент ще получава индивидуално лечение спрямо личната необходимост, то тогава за всяко едно заболяване ли ще се създава лекарство според нуждата, той отговори, че по принцип лечението би трябвало да бъде съобразено за всяко едно конкретно състояние. „В този смисъл теоретично съществуват производители на лекарства, които правят индивидуално лечение. Имаме някой производители, които предлагат имунологични, специфични лекарства за имуносупресия, те са с индивидуална изработка“, коментира той. По думите му масовата практика във фармаиндустрията е да се предлагат средно статически, изчислени, най-често употребявани дози. „Ако имаме пациент-дете, за което не е изработена педиатрична форма, се налага индивидуално в Централната научна аптечна лаборатория да му направим лекарство в подходящата доза, вкус, количество“, коментира още Антон Вълев.  \r\nДаяна ДЮЛГЕРОВА  Пълния текст на интервюто четете по-късно в „Мнение”", "date": "2018.08.22", "title": "Антон Вълев, ЦНАЛ: Индивидуалните лекарства се правят спрямо възрастта, теглото, потенциалните алергии и конкретната терапевтична ситуация"}
{"url": "http://www.focus-news.net/news/2018/08/22/2558725/chavdar-chervenkov-kmet-na-selo-smilyan-127-sa-uchenitsite-v-seloto-okolo-15-shte-sa-parvoklasnitsite-prez-novata-uchebna-godina.html", "text": "През новата учебна година учениците в Смилян ще са 127, а първокласниците ще са около 15. Това каза за  Радио „Фокус“ – Смолян  кметът на село Смилян Чавдар Червенков. По думите му броят на първокласниците намалява спрямо миналата година, когато са били 25 деца, но ежегодно в училището има пълна паралелка в първи клас и броят на учениците се запазва. Той посочи, че през миналата година в селото, което е най-голямото в община Смолян с общо 1890 жители, са родени 29 деца, а от началото на година новородените са 15. Червенков подчерта, че Смилян е единственото село в общината, в което няма отрицателен прираст. „Правили сме справка за миналата година и отчетохме, че броят на почиталите и новородените в селото е еднакъв. Нямаме положителен естествен прираст, но поне не е отрицателен, както е в повечето села в общината, които постепенно обезлюдяват“, коментира кметът на Смилян. Той поясни, че училището учат предимно деца от Смилян, като има само няколко от съседни села. Сградата на училището в момента се санира и ремонтите трябва да приключат до началото на учебната година. Средствата за цялостния ремонт са отпуснати от Министерството на образованието, със съдействието на Община Смолян и са 250 000 лв. Червенков каза още, че в двете детски градини в селото също има много деца, като броят им през последните години е около 90 и се запазва. \r\nНели ГЕРГЬОВСКА", "date": "2018.08.22", "title": "Чавдар Червенков, кмет на село Смилян: 127 са учениците в селото, около 15 ще са първокласниците през новата учебна година"}
{"url": "http://www.focus-news.net/news/2018/08/22/2558727/faz-germanski-spetschasti-sa-arestuvali-ruski-grazhdanin-po-podozrenie-za-podgotovka-na-teroristichen-akt.html", "text": "Полицията във федералната германска столица Берлин е арестувала 31-годишен гражданин на Руската федерация, заподозрян в подготовката на терористично нападение с експлозив, съобщава националният ежедневник  Die Frankfurter Allgemeine Zeitung . \r\nСъгласно разпространената информация, мъжът е арестуван с подкрепата на GSG 9 – специално полицейско звено за борба с тероризма, създадено след атаките в Париж от 13 ноември 2015 г. Уточнява се, че следователите са претърсили жилището на заподозрения на основание заповед за задържане, издадена на 9 август. \r\nНе се привежда друга информация по случая.  Тереза Герова", "date": "2018.08.22", "title": "FAZ: Германски спецчасти са арестували руски гражданин по подозрение за подготовка на терористичен акт"}
{"url": "http://www.focus-news.net/news/2018/08/22/2558722/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Трафикът към този час на деня е слаб. Екип на „Гранична полиция” извършва проверки край село Гърляно. \r\nВенцеслав ИЛЧЕВ", "date": "2018.08.22", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2018/08/22/2558728/burgas-natovaren-e-trafikat-po-patya-burgas-malko-tarnovo.html", "text": "Натоварен е трафикът по пътя Бургас - Малко Търново, предаде репортер на  Радио „Фокус“ – Бургас . Интензивно е движението и по пътя Бургас - Атия - Созопол и в двете посоки, в отсечката Бургас - Поморие - Слънчев бряг, както и по автомагистрала „Тракия“ в района на Бургас. Пътищата са сухи и нормално проходими. \r\nИнтензивно се осъществява движението на автомобили и в града. По-натоварено е по основните улици и булеварди „Сан Стефано“, „Булаир“, „Демокрация“ и „Димитър Димов“, както и на кръговите кръстовища на входа на Бургас от автомагистрала „Тракия“ и на „Трапезица“. \r\nВеселина НИКОЛОВА", "date": "2018.08.22", "title": "Бургас: Натоварен е трафикът по пътя Бургас - Малко Търново"}
{"url": "http://www.focus-news.net/news/2018/08/22/2558729/nasko-vasev-rdpbzn-kyustendil-chetirite-rayonni-protivopozharni-sluzhbi-v-oblastta-razpolagat-s-neobhodimata-i-moderna-tehnika.html", "text": "Четирите районни противопожарни служби в областта разполагат с необходимата и модерна техника. Пред  Радио „Фокус” – Кюстендил  Наско Васев, началник на група „Пожарогасене” към Регионална дирекция „Пожарна безопасност и защита на населението” в Кюстендил. Противопожарната служба разполага с автомобили от различен тип – лек, среден и тежък. Специализираните автомобили са с различно предназначение – за гасене на пожари в градски условия, горски и полски пожари, за обслужване на други инциденти. Противопожарната служба в Кюстендил разполага и с модерна автомеханична стълба, която е безценна при спасяването на хора във високи сгради. Част от старата техника продължава да се поддържа, защото се използва при гасене на горски пожари, развили се в труднодостъпни терени. Някои от старите противопожарни автомобили са предоставени и на общините, които също имат възможност да ползват специализираната техника при дейности, реализирани от създадените доброволни формирования. \r\nВенцеслав ИЛЧЕВ", "date": "2018.08.22", "title": "Наско Васев, РДПБЗН - Кюстендил: Четирите районни противопожарни служби в областта разполагат с необходимата и модерна техника"}
{"url": "http://www.focus-news.net/news/2018/08/22/2558730/burgas-nad-3-000-leva-sa-otkradnati-ot-chasten-imot-v-pomorie.html", "text": "Над 3 000 лева са откраднати от частен имот в Поморие. Това съобщиха от  ОДМВР – Бургас . На 21 август т.г. около 08.30 часа в Районно управление – Поморие е получено съобщение от 53-годишна жена от Поморие за това, че около 05.00 часа през отворената врата на тераса е проникнато в дома ѝ, разположен на улица „Яворов“, откъдето е извършена кражба на сумата от 3 000 лв. (оборотни пари), два несесера, съдържащи общо сумата от 620 лв. и мобилен телефон. Работата по случая продължава от служители на Районно управление – Поморие.", "date": "2018.08.22", "title": "Бургас: Над 3 000 лева са откраднати от частен имот в Поморие"}
{"url": "http://www.focus-news.net/news/2018/08/22/2558733/ivanka-traykova-mkbppmn-blagoevgrad-vklyuchvame-mladite-hora-v-alternativni-zanimaniya-koito-razvivat-tehnite-zalozhbi-i-talanti.html", "text": "Включваме младите хора в алтернативни занимания, които развиват техните заложби и таланти. Това каза за  Радио „Фокус“ - Пирин  Иванка Трайкова, секретар на Местната комисия за борба срещу противообществените прояви на малолетните и непълнолетните в Благоевград. „Изготвяме презентации, образователни инициативи и участие в кулинарно шоу. Чрез участието си в конкурси и спортни прояви насочваме младите хора към правилния избор, безопасен начин на живот и отговорно поведение. Залагаме на възпитателния характери на спортните надпревари, защото спортът дисциплинира, калява волята и духа, изгражда характери“, каза още Трайкова. По думите ѝ Местната комисия за борба срещу противообществените прояви на малолетните и непълнолетните (МКБППМН) към Община Благоевград е органът, който разглежда възпитателни дела за противообществени прояви, извършени от малолетни и непълнолетни, както и престъпления, извършени от непълнолетни, освободени от наказателна отговорност по чл. 61 от Наказателния кодекс, чийто настоящ адрес е на територията на община Благоевград. По отношение на малолетните и непълнолетните се налагат възпитателни мерки, чиято цел е постигане на възпитателен ефект и позитивна промяна в поведението на децата, преодоляване на деформации и дефицити в нравственото им развитие, формиране на нагласи за уважение към закона и нормите в обществото. \r\nЛора КАЛЧЕВА", "date": "2018.08.22", "title": "Иванка Трайкова, МКБППМН - Благоевград: Включваме младите хора в алтернативни занимания, които развиват техните заложби и таланти"}
{"url": "http://www.focus-news.net/news/2018/08/22/2558731/sofiya-poluchen-e-signal-za-bomba-do-posolstvoto-na-rusiya.html", "text": "Получен е сигнал за бомба до посолството на Русия. Това съобщиха за  Агенция „Фокус“  от СДВР. Сигналът е подаден малко след 11.00 часа. Към момента са предприети действия за претърсване на мястото. Проверката вътре се извършва от служители на посолството, а районът около него се обхожда от служители на СДВР.", "date": "2018.08.22", "title": "София: Получен е сигнал за бомба до посолството на Русия"}
{"url": "http://www.focus-news.net/news/2018/08/22/2558734/stara-zagora-kamion-i-lek-avtomobil-sa-katastrofirali-pri-km-1-na-am-maritsa.html", "text": "Камион и лек автомобил са катастрофирали при км 1 на АМ „Марица“. Това съобщиха за  Агенция „Фокус“  от ОДМВР-Стара Загора. Няма информация за тежко пострадали при инцидента. Няма затруднения при движението в участъка вследствие на инцидента.", "date": "2018.08.22", "title": "Стара Загора: Камион и лек автомобил са катастрофирали при км 1 на АМ „Марица“"}
{"url": "http://www.focus-news.net/news/2018/08/22/2558732/politika-sarbiya-vrashtaneto-na-zadalzhitelnata-voenna-sluzhba-e-edinstveniyat-mehanizam-za-sazdavaneto-na-angazhiment-kam-darzhavata-tvardi-srabski-voenen-analizator.html", "text": "Връщането на задължителната военна служба е полезно за обществото, тъй като се явява единственият механизъм за създаване на ангажимент на по-младите поколения към държавата. Това подчерта сръбският военен анализатор Александър Радич, коментирайки идеята на държавния глава Александър Вучич, съобщава електронното издание на белградския ежедневник  „Политика“ . \r\n„В нашата страна има проблем с отношението на държавата към индивида, защото развихме манталитет за дистанциране от държавата. Просто казано, ние сме хора, които не уважават собствената си страна\", отбеляза Радич. \r\nАнализаторът обясни, че в случай на война ще бъде свикана обща мобилизация, включително на резерва, който застарява.  \r\nВ рамките на обръщение от базата „Батайница“ край Белград, Вучич заяви, че се обмисля връщането на задължителната военна служба за мъжете. Това трябва да се случи през 2020 г. или 2021 г. Реализирането на идеята ще зависи от финансовите възможности на официален Белград, подчерта президентът на западната ни съседка.  Тереза Герова", "date": "2018.08.22", "title": "„Политика“ (Сърбия): Връщането на задължителната военна служба е единственият механизъм за създаването на ангажимент към държавата, твърди сръбски военен анализатор"}
{"url": "http://www.focus-news.net/news/2018/08/22/2558735/milena-markovska-gradska-biblioteka-asenovgrad-lyatnata-programa-za-detsa-vakantsiya-v-bibliotekata-proticha-pri-zasilen-interes.html", "text": "Лятната програма за деца „Ваканция в библиотеката“ в Асеновград протича при засилен интерес. Това каза за  Радио „Фокус“ – Пловдив  Милена Марковска, директор на Градската библиотека „Паисий Хилендарски“ в Асеновград. По думите ѝ всеки вторник и четвъртък, когато се провеждат заниманията, децата идват по-рано, тъй като са нетърпеливи. „На всяко едно от заниманията се събират средно около 100 деца. Забелязваме, че през тази година се повиши интересът към лятната програма на библиотеката. Децата имат възможността да се занимават с това, което на тях им харесва сред посочените възможности. Освен арт работилниците, които правим, се организират много други занимания. Вече ни гостува учителят по изобразително изкуство Ангел Хубенов, който показа на децата как да си свалят приложение за рисуване на телефона. Те успяха и направиха първите си стъпки с рисуването на това мобилно положение. Знаем, че все пак библиотеките, освен място за четене, са и място за новите технологии. При нас се проведоха и занимания, свързани с техниката на декупажа“, каза Марковска. Тя коментира, че през летния сезон Градската библиотека „Паисий Хилендарски“ в Асеновград е любимо място на децата. „Децата имат възможността библиотеката да бъде тяхната първа сцена – за първи път да изпълнят, макар и непрофесионално, своите танци и песни, да представят рисунки, изобщо каквото на тях им харесва“, каза още Марковска. Тя посочи, че при голям интерес протичат и заниманията с работа по „Photoshop“, като децата са изявили желание да подготвят изложба в края на лятото, за да покажат на всички какво са сътворили. \r\n„Програмата ще продължи до средата на септември, тоест до началото на учебната година. В лятната програма „Ваканция в библиотеката“ са се записали 200 деца. В началото дори присъстваха повече от 100 на всяко занимание. Основната ни идея е да не ограничаваме броя на децата, които да участват, за да може всяко дете да има достъп до тази програма. Целта е те да усетят библиотеката като едно място, което е специално за тях, без значение по какъв повод“, коментира още директорът на Градската библиотека „Паисий Хилендарски“ в Асеновград.  \r\nТони МИХАЙЛОВ", "date": "2018.08.22", "title": "Милена Марковска, Градска библиотека - Асеновград: Лятната програма за деца „Ваканция в библиотеката“ протича при засилен интерес"}
{"url": "http://www.focus-news.net/news/2018/08/22/2558737/tass-rusiya-obmislya-preminavaneto-kam-razplashtane-s-natsionalni-valuti-v-otgovor-na-novite-sanktsii-na-sasht.html", "text": "Руската федерация обмисля преминаването към разплащане с национални валути в отговор на новите санкции на САЩ. Това обяви в ефира на телевизионния канал „Россия 24“ министърът на промишлеността и търговията на Руската федерация Денис Мантуров, предава  ТАСС. \r\n„Стараем се да премахнем тези ограничения, като преминем към разплащане с национални валути“, обясни Мантуров.  Новите санкции на САЩ може да се отразят негативно на доставките на руски производители в трети страни“, допълни министърът.  \r\n„Ние разглеждаме рисковете, за които споменах, на първо място, като свързани именно с доставките на пазари в трети страни“, уточни Денис Мантуров. \r\nАгенцията припомня, че на 2 август в Конгреса на САЩ бе внесен законопроект за затягане на рестриктивните мерки срещу Москва. Документът предвижва „ожесточаване на санкциите по отношение на енергийния и финансовия сектор на Русия“, а също и по отношение на „олигарси и държавни предприятия“. Тереза Герова", "date": "2018.08.22", "title": "ТАСС: Русия обмисля преминаването към разплащане с  национални валути в отговор на новите санкции на САЩ"}
{"url": "http://www.focus-news.net/news/2018/08/22/2558738/anton-valev-tsnal-vse-poveche-lekari-se-opitvat-da-rabotyat-chrez-noviya-podhod-s-individualiziranata-meditsina.html", "text": "Новият подход вече в факт, има много колеги лекари, които се опитват да работят с индивидуализирана медицина. Това каза в интервю за  Агенция „Фокус“  магистър-фармацевтът Антон Вълев, управител на Централната научна аптечна лаборатория (ЦНАЛ) при Педиатрична аптека \"Ерудита\". По думите му за тези лекари е характерно, че прегледът при тях е малко по-дълъг и с повече въпроси. „Пациентите не се разглеждат само като пациент с гастроентерологичен проблем, а като комбинация от реакцията на храносмилателния тракт, психиката, съчетанията от лекарство и хранене“, посочи той.  Според него всичко това в една интегративна медицина води до необходимостта в следствие на прегледа да се получи индивидуално лекарство, което да реши набор от проблеми, а не само един. „В този смисъл ние като фармацевти отговаряме за втория етап на лечението, а именно приготвянето на едно интегративно лекарство“, уточни фармацевтът. По думите му миналата година Централната научна аптечна лаборатория към педиатричната аптека „Ерудита“ е получила финансиране от Европейския фонд за регионално развитие през Оперативна програма „Иновации и конкурентно способност“ като проект „Предприятие за бутикова фармация“ е спечелил финансиране за близо 240 хил. лв. „Те са именно за да се подобри нашия производствен капацитет в няколко направления“, коментира той. Според Вълев специфичното е, че се въвежда уникален за страната софтуер, с който ще се управляват всички производствени процеси. „Ние сме първата аптека в страната, която е сертифицирана по международните стандарти за качество – число 9001 и 14 001 за екология“, посочи той. По думите му допълнително към този проект в лабораторията се развива аналитичен спектър, с който се разширява максимално ветрилото на вещества и субстанции, които ще се използват за приготвянето на лекарства, именно такива индивидуални, които в България не могат да се открият в аптечната мрежа.", "date": "2018.08.22", "title": "Антон Вълев, ЦНАЛ: Все повече лекари се опитват да работят чрез новия подход с индивидуализираната медицина"}
{"url": "http://www.focus-news.net/news/2018/08/22/2558739/pregled-na-mezhdunarodnite-novini-do-13-chasa-agentsiya-fokus.html", "text": "Полицията във федералната германска столица Берлин е арестувала 31-годишен гражданин на Руската федерация, заподозрян в подготовката на терористично нападение с експлозив, съобщава националният ежедневник  Die Frankfurter Allgemeine Zeitung . \r\nСъгласно разпространената информация, мъжът е арестуван с подкрепата на GSG 9 – специално полицейско звено за борба с тероризма, създадено след атаките в Париж от 13 ноември 2015 г. Уточнява се, че следователите са претърсили жилището на заподозрения на основание заповед за задържане, издадена на 9 август. \r\nНе се привежда друга информация по случая.  \r\n***  Съветникът на американския президент Доналд Тръмп по националната сигурност – Джон Болтън, увери, че САЩ ще отговорят  „много твърдо“, ако държавният глава на Сирия Башар Асад разпореди използването на химически оръжия в офанзивата за установяване на контрол в провинция Идлиб, предава  AFP . \r\nГоворейки в рамките на пресконференция по време на посещението му в Израел, Болтън подчерта също, че чрез повторното въвеждане на санкции администрацията на Тръмп не се стреми към смяна на режима в Иран. \r\n„Промяната на режима в Иран не е американска политика, но това, което искаме, е огромна промяна в поведението му\", отбеляза Болтън. \r\n***  Турската криза може свърши незабавно, ако пастор Андрю Брънсън бъде освободен \r\nТурция може да прекрати „незабавно“ удрящата по лирата криза в отношенията със САЩ, като освободи задържания американски пастор Андрю Брънсън. Това заяви съветникът на президента на САЩ по националната сигурност Джон Болтън в интервю за  Reuters , дадено по време на посещението му в Израел.  \r\n„Вижте, Турция направи голяма грешка като не освободи пастор Брънсън“, подчерта Болтън в интервю за агенцията. „С всеки ден тази грешка продължава, тази криза може да свърши незабавно, ако те, като държава членка на НАТО и част от Запада, вземат правилното решение и освободят Брънсън без условия“, увери Болтън.  \r\nЗапитан дали САЩ поставят под въпрос членството на Турция в НАТО, като се има предвид противопоставянето, Болтън отвърна: „В момента тази тема не стои на дневен ред. Фокусирали сме се върху пастор Брънсън и другите американски граждани, които турското правителство държи противозаконно и очакваме този проблем да бъде разрешен“.  \r\nСпоред съветника на президента на САЩ финансовата инжекция, която Катар даде на Анкара, няма да помогне на икономиката на Турция.  \r\n„Mисля, че това, което те обещаха, е напълно недостатъчно, за да окаже въздействие върху икономиката на Турция. Със сигурност няма да помогне, но всъщност ще видим какво се излезе от обещанието им\", коментира Болтън. \r\n***  Полицията в Гърция разследва експлозия на бомба, задействана пред бизнес сграда в пристанищния град Пиреос, съобщава електронното издание на вестник  Kathimerini . \r\nИнцидентът се е случил в ранните часове на деня. Съгласно разпространените данни, взривът е причинил сериозни материални щети, но няма данни за пострадали. Уточнява се, че взривното устройство е поставено недалеч от сградата на градския съд, в близост до множество адвокатски кантори и други компании. \r\nЕксплозията е нанесла щети и на прилежащо разположени домове и паркирани в района автомобили.  Районът все още е отцепен от полицията, която събира улики и разпитва очевидци на инцидента. \r\n***  Заплахите на косовския премиер Рамуш Харадинай за война са достатъчно доказателство за това защо най-младата държава на Балканите не трябва да има армия и защо трябва да се създаде ясно разграничение с „Велика Албания\". Това подчерта министърът на отбраната на Сърбия Александър Вулин, предава   Радио-телевизија Србије (РТС)  . \r\n„Ненаказаните терористи мечтаят да повторят престъпленията си и да се крият зад големите западни страни, за да избегнат наказанието и поражението\", заяви Вулин в отговор на новите заплахи на Харадинай за война със Сърбия. \r\nВ тази връзка Вулин увери, че страната му няма да влезе във въоръжен конфликт, нито ще предизвиква такъв, но ще защитава интересите и народа си, според изявление от  Министерството на отбраната в Белград. \r\n„Европейският съюз трябва да обуздае Харадинай и в свой собствен интерес  да предотврати конфликти и дестабилизация на Балканите\", предупреди Вулин. Съгласно думите му, работата на Трибунала на ООН за военни престъпления и подаването на обвинителни актове срещу членовете на Армията за освобождение на Косово ще бъде път към стабилизиране и помирение в региона.  \r\n***  Директор на Бюрото за обществена сигурност ще бъде Сашо Тасевски, бодигардът на министър-председателя Зоран Заев, който в събитията от 27 април 2017 г. в парламента на Македония бе единственият, употребил огнестрелно оръжие, отбелязва електронното издание на скопския вестник  „Денешен“ . \r\nОчаква се в рамките на деня решението за назначаването на Тасевски на ключовия пост да бъде утвърдено на заседание на правителството.  \r\nВ обществото Тасевски е познат като полицейски служител от охраната на Заев. Той ще заеме мястото на Лазо Велковски, освободен от поста заради аферата със служебното му превозно средство.  \r\nТасевски е работил за бившия президент на Македония Бранко Цървенковски, в отдела за чуждестранни делегации, а след това с бившия министър на вътрешните работи Оливер Спасовски. В началото на кариерата си е член на специалната оперативна група „Тигър\". Обучавал се е в САЩ за гарантиране на сигурността на ВИП личности.  \r\nСъвсем случайно или не, на 22 август започва процесът срещу протестиралите срещу – съгласно думите им - незаконното и противоконституционното избиране на Талат Джафери за председател на парламента в Скопие. Те са обвинени в „тероризъм\", а единственият, който е използвал оръжия в размириците в парламента, ще бъде първият човек в обществената сигурност в Македония. \r\n***  Президентът на Република Сръбска Милорад Додик предупреди, че посолството на САЩ в Сараево финансира проекти на различни неправителствени организации с цел подкопаване на страната, която е един от субектите на Босна и Херцовина, предава  Al Jazeera  в балканската си редакция. \r\nПо данни на Додик американското посолство в Сараево използва организацията USAID, за да издействат разпространяването на отрицателна информация за Република Сръбска.  \r\nПосочената НПО „се намесва във вътрешните работи на Република Сръбска и Босна и Херцеговина, като се позовава на практики, които преди това са проектирани в посолството на САЩ и имат за цел да заобиокалят всички възможни власти\".  \r\nСъгласно думите на Додик „има данни за всички, които са получили пари от Америка за това\". Отпусната сума според него възлиза на осем милиона долара.  \r\nВ рамките на извънредна пресконференция, Додик подчерта, че „не оспорва правото на всеки да пише, но споразумение за даване на тези пари в рамките на борбата срещу престъпността и корупцията беше прието на заседанието на Съвета на министрите без съгласието на организациите и компетентните органи\".  \r\nДодик изрази увереност, че тези средства за предназначени за „потискане на руското влияние в Босна и Херцеговина“ и бе категоричен, че „обществеността трябва да има представа кой финансира организации, които оперират в страната“.  \r\n„Нашето разследване ще се фокусира върху това кой получава средства и как ги изразходва\", каза Додик, като напомни, че „вече предупредих за това\". \r\n***", "date": "2018.08.22", "title": "Преглед на международните новини до 13 часа (Агенция фокус)"}
{"url": "http://www.focus-news.net/news/2018/08/22/2558742/varna-dva-signala-za-losho-poddarzhane-na-pluvni-baseyni-sa-postapili-v-regionalnata-zdravna-inspektsiya-ot-nachaloto-na-sezona.html", "text": "Два сигнала за лошо поддържане на плувни басейни са постъпили в Регионалната здравна инспекция във Варна от началото на сезона. Това съобщиха за  Радио „Фокус“ – Варна  от Регионалната здравна инспекция във Варна. Единият сигнал е неоснователен, уточниха от институцията. Вторият сигнал е свързан с открития детски плувен басейн към комплекса край село Приселци, който не е бил вписан в публичния регистър на обектите с обществено предназначение на Регионалната здравна инспекция във Варна. Във връзка с установеното нарушение е издадено предписание. \r\nОт здравната инспекция посочиха, че по отношение на басейните се извършва мониторингов контрол с вземане на проби води от плувните басейни за изследване по химични и микробиологични показатели. Обхванати с лабораторен контрол са 58 плувни басейни. За установените несъответствия по показателите остатъчен активен хлор, активна реакция, амоняк и окисляемост са издадени са пет предписания за провеждане на задължителни хигиенни и противоепидемични мероприятия и е връчен акт за административно нарушение. Предписанията са проверени и несъответствията по отношение качествата на водата в басейните са отстранени, което е доказано с протоколи от извършени лабораторни изследвания на водата в басейните. \r\nСъгласно плана на здравната инспекция са взети 7 проби от биоциди, ползвани за обеззаразяване на водата в плувните басейни, които отговарят на изискванията на Разрешенията за предоставяне на пазара на биоциди, издадени от Министерство на здравеопазването. \r\nМарияна ВАЛЕНТИНОВА", "date": "2018.08.22", "title": "Варна: Два сигнала за лошо поддържане на плувни басейни са постъпили в Регионалната здравна инспекция от началото на сезона"}
{"url": "http://www.focus-news.net/news/2018/08/22/2558741/pravitelstvoto-odobri-kiril-voynov-za-vremenno-izpalnyavasht-funktsiite-na-predsedatel-na-damtn.html", "text": "Правителството одобри Кирил Войнов за временно изпълняващ функциите на председател на Държавната агенция за метрологичен и технически надзор (ДАМТН), съобщиха от  правителствената информационна служба . До сега длъжността председател на агенцията се изпълняваше от Петър Славчев Горновски. Към настоящия момент той е в невъзможност да извършва задълженията си за продължителен период от време, поради здравословни причини. За да се осигури нормалното функциониране на ДАМТН и да не се препятства дейността й, се налага до завръщането на титуляря да бъде определен временно изпълняващ функциите на председател. \r\nДо момента Кирил Михайлов Войнов изпълнява длъжността заместник - председател на ДАМТН. Той притежава необходимото ниво на образование и професионална компетентност да изпълнява функциите на председател на Държавната агенция за метрологичен и технически надзор. Предлаганата кандидатура е съобразена с изискванията на Закона за администрацията.", "date": "2018.08.22", "title": "Правителството одобри Кирил Войнов за временно изпълняващ функциите на председател на ДАМТН"}
{"url": "http://www.focus-news.net/news/2018/08/22/2558740/svetlin-mihaylov-rspbzn-svishtov-pozharnata-e-dobre-oborudvana-i-obezpechena-po-otnoshenie-na-lichen-sastav.html", "text": "Добре оборудвана и обезпечена по отношение личен състав е свищовската пожарна. Това заяви в ефира на  Радио „Фокус“ – Велико Търново  директорът на Районната служба „Пожарна безопасност и защита на населението“ в Свищов Светлин Михайлов. Той коментира, че техниката, с която разполага към момента техниката, е напълно необходима. „Имаме четири пожарни автомобила, от които всичките са по европейски програми. Имаме два автомобила по горски програми, които са за горски пожари и два автомобила за градски условия. Разполагаме с един аварийно-спасителен автомобил, както и с един бобкат, който се използва за пресечени терени и при горски пожари“, коментира Михайлов. Той уточни, че всички автомобили са нови. По думите му неизправностите, които са неизбежни при постоянната експлоатация, се отстраняват на момента. Според него затова не са регистрирани сериозни проблеми. Освен това пожарната в Свищов е обезпечена и от служители. „Мога да кажа, че към професията ни има голям интерес. Дори сега имаме обявен конкурс за едно свободно място“, допълни Светлин Михайлов. \r\nЛуиза ТРАНЧЕВА", "date": "2018.08.22", "title": "Светлин Михайлов, РСПБЗН - Свищов: Пожарната е добре оборудвана и обезпечена по отношение на личен състав"}
{"url": "http://www.focus-news.net/news/2018/08/22/2558743/stanislav-vladimirov-bsp-viziya-za-balgariya-promenya-tseliya-model-na-upravlenie.html", "text": "Народните представители от ПГ на „БСП за България“ Станислав Владимиров и Любомир Бонев, председателят на ОблС на БСП – Перник Валентин Петков и председателят на ОбС на БСП – Перник Кирил Леонов представиха проекта на левицата „Визия за България“ пред жители на кв. Изток в Перник. Това съобщиха от пресцентъра на  НС на БСП . \r\n„Визия за България” е основа, по която тепърва предстои голям дебат. Ние сме отворени за визионерски разговор за България с всички български граждани, защото преходът у нас продължава прекалено дълго. Този период стопи нацията до 7 млн. души, направи ни най-бедните и болни в Европа“. Това каза народният представител от ПГ на „БСП за България“ Станислав Владимиров. Той добави, че това е документ, върху който може да се стъпи за цялостна промяна на модела на управление на държавата. „Най-големият проблем в България в момента е демографията. Всъщност ние сме вече в демографска смърт. Затова БСП повдига темата не в предизборна кампания, а сега, когато можем да я обсъдим и да поискаме конкретни мерки”, категоричен бе народният представител. По думите му част от мерките за справяне с проблема минава през подпомагане на младите семейства с репродуктивни проблеми, през отглеждането и грижата на детето от детски ясли, детска градина и училище. „Доходите в България продължават да са изключително ниски. С това ниво на доходите и отворения трудов европейски пазар е много трудно да се задържат хората у нас“, каза още той. Владимиров обясни, че ние сме една от малкото страни с толкова високо ДДС върху детските храни, лекарствата и принадлежности, свързани с отглеждането на децата. „Има стоки от първа необходимост, на които ставката от ДДС може да бъде близо до нулата”, категоричен беше Станислав Владимиров. По думите му твърде дълго време е оставяна ролята на държавата встрани. „Държавата може да бъде не само регулатор, но и инвеститор в редица сектори”, добави народният представител. Владимиров каза още, че правилната регионална политика не е просто да асфалтираме една пътна отсечка, а е добро планиране на развитието на регионите. „Не може икономиката ни да е развита само в три града. Това води до дебалансиране на държавата. Нужно е добро икономическо развитие на всички региони, добри услуги в образование и здравеопазване”, коментира народният представител. Той добави, че за първи път в този документ левицата бърка толкова дълбоко в раната на болното ни здравеопазване. „През 1999 г., когато стартира НЗОК, е с бюджет от 700 – 800 млн. лева. Сега този бюджет е над 4 милиарда лева, а сме намалели като нация с над милион и триста хиляди души. Колкото и пари да наливаме в тази система, тя води до по-лошо качество. Затова трябва да променим целия модел”, категоричен бе Станислав Владимиров \r\n„Нито една политическа сила до сега нямаше смелостта да предложи подобен визионерски документ. Ние трябва да впрегнем енергията на колкото се може повече българи, да го обсъдим с тях, за да доусъвършенстваме този работещ документ“. Това заяви председателят на ОблС на БСП – Перник  Валентин Петков . Той добави, че „Визия за България“ предприема сериозни мерки за справяне с проблемите на страната. Петков каза още, че Визията показва как трябва да изглежда страната ни в дългосрочен план, за да я има България. „Хубаво е, че се акцентира върху няколко основни моменти като здравеопазване, образование, регионална политика, икономика, селско стопанство“, уточни той. „Основна задача, най-вече на нас левите, трябва да бъде поставянето на проблемите на хората на дневен ред и тяхното бързо решаване, защото ние поставяме в центъра на политиката си добруването на хората“, заяви Петков. Според него с представянето на Визията, левицата е започнала един сериозен и дългосрочен разговор с всички български граждани. „Вярвам, че ще успеем да предизвикаме интереса на хората и да променим управлението на страната, за да пребъде България“, завърши Валентин Петков. \r\n„Във „Визия за България“ се говори за преразглеждане на концесионерски договори, преизчисляване на пенсиите, спиране на приватизацията, обръщане на модела на управление към хората и всеки, който милее за България, трябва да го разбере“, каза председателят на ОбС на БСП – Перник  Кирил Леонов . Той добави, че задачата, която си поставя левицата, е много смела, защото работи за  пресичането на порочния модел на управление. „Трябва да сложим край на това, ако искаме да я има България, децата ни да са образовани и здрави и да живеем спокойно и достойно“, каза още той.  \r\nВ края на срещата бяха връчени благодарствени грамоти и плакети на дългогодишни председатели на ОПО в кв. „Изток\".", "date": "2018.08.22", "title": "Станислав Владимиров, БСП: „Визия за България“ променя целия модел на управление"}
{"url": "http://www.focus-news.net/news/2018/08/22/2558745/nzok-partnyorstvoto-mezhdu-patsienti-i-institutsii-e-ot-vzaimen-interes.html", "text": "Днес в Националната здравноосигурителна каса (НЗОК) се състоя среща между представители на Сдружение „Асоциация на пациентите с ревматоиден артрит“ (АПРА), член на Националната пациентска организация, ръководството и експерти от здравноосигурителния фонд. Това съобщиха от пресцентъра на  НЗОК . Представителите на Сдружението поздравиха д-р Дечо Дечев с избирането му за управител на институцията от Народното събрание и му подариха ръкавица в знак на протегната за сътрудничество ръка. \r\nОбсъдени бяха няколко теми, като основната бе несъгласието на пациентската организация с въведените от НЗОК изисквания всеки новооткрит пациент с равматоиден артрит, както и пациент, на когото се сменя терапията, да преминава през Постоянно действащ съвет (ПЕС), ситуиран в София. \r\nПредставителите на Сдружението споделиха намеренията си да работят за изграждане на единен регистър на ревматологично болните по примера на Португалия и Испания, като изразиха желание за партньорство с НЗОК. \r\nД-р Дечо Дечев увери пациентите, че ръководството на НЗОК има визия, както за премахване на ПЕС, така и за улесняване на режима за издаване на протоколи за лекарства за домашно лечение на здравноосигурените.  \r\nУправителят подчерта, че институцията е отворена за дискусии с пациентската организация за изграждане на регистър и за развитие на програма за ранна диагностика на заболяването.   \r\nУчастниците в срещата декларираха разбирането, че партньорството между пациентските организации и НЗОК са от взаимен интерес.", "date": "2018.08.22", "title": "НЗОК: Партньорството между пациенти и институции е от взаимен интерес"}
{"url": "http://www.focus-news.net/news/2018/08/22/2558746/kyustendil-v-hod-e-protsedura-za-izrabotvane-na-pomoshten-plan-i-plan-na-nooobrazuvanite-zemedelski-imoti-v-nyakolko-naseleni-mesta-ot-oblastta.html", "text": "В ход е процедура за изработване на помощен план и план на ноообразуваните земеделски имоти в няколко населени места в областта. Това съобщиха за  Радио „Фокус” – Кюстендил  от Областна администрация – Кюстендил. Става въпрос за имоти за земите, предоставени за ползване на граждани в територии по параграф 4 от предходните заключителни разпоредби на Закона за собствеността и ползването на земеделските земи. Изработването на плановете се отнася за землищата на селата Пороминово и Стоб и град Кочериново в община Кочериново, както и за селата Рашка Гращица, Згурово и Друмохар в община Невестино. Населените места се посещават от специалисти по изготвен график. Собствениците и ползвателите на имоти са длъжни да посочат на фирмата – изпълнител границите на имотите, да осигурят достъп за геодезически измервания, както и за поставяне на геодезични знаци, да предоставят документи за собственост или ползване, както и данни за собствениците или ползвателите. \r\nВенцеслав ИЛЧЕВ", "date": "2018.08.22", "title": "Кюстендил: В ход е процедура за изработване на помощен план и план на ноообразуваните земеделски имоти в няколко населени места от областта"}
{"url": "http://www.focus-news.net/news/2018/08/22/2558748/pleven-blizo-120-kg-tyutyun-bez-banderol-e-izzet-ot-kolata-na-43-godishna-zhena-ot-selo-gigen.html", "text": "Близо 120 кг тютюн без бандерол е иззет от колата на 43-годишна жена от село Гиген. Това съобщиха от пресцентъра на  МВР . На 21 август, около 12.00 часа, криминалисти от ОДМВР-Плевен и Първо РУ извършили претърсване на лек автомобил „Опел Зафира“, паркиран на улица в с. Буковлък. В колата те намерили 116 килограма нарязан тютюн и специализирана машина за рязане на тютюн - по първоначални данни собственост на 43-годишна от село Гиген. Уведомен е дежурен прокурор в РП – Плевен. По случая е образувано досъдебно производство за престъпление по чл. 234, ал. 1 от НК, а работата по документирането му продължава разследващ полицай.", "date": "2018.08.22", "title": "Плевен: Близо 120 кг тютюн без бандерол е иззет от колата на 43-годишна жена от село Гиген"}
{"url": "http://www.focus-news.net/news/2018/08/22/2558747/zam-ministar-yanko-ivanov-stava-chlen-na-upravitelniya-savet-na-tsentara-za-otsenka-na-riska-po-hranitelnata-veriga.html", "text": "Правителството назначи заместник-министъра на земеделието, храните и горите доц. д-р Янко Иванов за член на Управителния съвет на Центъра за оценка на риска по хранителната верига, на мястото на бившия зам.- министър д-р Цветан Димитров, съобщиха от  правителствената информационна служба . \r\nУправителният съвет на Центъра за оценка на риска по хранителната верига се състои от петима членове, директора - проф. д-р Бойко Ликов, заместник-министрите на земеделието, храните и горите доц. д-р Янко Иванов и д-р Лозана Василева и заместник-министрите на здравеопазването д-р Бойко Пенков и Светлана Йорданова. \r\nПрез 2016 г. Центърът за оценка на риска по хранителната верига беше преструктуриран във второстепенен разпоредител с бюджет към министъра на земеделието и храните с приемането на Закона за Центъра за оценка на риска по хранителната верига. Центърът извършва научна оценка на риска по проблеми, които пряко или косвено засягат здравето на животните, растителните продукти и безопасността на храните. Той изготвя научни становища до компетентните органи и институции за вземане на решения за управление на рисковете по хранителната верига.", "date": "2018.08.22", "title": "Зам.-министър Янко Иванов става член на Управителния съвет на Центъра за оценка на риска по хранителната верига"}
{"url": "http://www.focus-news.net/news/2018/08/22/2558736/volen-siderov-obedineni-patrioti-topkata-e-v-ratsete-na-premiera-borisov-da-kazhe-na-vitsepremiera-valeri-simeonov-da-spre-da-se-pravi-na-starshina-na-mestni-strukturi.html", "text": "Топката е в ръцете на премиера Борисов да каже на вицепремиера Валери Симеонов да спре да се прави на старшина на местни структури. Това каза пред журналисти пред сградата на Министерски съвет председателят на ПГ на „Обединени патриоти“ и лидер на Атака Волен Сидеров, предаде репортер на  Агенция „Фокус“ . \r\n„Смятам да присъствам на заседанията на Министерски съвет и да следя какво се случва. Тъй като през тази есен трябва да се сложи ясен план за действие и приоритети какво ще вършим следващата година, а не да изскачат на парче някакви поправчици. Това е, което аз ще стимулирам да става, но нямам вълшебна пръчица, така че ще видим какво ще стане“, обясни Сидеров. \r\nТой показа снимка на директорът на РУ – Созопол Милен Гайдарджиев. „Такива хора са пришпорвани от вицепремиера Валери Симеонов да затварят заведения, да слагат патрулки и да заплашват. Лично този индивид е заплашвал заведения, че а са отворили, а ги е арестувал за 24 часа. Срещу това нещо се боря и в момента предприемам мерки. Говорих и с вътрешния министър дали е уведомен за това, той не беше много наясно какво правят неговите регионални началници. Има също един много забавен начин – екип на телевизия Алфа преди два дни в кабинета на РЗИ – Бургас засича и заснема как Валери Симеонов се обажда на директора и без да каже „добър ден“ му казва да се дадат протоколите за „Какао бийч“. След това като разбрал, че при него има журналисти от Алфа, му казал „изгони ги тия“. Тоест, по този начин биват командвани шефове на институции по морето да ходят и да тормозят бизнеса. Питах и здравния министър, той изобщо не е наясно как вицепремиерът през главата му командва негови служители“, обясни Сидеров. \r\nТой обясни, че всички тези въпроси ще ги постави в писмен вид към премиера и към Министерски съвет, като ще има и парламентарни въпроси към министри. „Вече топката е в премиера, който трябва да направи разговор с вицепремиера Симеонов и да му обясни какви са функциите на един вицепремиер. Те не са да бъде старшина или началник на местни структури, а да координира работата между министерствата без да командва техни служители. Това не е правилно и трябва да му го кажем. Това не взривява коалицията, а я заздравява. Не може един вицепремиер да се прави на ротен старшина. Така че като поставям този въпрос искам да се нормализират отношенията в коалицията. Вицепремиерът Симеонов да разбере как да се държи и да започне да се държи така“, каза още Сидеров. \r\nЦветилена СИМЕОНОВА", "date": "2018.08.22", "title": "Волен Сидеров, „Обединени патриоти“: Топката е в ръцете на премиера Борисов да каже на вицепремиера Валери Симеонов да спре да се прави на старшина на местни структури"}
{"url": "http://www.focus-news.net/news/2018/08/22/2558744/pravitelstvoto-odobri-plan-za-deystvie-s-konkretni-merki-za-podgotovka-na-stranata-za-prisaedinyavane-kam-valutniya-mehanizam-ii-i-kam-bankoviya-sayuz.html", "text": "Правителството одобри План за действие, включващ мерки в отговор на намеренията на Република България за присъединяване към Валутния механизъм II (ERM II) и към Банковия съюз до юли 2019 година, съобщиха от  правителствената информационна служба . Документът е изготвен в следствие на изпратеното на 29 юни 2018 г. официално писмо от министъра на финансите и управителя на Българска народна банка за участие на Република България в Единния надзорен механизъм (ЕНМ) чрез установяване на тясно сътрудничество с Европейската централна банка по смисъла на Регламент (ЕС) №1024/2013 и за намеренията на страната за кандидатстване във Валутния механизъм II, което получи и политическата подкрепа на Еврогрупата. \r\nВ Плана за действие са включени мерки, които, предвид поетите с писмото ангажименти, следва да се изпълнят до края на месец юни 2019 година. Мерките се изразяват в: засилване на рамката на надзора в банковия сектор чрез тясно сътрудничество с ЕЦБ и предприемане на необходимата подготовка в съответствие със съществуващите процедури, чрез извършване на редица промени в националното законодателство, като се предвижда към края на 2018г. те да бъдат одобрени от Народното събрание; подобряване на макронруденциалната рамка чрез въвеждане до края на 2018 г. на макропруденциални инструменти в Закона за кредитните институции, позволяващи налагането на системно ниво на изисквания към кредитополучателите; засилване на надзора върху небанковия финансов сектор (пенсионни фондове и застрахователни дружества); подобряване на рамката за несъстоятелността след извършване на преглед на законодателството и изготвяне на съответните законови изменения; засилване на рамката за борба с изпирането на пари; модернизиране на рамката за управление на държавните предприятия посредством преглед и оценка на законодателната, регулаторната и функционална рамка и отправяне на препоръки, свързани с преодоляването на несъответствията между българското законодателство и най-добрите международни практики, в последствие и изготвяне на законодателни текстове в съответствие с насоките на ОИСР; ратифициране от Народното събрание на Споразумение относно прехвърлянето и взаимното използване на вноски в Единния фонд за преструктуриране. \r\nИзпълнението на изброените мерките ще осигури спазването на предварително поетите ангажименти в области на политиката, които са от голямо значение за плавния преход към ERM II и към Банковия съюз до юли 2019г., и като краен резултат да се въведе еврото след изпълнение на всички критерии за конвергенция, в съответствие с член 140 от Договора за функционирането на Европейския съюз.", "date": "2018.08.22", "title": "Правителството одобри план за действие с конкретни мерки за подготовка на страната за присъединяване към Валутния механизъм II и към Банковия съюз"}
{"url": "http://www.focus-news.net/news/2018/08/22/2558749/stara-zagora-izlozhbata-pateshestvenik-vav-vremeto-shte-bade-otkrita-v-dnite-na-praznitsi-v-dolinata-na-trakiyskite-tsare.html", "text": "Четири изложби свързани с тракийската тематика ще бъдат показани в дните на Празници в Долината на тракийските царе. Това каза за  Радио „Фокус“  Сребра Касева, началник на кабинета на кмета на Община Казанлък. Първата от тях е „ Долината на тракийските царе“, която ще бъде открита на 29 август от 18.00 часа в залата на Културно-информационния център на ул. „Искра“ 4. Тя отразява тракийската култура и откритията свързани с нея в района на Казанлък. Творбите са създадени в рамките на една година и са дело на художници – възпитаници на Националната гимназия по пластични изкуства и дизайн „Акад. Дечко Узунов“. Това са Мария Пискова, Мариела Попова, Дилян Бакалски, Нено Бакалски, Милен Иванов, Димо Димов и Елеонора Атанасова.  \r\nЖивописната изложба „Следи“ на художника Валентин Асенов – Хъкъла ще бъде открита на 31 август от 18.00 часа в Художествената галерия в Казанлък. \r\nНа витрината на Културно-информационния център ще бъде представена изложбата „Пътешественик във времето“ и е посветена на 85 години от рождението на проф. Александър Фол, на чието име е учредена награда и ежегодно се присъжда на именити учени в областта на тракологията. Експозицията ще бъде представена при откриване на Единайстата конференция „Проблеми и изследвания на тракийската култура“, която ще бъде открита на 31 август от 13.30 часа. \r\nВ рамките на три дни – 31 август, 1 и 2 септември в една от залите на Исторически музей „Искра“ ще бъдат експонирани предмети открити от иманяри в района на Казанлък и иззети от специализираните органи. „Тези находки свидетелстват за средновековно съкровище. В момента се води дело, но благодарение на ръководството на Исторически музей „Искра“, с разрешението на Прокуратурата, находките ще бъдат експонирани в дните на Празниците“, каза Касева. \r\nНа 2 септември от 17.30 часа в Лапидариума на ИМ „Искра“ ще бъде открита изложба с детски рисунки, отличени в Националния конкурс „Траките“. \r\nСлавяна ГАЙДАРОВА", "date": "2018.08.22", "title": "Стара Загора: Изложбата „Пътешественик във времето“ ще бъде открита в дните на Празници в Долината на тракийските царе"}
{"url": "http://www.focus-news.net/news/2018/08/22/2558726/volen-siderov-obedineni-patrioti-predlagam-aneks-kam-dogovora-s-makedoniya-chrez-koyto-tya-da-ne-pravi-spekulatsii-s-balgarski-istoricheski-sabitiya-i-lichnosti.html", "text": "Предлагам анекс към договора с Македония, чрез който тя да не прави спекулации с български исторически събития и личности. Това каза пред журналисти пред сградата на Министерски съвет председателят на ПГ на „Обединени патриоти“ и лидер на \"Атака\" Волен Сидеров, предаде репортер на  Агенция „Фокус“ . \r\n„За да не кажат пак, че нахлувам в Министерски съвет и да правим нервни кризи, тази импровизирана пресконференция ще я направим пред сградата. Във връзка с последните изявления на министър-председателя на Македония Зоран Заев медийните реакции – видях и че министър Каракачанов е говорил, не са достатъчни. Трябват решения. Затова аз съм се подготвил и имам проект за анекс към договора с Македония, който смятам да предложа като проекторешение на Народното събрание. Парламентът трябва да приеме решение, че възлага на правителството да анексира договора с Македония – това е възможно, самият договор позволява това. В него най-общо се казва, че Македония ще се въздържа от всякакви спекулации и опити да присвоява исторически личности или събития – владетелите на първата българска империя от цар Крум до цар Владислав и всички исторически личности и събития, свързани с национално-освободителната борба и т.н.“, каза още Сидеров. Той посочи, че това е едно подробно наставление македонската страна да спре със свободни изявления, с които засяга българската история и с които се предизвиква негативен  обществен отзвук. „Добросъседските отношения са важно нещо, но Македония трябва да знае, че ние поставяме този анекс и ако тя не се съгласи с него, България ще си помисли за подкрепата за ЕС. Това не е нещо вражеско, а съвсем в рамките на дипломатическите отношения“, коментира Сидеров. Той уточни, че досега не е говорил по тази тема с министър-председателя Бойко Борисов. \r\nЦветилена СИМЕОНОВА", "date": "2018.08.22", "title": "Волен Сидеров, „Обединени патриоти“: Предлагам анекс към договора с Македония, чрез който тя да не прави спекулации с български исторически събития и личности"}
{"url": "http://www.focus-news.net/news/2018/08/22/2558756/aktualizira-se-sastavat-na-obshtestveniya-savet-kam-tsentar-fond-za-lechenie-na-detsa.html", "text": "Правителството прие промени в РМС № 886/2016 г. за определяне състава на Обществения съвет към Център „Фонд за лечение на деца“, съобщиха от  правителствената информационна служба . \r\nПредсрочно от състава на съвета се освобождават двама редовни членове - представители на Българския червен кръст и Българската национална телевизия, и трима резервни членове - представители на Агенцията за социално подпомагане, на представителните организации за защита правата на пациентите и на групата на изтъкнатите медицински специалисти. На тяхно място се определят нови членове, които встъпват в мандата на освободените. \r\nНовите членове в състава на Обществения съвет са: д-р Валентин Пеев представител на Българския червен кръст, редовен член; Десислава Милушева представител на Българската национална телевизия, редовен член; Даниела Симова представител на Агенцията за социално подпомагане, резервен член; Владислава Цолова представител на Националната пациентска организация, резервен член; доц. Сашо Асьов - началник на Клиниката по ортопедия и травматология в УМБАЛ „Света Анна“, гр. София, резервен член.", "date": "2018.08.22", "title": "Актуализира се съставът на Обществения съвет към Център „Фонд за лечение на деца”"}
{"url": "http://www.focus-news.net/news/2018/08/22/2558750/osiguryavat-se-56-mln-lv-za-deynostite-po-programata-za-osiguryavane-na-savremenna-obrazovatelna-sreda.html", "text": "Правителството осигури общо 5 618 978 лева за дейностите по Националната програма „Осигуряване на съвременна образователна среда“, одобрена през 2018 г., съобщиха от  правителствената информационна служба . \r\nС 2 869 295 лева ще бъдат закупени 111 хиляди ученически шкафчета от 588 общински училища. В тях учениците ще могат да съхраняват учебници, учебни комплекти, помагала и други материали, както и екипи за физическо възпитание и лични вещи. Този модул бе въведен като една от мерките за олекотяване на ученическите раници.  \r\n83 общински училища ще получат 793 337 лева за оборудване на стаи в полуинтернатни групи за часовете по интереси. Финансира се закупуване на обзавеждане, консумативи и материали, книги и игри.  \r\n320 615 лева се отпускат за ремонт и оборудване на учебни кабинети за професионална подготовка и учебно-производствени бази на 8 училища, както и за осигуряване на учебни видеофилми и софтуерни продукти.  \r\n1 635 731 лева са за купуване на уреди, прибори, пособия, реактиви и други консумативи за обезпечаване на експерименталната работа по учебните предмети биология и здравно образование, физика и астрономия и химия и опазване на околната среда в VII и в IX клас за 1879 общински училища. \r\nНеобходимите средства за изпълнение на националните програми за 2018 г. се осигуряват от бюджета на МОН.", "date": "2018.08.22", "title": "Осигуряват се 5,6 млн. лв. за дейностите по програмата за осигуряване на съвременна образователна среда"}
{"url": "http://www.focus-news.net/news/2018/08/22/2558753/lena-georgieva-ou-petar-parchevich-chiprovtsi-12-sa-zapisanite-parvoklasnitsi-v-uchilishteto-v-grada.html", "text": "12 са записаните първокласници в училището в град Чипровци. Това каза за  Радио „Фокус“ – Видин  Лена Георгиева, директор на Основно училище „Петър Парчевич“. Тя посочи, че броят на първокласниците се е увеличил с 5 деца в сравнение с миналата учебна година. „Училището е защитено и децата в първи клас ще учат в самостоятелна паралелка. В нашето училище се обучават деца от всички населени места на община Чипровци, извозват се с автобус по график, като е осигурено целодневното им обучение“, каза Лена Георгиева. Тя допълни, че в училището няма слети паралелки, но заради нулев прием на първокласници преди години, сега няма сформирана паралелка 7-ми клас. \r\nОсновно училище „Петър Парчевич“ е наследник училището в Чипровци, открито през  1624 г. \r\nАнна ЛОЗАНОВА", "date": "2018.08.22", "title": "Лена Георгиева, ОУ „Петър Парчевич“ – Чипровци: 12 са записаните първокласници в училището в града"}
{"url": "http://www.focus-news.net/news/2018/08/22/2558754/mvr-5-375-motorni-prevozni-sredstva-sa-provereni-v-hoda-na-spetsaktsii-po-patishtata-v-stranata.html", "text": "Продължават проверките на полицията в рамките на ежедневния засилен контрол по пътищата на страната. Това съобщиха от пресцентъра на  МВР . Вчера в хода на операцията полицейските екипи са проверили 5 375 моторни превозни средства и 7 230 души. Установени са общо 4186 нарушения, от които 1 264 са за управление на МПС с превишена скорост. Издадени са 2 133 фиша и 789 акта за установени административни нарушения.  \r\nОтнети са 62 свидетелства за управление на МПС заради неплатени задължения по ЗДвП. По време на осъществените проверки на място на гражданите са връчени общо 335 електронни фиша.", "date": "2018.08.22", "title": "МВР: 5 375 моторни превозни средства са проверени в хода на спецакции по пътищата в страната"}
{"url": "http://www.focus-news.net/news/2018/08/22/2558752/deneshen-makedoniya-srabskata-armiya-veche-ne-e-gordost-generali-marshiruvat-kam-chuzhbina-i-stavat-shofyori-na-kamioni.html", "text": "Сръбската армия никога не е била в по-лошо състояние, ако се съди по увеличения брой офицери, които напускат войската. Причините са разнообразни – от лошата финансова ситуация, непотизма и непрофесионализма, до изключително унизителните условия на труд, пише в статия на белградския ежедневник  Danas , цитирана от македонския вестник  „Денешен“ . \r\nСредно сръбската армия напускат двама офицери, двама подофицери, двама войници и един цивилен, според данни, публикувани от белградското издание. Натъжаващо е, че генерали и майори, служили десетилетия, свалят военната униформа, за да станат шофьори на камиони или сервитьори в чужбина – само заради по-високото заплащане.  \r\nИзданието пише за личната история на майор Драган Гличич, напуснал армията по собствено желание, след като в последните години от службата си се е чувствал не като член на армията, а като „работник по поддръжката“. \r\nВ своето искане за прекратяване на професионалната си военна служба, който е подал до компетентните органи през май, Гличил е посочил няколко причини за решението си. Към министъра на отбраната на Сърбия Александър Вулин или към държавния глава Александър Вучич бившият майор признава, че не се е обръщал. „При това Вулин не знае какво е армия“, категоричен е Гличил. \r\nСъгласно думите му, никой не се заинтересувал защо е взел решение да напусне армията. Нещо повече – според Гличич никой не чете обясненията на онези, решили да прекратят службата си – молбите им просто биват разписвани без въпроси и търсене на мотиви.  Тереза Герова", "date": "2018.08.22", "title": "„Денешен“ (Македония): Сръбската армия вече не е гордост: Генерали маршируват към чужбина и стават шофьори на камиони"}
{"url": "http://www.focus-news.net/news/2018/08/22/2558759/yambol-remonti-se-izvarshvat-po-sgradite-na-ou-hr-smirnenski-i-bivsheto-ou-d-debelyanov.html", "text": "Ремонтните дейности в сградите на досегашното ОУ „Д. Дебелянов“ и ОУ „Хр. Смирненски“ в Ямбол са вече в ход. Това съобщиха от пресцентъра на  Общината . На работна среща днес при кмета Георги Славов представителите на фирмите-изпълнители – „Инджов 19“ ЕООД и „Полисстрой“ ЕООД поеха изричен ангажимент работата им да приключи преди 15 септември, за да се гарантира нормален старт на новата учебна година. За целта ще се работи и през почивните дни и ще има непрекъснато взаимодействие с директорите на училищата за поетапно разчистване и пренасяне на оборудване в учебните зали. \r\nОбновяването на двете сгради е във връзка с извършената оптимизацията на училищната мрежа, с която НУ „Св. св. Кирил и Методий“ се мести на нов административен адрес ул. „Хан Тервел“ 2 (бившето ОУ „Д. Дебелянов“), а досегашното ОУ „Д. Дебелянов“ се слива с ОУ „Хр. Смирненски“, като училището запазва името и административния адрес на ОУ „Хр. Смирненски“ (ул. „Търговска“ № 79). Кметът Георги Славов отново подчерта, че общината ще съдейства максимално за безпроблемно протичане процеса на реорганизация. \r\nВ сградата, която вече ще ползва начално училище „Св. св. Кирил и Методий“, се извършва ремонт и освежаване на помещенията и по трите етажа – на всички класни стаи и на санитарните помещения. Мерките включват премахване на старата боя, шпакловане и полагане на латекс по стените и таваните на ученическите стаи. В допълнение, на тези от третия етаж ще бъде премахната остарялата подова настилка и заменена с ламиниран паркет. Напълно ще бъдат обновени и преоборудвани санитарните помещения в цялото училище. Вече е извършен ремонт на топлопровода за физкултурния салон. \r\nРемонтните дейности в сградата на ОУ „Христо Смирненски“ на този етап са съсредоточени на втория етаж. Извършва се смяна на остарялата дограма с нови PVC и алуминиеви профили – на прозорците и вратите на всички помещения, също така цялостен ремонт на санитарния възел. Освен монтирането на нова дограма, в класните стаи ще бъдат освежени стените и таваните, а дейностите по подовата настилка предвиждат циклене и лакиране на паркета.  \r\nРемонти по сградите на двете училища имат за цел осигуряване на по-добри условия за провеждане на учебния процес и по-уютна среда за учащите. \r\nМерките по оптимизация на училищната мрежа в Ямбол за новата учебна 2018/2019 г. са в сила от 24 юли т. г. с обнародването в Държавен вестник на две заповеди на министъра на образованието. Едната касае преместването на НУ „Св. св. Кирил и Методий“ на нов административен адрес – на ул. „Хан Тервел“ № 2 (сградата на бившето ОУ „Д. Дебелянов“), поради „необходимостта от оптимизиране на училищния сграден фонд на територията на гр. Ямбол“. Втората заповед е относно преобразуването на ОУ „Д. Дебелянов“ и ОУ „Хр. Смирненски“ в Основно училище „Христо Смирненски“ с адрес ул. „Търговска“ № 79. Мярката е поради „трайна тенденция по намаляване броя на подлежащите на задължително обучение и формиране на паралелки под нормативно установения минимум“. \r\nЗаповедите на просветния министър излязоха след мотивирано предложение от кмета на община Ямбол, Решение от 29 март на Общинския съвет, както и на база становища на Регионалното управление на образованието в Ямбол и на експертната комисия, назначена от министъра на образованието и науката.", "date": "2018.08.22", "title": "Ямбол: Ремонти се извършват по сградите на ОУ „Хр. Смирненски“ и бившето ОУ „Д. Дебелянов“"}
{"url": "http://www.focus-news.net/news/2018/08/22/2558751/blagoevgrad-bez-problemi-se-izvarshva-preminavaneto-na-avtomobili-prez-gkpp-kulata.html", "text": "Без проблеми се извършва преминаването през ГКПП „Кулата“. Това съобщиха за  Радио „Фокус“ – Пирин  от Гранична полиция. Няма данни за образуването на задръствания или колони от леките и товарни автомобили. Нормално натоварен е и трафикът през граничен пункт „Илинден“, както и на пунктове между България и Македония, които се намират в Благоевградска област. \r\nЛора КАЛЧЕВА", "date": "2018.08.22", "title": "Благоевград: Без проблеми се извършва преминаването на автомобили през ГКПП „Кулата“"}
{"url": "http://www.focus-news.net/news/2018/08/22/2558755/gd-granichna-politsiya-intenziven-e-trafikat-na-balgaro-srabskata-balgaro-gratskata-balgaro-turskata-i-balgaro-rumanskata-granitsi.html", "text": "Интензивен е трафикът на всички гранични контролно-пропускателни пунктове на българо-сръбската и българо-гръцката граници, за товарни автомобили на изход от българо-турската граница, ГКПП „Дунав мост-Русе“ и ГКПП „Дунав мост-Видин“. Това съобщиха от пресцентъра на  ГД „Гранична полиция“ . На българо-македонската граница трафикът е нормален на всички гранични контролно-пропускателни пунктове.", "date": "2018.08.22", "title": "ГД „Гранична полиция“: Интензивен е трафикът на българо-сръбската, българо-гръцката, българо-турската и българо-румънската граници"}
{"url": "http://www.focus-news.net/news/2018/08/22/2558757/telma-makedoniya-v-makedoniya-zapochva-protsesat-za-karvaviya-chetvartak.html", "text": "В Македония започва процесът за събитията от 27 април 2017 г. в парламента, които останаха в историята като „кървавия четвъртък“, предава скопският телевизионен канал  „Телма“ . \r\nНа подсъдимата скамейка ще бъдат изправени 33-ма обвиняеми, сред които са бившият министър на вътрешните работи Митко Чавков, депутатите Йохан Тарчуловски, Люпчо Димовски, Кръстьо Мукоски, Любен Арнаудов и Сашо Василевски, както и организаторите на протеста „За единна Македония\" - Владо Йовановски, Игор Дурловски, Богдан Илиевски и Борис Дамовски. Всички те са обвинени за терориристичко застрашаване на конституционния ред. \r\nИнтересно е, че съдебен заседал в този процес е бившият генерал от полицията Зоран Йовановски, чието име бе споменато като един от възможните кандидати за ръководител на Бюрото за обществена сигурност. \r\nПред съда вече се е събрала малка група граждани, които изразиха подкрепа към обвиняемите при пристигането им в новата сграда на Наказателния съд в Скопие. Тереза Герова", "date": "2018.08.22", "title": "„Телма“ (Македония): В Македония започва процесът за „кървавия четвъртък“"}
{"url": "http://www.focus-news.net/news/2018/08/22/2558761/siyka-surkova-kmet-na-momchilovtsi-10-shte-sa-parvoklasnitsite-v-uchilishteto-v-seloto-za-uchebnata-20182019-g.html", "text": "Около 70 ученици ще прекрачат прага на ОУ „Св. св. Кирил и Методий“ в Момчиловци, а първокласниците са 10 деца. Това каза за  Радио „Фокус“ – Смолян  кметът на селото Сийка Суркова. По думите ѝ училището е готово да посрещне децата, а през лятото са направени ремонти. Училището в Момчиловци е средищно, в него учат деца от шест села Момчиловци, Славейно, Виево, Кутела, Соколовци и Петково. Суркова добави, че броят на първокласниците в учебното заведение през годините варира, но винаги има деца които за първи път прекрачват прага на училището. „В детската градина в селото има близо 40 деца\", допълни кметът. \r\nТя отбеляза, че през предстоящата учебна година ще отбележат и значима годишнина и тя е 180 години образователно дело в Момчилови. „Преди толкова години йеромонах Григорий идва в селото и в притвора на църквата открива първото килийно училище. Така че ни предстои една значима годишнина във връзка с образователното дело в селото. Тя ще бъде отбелязана подобаващо, защото си заслужава да се помни кога е настъпило началото на образователното дело в района. Тази дата трябва да се тачи, тъй като благодарение на образованието все повече момчиловчани се гордеят с успехите си“, каза още Суркова. \r\nНели ГЕРГЬОВСКА", "date": "2018.08.22", "title": "Сийка Суркова, кмет на Момчиловци: 10 ще са първокласниците в училището в селото през учебната 2018/2019 г."}
{"url": "http://www.focus-news.net/news/2018/08/22/2558758/pravitelstvoto-se-razporedi-s-imoti.html", "text": "Министерският съвет прие решение за промяна на предназначението на поземлени имоти в горски територии - публична държавна собственост, съобщиха от  правителствената информационна служба . Изменението се прави за реконструкция на съществуващ азбестоциментов захранващ водопровод от язовир „Среченска бара“ до Враца, в землищата на с. Долно Озирово, община Вършец, с обща площ 0,106 дка. Имотите са в обхвата на дейност на териториално поделение „Държавно горско стопанство Враца“ и „Държавно горско стопанство Берковица“ към „Северозападно държавно предприятие“ ДП - Враца. Община Враца ще заплати за промяна предназначението на имотите цена в размер на 223 лева и за компенсационно залесяване цена в размер на 45,53 лева. \r\nКабинетът разреши премахването на 16 опасни сгради на Национална компания „Железопътна инфраструктура“, като статутът на сградите се променя от публична държавна собственост на частна държавна собственост. Имотите се намират в районите на жп гари Казанлък, Симеоновград, Калояновец, Стамболийски, Разлог, Септември, Любимец и жп спирки Хаджиево, Синитово и Звъничево. Те са с отпаднало предназначение и нямат функционално и технологично значение за сигурността на железопътните превози. В тях не са разположени действащи кабели, обекти на железопътната инфраструктура и съоръжения. Сградите са в много тежко състояние и застрашават сигурността на гражданите, което ги прави фактически неизползваеми и налага тяхното премахване. \r\nЗа освобождаване на терен за археологически разкопки на „Акве Калиде“ край Бургас по решение на Министерския съвет се учредява безсрочно ограничено вещно право - сервитут, върху част от имот - публична държавна собственост с площ 18 251 кв. м във в. з. „Минерални бани“ в полза на „Електроразпределение Юг“ ЕАД - Пловдив. В него ще бъдат прокарани подземни кабелни електропроводи заради изместване на съществуващата възлова станция „Минерални бани“ и ще бъде изградена нова станция.  \r\nПрофесионалната гимназия по механизация на селското стопанство „Ернесто Че Гевара“ в с. Бояново се прехвърля на община Елхово. Теренът и сградите в него досега са били управлявани от Министерството на земеделието, храните и горите като принципал на учебното заведение, но е с отпаднала за ведомството необходимост, след като училището е обявено за общинско. \r\nМинистерството на отбраната получи за управление имот в Поморие. Имотът с площ 56 043 кв. м, заедно с разположените в него 21 сгради, ще бъде разделен на отделни зони — за музейна експозиция на Националния военноисторически музей, за военнопочивно дело и зона с учебен център за подготовка и преквалификация на резервисти. \r\nПравителството даде съгласието си „Български пощи“  ЕАД да продадат своя дял от недвижим имот чрез пряко договаряне. Съсобственикът на имота, който се намира в село Самуил, област Разград, е изразил писмено съгласие да изкупи дела на дружеството. Имотът с площ от 382,5кв. м. не е необходим за дейността на „Български пощи“ ЕАД, а поддръжката му е свързана с неоправдани разходи. Продажбата ще се извърши по цена, не по-ниска от определената от независим оценител.  \r\n„Български пощи“ ЕАД ще продадат дела си и от недвижим имот в село Искра, област Силистра. Дружеството ще предприеме пряко договаряне със собственика на останалите дялове по реда на Закона за собствеността. Обектът представлява дворно място с едноетажна административно-производствена сграда със застроена площ от 128 кв. м. Имотът не е необходим за основната дейност на „Български пощи“ и не се използва от дружеството.", "date": "2018.08.22", "title": "Правителството се разпореди с имоти"}
{"url": "http://www.focus-news.net/news/2018/08/22/2558760/zamestnik-ministarat-na-energetikata-zhecho-stankov-zaminava-za-s-bratya-kunchevi-za-da-se-sreshtne-s-protestirashti-sreshtu-izgrazhdaneto-na-nova-kariera.html", "text": "Заместник-министърът на енергетиката Жечо Станков и екипи на Министерството на енергетиката, РИОСВ Стара Загора и Басейнова дирекция заминават за старозагорското с. Братя Кунчеви, за да се срещнат с жители на няколко села от района, които протестират срещу изграждането на нова кариера за добив на варовик и доломит. Това съобщиха от пресцентъра на  Министерство на енергетиката . По-рано през деня протестиращите блокираха пътя София-Бургас. Кариерата за добив на варовик и доломит се намира в местността „Кереч Търла“ в землищата на селата Едрево, Братя Кунчеви и Оряховица. Концесионер на находището е пловдивското дружество „АС Стоунс“ ООД. \r\nВ 16 часа днес екипът на министерството на енергетиката ще бъде на място в с. Братя Кунчеви, за да търси заедно с протестиращите взаимно приемливо решение на проблема.", "date": "2018.08.22", "title": "Заместник-министърът на енергетиката Жечо Станков заминава за с. Братя Кунчеви, за да се срещне с протестиращи срещу изграждането на нова кариера"}
{"url": "http://www.focus-news.net/news/2018/08/22/2558762/veliko-tarnovo-novo-praskane-sreshtu-komari-shte-bade-izvarsheno-v-grada.html", "text": "Ново пръскане срещу комари предстои във Велико Търново и Арбанаси. Това съобщиха за  Радио „Фокус“ – Велико Търново  от Дезинфекциозната станция в областния град. Обработката на парковете и зелените площи започва още днес след 22.00 часа. „Пръскането стартира от село Арбанаси, парк „Лакото“, ще продължи в парковете „Света гора” „Марно поле” и „Майка България“. Ще бъдат обхванати също зоните за отдих и спорт „Никола Габровски”; “Ксилифор“, кварталите Асенов и Света гора, Варуша, Чолаковци, Южната промишлена зона, както и в Централната градска част“, обясниха от дезинфекциозната станция. Третирането ще продължи и през следващата вечер на 23 август в парковете „Дружба”, „Руски”, „Бузлуджа”, „Колю Фичето”, „Картала”, „Акация“ – боровата гора, кварталите Акация, Картала, Бузлуджа, Колю Фичето, Зона Б, Слънчев дом и Западната промишлена зона. \r\nОколо всяка локация ще бъдат поставени необходимите стикери за използваните препарати. Графикът подлежи на промени в зависимост от метеорологичните условия. Необходимо е времето да е тихо и сухо. Тревните площи са предварително окосени. \r\nЗа месец август това ще бъде четвърто по ред третиране срещу комари. \r\nМария НЕДЕВА", "date": "2018.08.22", "title": "Велико Търново: Ново пръскане срещу комари ще бъде извършено в града"}
{"url": "http://www.focus-news.net/news/2018/08/22/2558765/kyustendil-parvata-proba-ot-diva-svinya-ne-e-dokazala-nalichie-na-afrikanska-chuma-v-zhivotnoto.html", "text": "Първата проба от дива свиня не е доказала наличие на африканска чума в животното. Това каза пред  Радио „Фокус” – Кюстендил  Венко Калинчев, секретар на ловно-рибарско сдружение „Елен” – Кюстендил. По думите му ловците в региона имат ангажимент да събират проби от диви свине, които да бъдат изследвани за африканска чума. „Има една проба от десета ловна дружинка, която е изследвана, а резултатът е отрицателен. Става въпрос за района на село Бобешино. Три проби са представени от страна на шеста ловна дружинка. Пробите са отрицателни. Това показва, че на наша територия няма подобно заболяване”, каза Венко Калинчев. По думите му ловците са получили писмо от Държавно ловно стопанство „Осогово”, с което се посочва, че графиците за индивидуален лов ще бъдат одобрявани след изграждане на съответните съоръжения – ями. „Ямата трябва да бъде дълбока 3 м, да е широка 1 м да е снабдена с капак. Желателно е те да бъдат изградени от бетонови изделия. Без наличието на ями няма да се допускат ловци при откриването на груповия лов”, каза Венко Калинчев. По думите му сдружението трябва да изгради поне 32 подобни ями. \r\nВенцеслав ИЛЧЕВ", "date": "2018.08.22", "title": "Кюстендил: Първата проба от дива свиня не е доказала наличие на африканска чума в животното"}
{"url": "http://www.focus-news.net/news/2018/08/22/2558763/zheni-mihaylova-dki-dvoretsa-za-ulesnenie-na-horata-v-neravnostoyno-polozhenie-e-razrabotena-programa-za-bezplatno-poseshtenie-na-arhitekturno-parkoviya-kompleks.html", "text": "За улеснение на хората в неравностойно положение е разработена програма за безплатно посещение на Архитектурно-парковия комплекс край Балчик. Това съобщи директорът на Държавния културен институт – Културен център (ДКИ-КЦ) „Двореца“ Жени Михайлова, предаде кореспондент на  Радио „Фокус” – Варна . Теренът в Архитектурно-парковия комплекс край морето е доста неравен и стълбовиден, това не дава възможност на граждани в неравностойно положение да достигнат до всяка точка за посещение, отбеляза Жени Михайлова. Още през 2005 г. обаче е улеснен достъпът за хора с увреждания. Поставени са специални табели, предназначени за незрящи, които са написани с брайлово писмо. Най-новата атракция на „Двореца“ от тази година е триизмерно изображение на румънската кралица Мария. Холограмата бе представена за първи път пред журналисти в края на миналата година. Реджина Мария е посещавала лятната си резиденция в Белия град през 20-те и 30-те години на миналия век. Идеята пространствено да се възпроизведе образът ѝ е на директора на „Двореца” Жени Михайлова. Холограмата се намира в кабинета на Фердинанд Румънски, съпруг на Мария, обособен специално за него от кралицата. Той умира през 1928 година, любопитен факт е, че никога не е посещавал „Двореца“. 3D изображението е монтирано на една от стените на кабинета. Друга модерна технология в комплекса е мобилно приложение, което предоставя информация за обекта докато туристите се разхождат из него. Използвана е една от най-напредничавите технологии – бийкъни. На практика, апликацията за смартфони предлага цялата възможна информация за културния обект. През миналата година „Дворецът“ получи приз за български туристически обект за 2017-та. Културният институт е и с награда за опазване на културното наследство.  \r\nЖулиета НИКОЛОВА", "date": "2018.08.22", "title": "Жени Михайлова, ДКИ „Двореца“: За улеснение на хората в неравностойно положение е разработена програма за безплатно посещение на Архитектурно-парковия комплекс"}
{"url": "http://www.focus-news.net/news/2018/08/22/2558767/sport-ayaks-i-dinamo-kiev-v-bitka-na-veteranite.html", "text": "Аякс и Динамо Киев се надяват да се завърнат в груповата фаза на Шампионската лига. Първата среща от четвъртия квалификационен кръг ще бъде в Амстердам, а реваншът в Киев е седмица по-късно. Четирикратният европейски шампион Аякс не е бил част от същинската фаза на турнира от 2014/15. Последните им три кампании приключиха именно в квалификационните етапи. В същото време украинците стигнаха до груповата фаза последно през 2016/17. \r\nДвата отбора са се срещали само веднъж досега. Това се случи през 2010/11 именно в тази фаза на Шампионската лига. Амстердамският гранд спечели с 3:2 общ резултат, след като направи 1:1 при гостуването си, а след това пред своите верни фенове победи с 2:1. Любопитното е, че има останали 4 играчи от онези битки между двата клуба. За Динамо това са Денис Гармаш и вратарят Денис Бойко, а за холандците - Сим де Йонг и Дейли Блинд. \r\nТози двубой е изключително любопитен и за феновете на Барселона. Каталунците проявяват сериозен интерес към 21-годишния халф Френки де Йонг, а при евентуално отпадане той може да осъществи мечтата си да играе на \"Hoy Камп\". \r\nТреньорът на амстердамци Ерик тен Хаг смята, че тимът му има добри шансове в предстоящия сблъсък, и вярва, че той и момчетата му ще попаднат в основната схема на Шампионската лига. Въпреки това той призна силата на Динамо и определи срещата като вълнуваща: \"Те са по-силни от Щурм Грац и Стандард Лиеж, които срещнахме в предишните кръгове. Ще ни трябват два перфектни мача. Шансовете са 50 на 50, но аз вярвам в момчетата и знам, че ще се класираме за групите. Киевчани са добър отбор, който практикува динамичен футбол. Труден съперник без съмнение. Все още нямат загуба през този сезон, което казва достатъчно. Но ние ще играем пред нашата публика, стадионът ще бъде пълен. В подобни сблъсъци е важно да спечелиш на нула, това е и нашата цел. Така ще имаме добра позиция преди реванша. Измина доста време, откакто не сме били в групите. Разбира се, към това се стремим сега\". \r\nВенцислав ДРАГОМАНОВ", "date": "2018.08.22", "title": "Спорт: Аякс и Динамо Киев в битка на ветераните"}
{"url": "http://www.focus-news.net/news/2018/08/22/2558770/haskovo-kmetat-dobri-belivanov-shte-vnese-iskane-za-promyana-byudzheta-op-ekoprogres-za-razglezhdane-na-predstoyashto-zasedanie-na-obshtinski-savet-prez-septemvri.html", "text": "ОП „Екопрогрес\" иска повишение на бюджета си със 350 хиляди лева и промяна на структурата си, става ясно от докладна записка от директора на предприятието Райко Лозев до кмета на Общината Добри Беливанов. Към момента общинското предприятие почти е изчерпало бюджета си за закупуване на материали. Това съобщиха от пресцентъра на  Община Хасково . \r\nСредствата ще бъдат използвани за закупуването на 500 тона асфалтова смес за запълване на дупки по улиците на Хасково, плочки бордюри, бетонни и варови разтвори, цимент фракция и други строителни материали, осветление на улици, електрически материали и резервни части. Средства не достигат още за озеленяване и поддръжка на спортните бази. В докладната са включени и необходимите средства за частично обезпечаване на обществената поръчка за хоризонтална и вертикална маркировка на улици и пътища в общината. С тази докладна ОП „Екопрогрес“ иска и средства за функционирането на приюта за бездомни животни. \r\nВ началото на годината при гласуването на бюджета на Община Хасково за 2018 година общинските съветници решиха да намалят бюджета на общинското предприятие с 390 хиляди лева. \r\nКметът на Общината Добри Беливанов ще внесе докладната с искане промяна бюджета и структурата на ОП „Екопрогрес“ за разглеждане на предстоящо заседание на Общински съвет през септември. \r\nЗа сравнение от началото на годината до сега Община Хасково е изплатила на общинските съветници близо 323 хиляди лева възнаграждения за участие в комисии и заседания на Общински съвет. Изплатени са им възнагражденията до месец юли. Председателят на Общинския съвет получава 2 160 лева на месец. Съветниците, които не участват в комисии се разписват срещу 518 лева, всяко участие в заседание на комисия е 172.80 лв. Има съветници, които са включени в състава на три комисии и вземат по над 1000 лв. на месец.  \r\nОчаква се до края на годината разходите за възнаграждения на местните парламентаристи да станат около половин милион лева.", "date": "2018.08.22", "title": "Хасково: Кметът Добри Беливанов ще внесе искане за промяна бюджета ОП „Екопрогрес“ за разглеждане на предстоящо заседание на Общински съвет през септември"}
{"url": "http://www.focus-news.net/news/2018/08/22/2558764/iliyanka-panayotova-ou-vasil-levski-belogradchik-dve-paralelki-v-parvi-klas-sformirame-prez-novata-uchebna-godina.html", "text": "Две паралелки в първи клас сформираме през новата учебна година. Това каза за  Радио „Фокус“ – Видин  Илиянка Панайотова, директор на Основно училище „Васил Левски“ в Белоградчик. Тя посочи, че в средищното училище са записани 56 първокласници. „Осигурен е училищен автобус за извозването на децата от населените места в общината. Те ще се обучават на целодневен режим в училището и в 16.00 часа ще се връщат с автобус обратно в домовете си“, каза Илиянка Панайотова. Тя допълни, че най-отдалеченото място, от което ще се взима всяка сутрин първокласник, е село Раяновци, на 30 км от Белоградчик. „Няма намаление на броя на първокласниците през новата учебна година, той се запазва сравнително устойчив през годините. Нашето училище е единственото начално училище в Белоградчик, в който се приемат в първи клас деца“, заяви Панайотова. \r\nАнна ЛОЗАНОВА", "date": "2018.08.22", "title": "Илиянка Панайотова, ОУ „Васил Левски“ – Белоградчик: Две паралелки в първи клас сформираме през новата учебна година"}
{"url": "http://www.focus-news.net/news/2018/08/22/2558769/anton-valev-tsnal-lekarstvata-koito-pravim-v-balgariya-spokoyno-mogat-da-konkurirat-svetovnite-praktiki.html", "text": "Аз твърдя, че до този момент нашите технологични възможности са много високи и лекарствата, които правим и разработките, които имаме съвсем спокойно могат да конкурират световните практики по отношение на приготвяне на такива лекарства. Това каза в интервю за   Агенция „Фокус“  магистър-фармацевтът Антон Вълев, управител на Централната научна аптечна лаборатория (ЦНАЛ) при Педиатрична аптека \"Ерудита\". По думите му Централната научно аптечна лаборатория към педиатрична аптека „Ерудита“ съществува от началото на 2015г., като постепенно покрива с възможностите си пациенти от цялата страна. „Все повече и все по-често към нас се обръщат пациенти, които в противен случай трябва да отидат в чужбина“, уточни той.  \r\nНа въпрос дали са възможни злоупотреби при индивидуализирана медицина, той каза, че винаги са вероятни и трябва да сме много внимателни, в чии ръце оставяме здравето си. „Най-общо казано съветвам всички, независимо дали имат идеята, че се обръщат към индивидуализирана медицина или към общия подход, във всички случай да не отиват при лекарите си с рецепта, за която те вече са си наумили. Не трябва да посещават аптеки и да ползват името на готов продукт, а обратно - да кажат своя проблем, моля дайте ми най-подходящото за мен лечение, което би ми помогнало сега“, уточни фармацевтът. Според него не трябва да се подхожда с идеята, че ако едно лекарство ни е помогнало, трябва да го използваме пак.  \r\nДаяна ДЮЛГЕРОВА  Пълния текст на интервюто четете по-късно в „Мнение”", "date": "2018.08.22", "title": "Антон Вълев, ЦНАЛ: Лекарствата, които правим в България, спокойно могат да конкурират световните практики"}
{"url": "http://www.focus-news.net/news/2018/08/22/2558768/magdalena-sotirova-organizator-na-bansko-opera-fest-stremim-se-vinagi-vav-festivala-da-ima-klasicheska-opera-i-sashtevremenno-da-raznoobrazyavame.html", "text": "За девета поредна година Община Банско ще стане домакин на фестивала „Банско Опера Фест“. Това каза за  Радио „Фокус“ - Пирин  Магдалена Сотирова, организатор на събитието. Тя обясни, че са започнали фестивала през 2010 година с две вечери опера, а сега вече разполагат с три. По думите ѝ винаги избират да реализират фестивала в края на месец август през последния топъл уикенд, за да привлекат повече туристи в курортния град. „Изборът на заглавията не е случаен, защото веднага след като приключи едното издание на фестивала, ние започваме да мислим за следващото. Стремим се винаги да има класическа стандартна опера и същевременно да разнообразяваме. До миналата година включвахме балети, а сега решихме да опитаме с концерт“, коментира Сотирова. Тя отбеляза, че третата вечер вече се е утвърдила като Вечер на мюзикълите, защото благодарение на партньорството им с Държавна опера - Варна имат богато разнообразие дори и от най-интересните в световен мащаб мюзикъли. „Определено дните на програмата и всяко едно произведение са премислени“, каза още организаторът. \r\nНатали СТЕФАНОВА", "date": "2018.08.22", "title": "Магдалена Сотирова, организатор на „Банско Опера Фест“: Стремим се винаги във фестивала да има класическа опера и същевременно да разнообразяваме"}
{"url": "http://www.focus-news.net/news/2018/08/22/2558766/bivsh-amerikanski-diplomat-kosovo-tryabva-da-znae-che-sasht-ne-sa-sashtite-kato-onezi-ot-1999-ta-godina.html", "text": "Ако Косово не получи място в ООН има малки шансове да за постигане на договор за нормализиране на двустранните отношения между Белград и Прищина. Това предупреди Джеймс Хупър, бивш американски дипломат, специалист по проблемите на Балканите, предава македонската информационна агенция  „Макфакс“ . \r\nСъгласно думите му, окончателният договор между Косово и Сърбия трябва да промени отношението на Прищина с Вашингтон и Брюксел в позитивна насока. Хупър обаче подчерта категорично, че САЩ не са същите, каквито са жили в края на 90-те години на миналия век.  \r\n„Не се работи единствено за отношенията между Косово и Сърбия. Затова, наистина, искам да изпратя призив към народа на Косово, че трябва внимателно да разгледат въпроса, тъй като става дума за бъдещите отношения със САЩ и Европа“, поясни Хупър.  \r\nСпоред него съществува огромен риск промяната на границата между Косово и Сърбия да засегне Босна и Херцеговина и Македония, и затова е важно този въпрос да бъде разгледан от по-широка перспектива. Тереза Герова", "date": "2018.08.22", "title": "Бивш американски дипломат: Косово трябва да знае, че САЩ не са същите като онези от 1999-та година"}
{"url": "http://www.focus-news.net/news/2018/08/22/2558771/balgariya-povishava-klasa-na-pochetniya-konsul-na-malta-v-sofiya.html", "text": "Почетният консул на Малта в София, с консулски окръг, обхващащ територията на Република България - Борислав Боянов, става генерален почетен консул. Това реши правителството по предложение на малтийската страна, съобщиха от  правителствената информационна служба . Боянов е адвокат и президент на Асоциацията на почетните консули в България и почетен консул на Малта в България от 2000 г. В дейността си като такъв през годините е предоставял консулски услуги и подкрепа за отделни лица и компании от малтийската общност.", "date": "2018.08.22", "title": "България повишава класа на почетния консул на Малта в София"}
{"url": "http://www.focus-news.net/news/2018/08/22/2558775/pazardzhik-200-sluzhiteli-na-asarel-medet-byaha-nagradeni-za-profesionalni-postizheniya-i-dalgogodishen-stazh-v-kompaniyata.html", "text": "На фирмено тържество, което се проведе на 21 август в спортна зала „Арена Асарел“, 200 работници, служители и мениджъри от „Асарел-Медет” АД бяха отличени за професионалните си постижения или дългогодишната си трудова кариера в компанията и обособените дружества. Това съобщиха от отдел „Комуникации“ на  „Асарел Медет“ АД . Отличия получиха 100 работници, диспечери, технолози, механици, енергетици, началник-смени, специалисти и мениджъри, определени от колегите си за носители на званието „Най-добър в професията“. По време на традиционната церемония, бяха наградени още 100 работещи в дружеството, които през 2018 година са навършили 25, 30 или 35 години непрекъснат трудов стаж в „Асарел-Медет“ АД или дъщерните дружества. На тазгодишната церемония двама служители бяха удостоени с почетен знак „За заслуги“ към „Асарел-Медет“ АД – Петка Димитрова, която работи като реагентчик в обогатителна фабрика „Асарел“, и Иван Дралев, който е машинен оператор в отдел „Електроснабдяване, енергийна ефективност и инженеринг”.  \r\nСпоред установените фирмени правила отличието се получава от всеки, който има над 20 години непрекъснат трудов стаж и през последните десет от тях поне пет пъти е бил отличаван като „Най-добър в професията“. Всеки от наградените получи благодарствена грамота и фирмен меден сувенир от председателя на Надзорния съвет Димитър Цоцорков и изпълнителния директор инж. Делчо Николов. Много асарелци бяха дошли на тържеството заедно със своите семейства. В началото на церемонията за пръв път бе показан филм, създаден от екипа на списание „Мениджър“, за покойния председател на Надзорния съвет на „Асарел-Медет“ АД проф. д-р Лъчезар Цоцорков. Сред гостите в залата бeше част от екипа, работил по филма – редакционният директор на списание „Мениджър“ Максим Майер, журналистите Боряна Телбис и Елица Николова, както и двама от интервюираните – световната шампионка по самбо Мария Оряшкова и автомобилният ас Илия Царски. В памет на проф. Цоцорков списание „Мениджър“ издаде и книга с негови интервюта и спомени на хора, които са работили с него през годините. Изданието ще бъде подарено на всички работници от компанията и гости, които на 25 август в село Панагюрски колонии ще честват професионалния и фирмен празник на „Асарел-Медет“ АД. Програмата започва в 10.30 часа с водосвет и празничен молебен за здраве и благополучие в църквата „Св. Иван Рилски“ в село Панагюрски колонии. Малко преди обяд Ути Бъчваров ще забърка вкусен курбан в казан, изработен от асарелска мед. Празничният концерт ще стартира в 11.30 часа с изпълненията на духов оркестър „Делчо Радивчев“. След това на сцената ще излязат мажоретният състав към Обединен детски комплекс - Панагюрище и самодейни танцови състави от региона. Почитателите на българската музика ще бъдат зарадвани с вечните хитове на Орлин Горанов, а тези на традиционния български фолклор - с изпълненията на Северняшкия танцов ансамбъл. За най-младите ще пеят Поли Генова и дуетът Дони и Нети. Кулминацията на концерта ще бъде рок легендата от „Юрая Хийп“ – Джон Лоутън, който се очаква да излезе на сцената около 16.00 часа заедно с една от най-добрите български рок групи Б.Т.Р.", "date": "2018.08.22", "title": "Пазарджик: 200 служители на „Асарел-Медет” бяха наградени за професионални постижения и дългогодишен стаж в компанията"}
{"url": "http://www.focus-news.net/news/2018/08/22/2558772/predsedatelyat-na-pg-na-enp-v-evropeyskiya-parlament-manfred-veber-shte-se-zapoznae-s-rabotata-na-chernomorskiya-granichen-koordinatsionen-i-informatsionen-tsentar-v-burgas.html", "text": "На посещение в България пристига Манфред Вебер, председател на парламентарната група на ЕНП в Европейския парламент, съобщиха от пресцентъра на  МВР . В 18.00 часа днес той ще посети и ще се запознае с работата на Черноморския граничен координационен и информационен център в Бургас. Там ще бъде посрещнат от министър Валентин Радев и директора на ГД \"Гранична полиция\" главен комисар Светлан Кичиков.", "date": "2018.08.22", "title": "Председателят на ПГ на ЕНП в Европейския парламент Манфред Вебер ще се запознае с работата на Черноморския граничен координационен и информационен център в Бургас"}
{"url": "http://www.focus-news.net/news/2018/08/22/2558776/kmetat-na-sofiya-yordanka-fandakova-ochakvam-nay-kasno-do-5-septemvri-da-bade-otvoreno-za-dvizhenie-krastovishteto-na-ul-rakovski-i-ul-graf-ignatiev.html", "text": "Очаквам най-късно до 5 септември да бъде отворено за движение кръстовището на бул. „Раковски“ и ул. „Граф Игнатиев“. Това каза по време на проверката си на строителния обект столичният кмет Йорданка Фандъкова, съобщиха от пресцентъра на  Столична община . В проверката взе участие и зам.-кметът Евгени Крусев. Кметът Фандъкова отново подчерта, че държи да се работи качествено и да се спазват сроковете.  \r\nТехническият ръководител Гигов увери столичния кмет, че фирмата изпълнител работи активно за преодоляване на забавянето, което се натрупа вследствие на дъждовните дни през юли. Ежедневно се работи по цялата дължина на обекта, като общо 110 човека изпълняват различни задачи по реконструкцията на „Граф Игнатиев“ с площадите „Славейков“ и „Гарибалди“, ул. „Солунска“ и градината пред „Свети Седмочисленици“, каза Гигов. \r\nДо момента в участъка е подменена канализацията, която беше на 100 години, изградени са нови  водопроводни и канализационни отклонения, положени са кабелите на осветлението, изграден е релсовият път по ул. Граф Игнатиев“ в зоната между бул. „Витоша“ и площад „Гарибалди“, както и на площад „Славейков“. В момента се полага асфалт на  кръстовището на ул. „Раковски“ и ул. „Граф Игнатиев“. Започна и възстановяването на фонтана на площад „Славейков“, като се изграждат нови инженерни връзки, а бронзовата чаша на фонтана е предадена в специализирано ателие за реставрация . „При подходящи атмосферни условия очаквам към края на октомври да бъде напълно изградено трамвайното трасе и да се възстанови движението на трамваите“, каза кметът Фандъкова. След това ще продължи работата по изграждането на пешеходната зона.  \r\nДо 15 септември трябва да бъде напълно завършена ул. „Солунска“, а до  края на октомври да бъдат завършени строителните дейности в градината на „Свети седмочисленици“. \r\nКметът Фандъкова се срещна на обекта и със студенти трети курс от Университета по архитектура, строителство и геодезия, които са на стаж във фирмата изпълнител.", "date": "2018.08.22", "title": "Кметът на София Йорданка Фандъкова: Очаквам най-късно до 5 септември да бъде отворено за движение кръстовището на ул. „Раковски“ и ул. „Граф Игнатиев“"}
{"url": "http://www.focus-news.net/news/2018/08/22/2558774/odobreni-sa-rezultatite-ot-neformalnoto-zasedanie-na-saveta-na-es-po-konkurentosposobnost.html", "text": "Правителството одобри резултатите от участието на българската делегация в неформалното заседание на Съвета на Европейския съюз по конкурентоспособност (вътрешен пазар, индустрия и научни изследвания), проведено на 16 и 17 юли във Виена, Австрия. Това съобщиха от  правителствената информационна служба . \r\nВ частта „Научни изследвания“ основна тема за дебат беше предложението на ЕК за новата Рамкова програма за научни изследвания и иновации „Хоризонт Европа“. Като основни елементи, по които ще се търси допълнителна добавена стойност, се очертаха темите за социалните и хуманитарни науки, поетапните иновации и по-ясното разграничение на областите на интервенция между клъстерите. \r\nОсновният фокус в частта „Вътрешен пазар и индустрия“ беше поставен върху бъдещото развитие на индустрията в контекста на технологиите на изкуствения интелект и роботиката. Бяха обсъдени пътищата за насърчаване на конкурентоспособността на индустрията, подходът на веригите на добавената стойност, както и предизвикателствата пред реиндустриализацията и цифровата трансформация в контекста на следващата многогодишна финансова рамка на ЕС.", "date": "2018.08.22", "title": "Одобрени са резултатите от неформалното заседание на Съвета на ЕС по конкурентоспособност"}
{"url": "http://www.focus-news.net/news/2018/08/22/2558778/veliko-tarnovo-riosv-proveri-signal-za-nepriyatna-mirizma-v-selata-parvomaytsi-i-polikraishte.html", "text": "Експерти от Регионалната инспекция по околна среда и води провериха сигнал за неприятна миризма в селата Първомайци и Поликраище в община Горна Оряховица. Това съобщи за  Радио „Фокус“ – Велико Търново  Милка Асенова, експерт „Връзки с обществеността“ в РИОСВ. В двете села е усетена миризма на птича тор, която се е появила след торене в земеделски имот в местността Мочура до Поликраище. В момента на проверката торенето е приключило. Земеделският производител, извършил торенето, е уведомен, че в най-кратък срок трябва да извърши заораване на разпръснатата тор. „Направен е оглед и около моста на река Росица на главния път Велико Търново – Русе и около Птицекомбината в село Поликраище. Не е установена миризма на тор и видимо замърсяване на реката. Огледан е участък на река Янтра до село Първомайци и Помпената станция, припомпваща отпадъчните води от канализацията на село Първомайци до главния колектор на Горна Оряховица. Не е установено нерегламентирано заустване в реката и неприятна миризма“, посочи Милка Асенова. Констатирано е, че станцията работи. \r\nМария НЕДЕВА", "date": "2018.08.22", "title": "Велико Търново: РИОСВ провери сигнал за неприятна миризма в селата Първомайци и Поликраище"}
{"url": "http://www.focus-news.net/news/2018/08/22/2558773/krasimir-kostov-sfsmvr-varna-nastoyavame-za-proverka-vav-vrazka-s-chetiri-intsidenta-s-pozharni-avtomobili-ot-edin-i-sasht-model-za-poslednite-18-mesetsa.html", "text": "Синдикалната федерация на служителите в МВР настоява компетентните служби в МВР и Главна дирекция „Пожарна безопасност и защита на населението“ да направят проверка и анализ на причините, довели до четири инцидента с пожарни автомобили от един и същ модел за последните 18 месеца. Това каза за  Радио „Фокус“ – Варна  Красимир Костов, заместник-председател на УС на Синдикалната федерация на служителите в МВР и действащ пожарникар във Варна. Повод за настояването е последният инцидент край Куклен, при който загина 48-годишният мл. експерт Илиян Попов, а други двама пожарникари от екипа получиха различни травми и бяха хоспитализирани в болнично заведение. Синдикалната федерация не приема версиите, че причините, довели до произшествието, са лошите пътни условия и/или грешка на водача и настоява за пълно изясняване доколко този модел машини са пригодни за всякакви условия. \r\n„За последните година и половина това е четвърти инцидент с такъв модел автомобил. Получихме и прегледахме информация от наши партньори в Европа. Такива инциденти със същия модел пожарни автомобили са регистрирани и в Германия, и в Чехия, като в Германия също има загинал пожарникар. Там автомобилът се обръща в движение с 30 км/час. След разследване на германските власти, по информация на европейските ни партньори, оневиняват водачи и вероятно ще се заведе дело срещу фирмата за изместен център на тежестта, която прави автомобила нестабилен“, заяви Красимир Костов. Той отбеляза, че за проблема институциите са уведомени отдавна. „Получаваме сигнали от наши членове, които управляват такъв модел пожарни автомобили, че при натискане на спирачката колите рязко дърпат на една страна и са нестабилни. Поредният инцидент, при който загина пожарникар, ни провокира да поискаме проверка на експерти, за да се изследва конструктивно този автомобил“, допълни Красимир Костов. \r\nМарияна ВАЛЕНТИНОВА", "date": "2018.08.22", "title": "Красимир Костов, СФСМВР – Варна: Настояваме за проверка във връзка с четири инцидента с пожарни автомобили от един и същ модел за последните 18 месеца"}
{"url": "http://www.focus-news.net/news/2018/08/22/2558777/intenziven-e-trafikat-na-granichnite-punktove-makaza-zlatograd-i-kapitan-petko-voyvoda.html", "text": "Интензивен е автомобилният трафик през граничните пунктове „Маказа“, „Златоград“ и „Капитан Петко войвода“ към 14.00 часа, съобщиха за  Радио „Фокус“ – Смолян  от Главна дирекция „Гранична полиция“. Натоварено е движението и през останалите пунктове на българо-гръцката граница. \r\nНели ГЕРГЬОВСКА", "date": "2018.08.22", "title": "Интензивен е трафикът на граничните пунктове „Маказа“, „Златоград“ и „Капитан Петко войвода“"}
{"url": "http://www.focus-news.net/news/2018/08/22/2558781/odobren-e-proekt-na-zakon-za-ratifitsirane-na-sporazumenieto-otnosno-prehvarlyaneto-i-vzaimnoto-izpolzvane-na-vnoski-v-edinniya-fond-za-prestrukturirane.html", "text": "Министерският съвет одобри Споразумението относно прехвърлянето и взаимното използване на вноски в Единния фонд за преструктуриране, подписано в Брюксел на 21 май 2014 г., и предложи на Народното събрание да го ратифицира със закон. Това решение на правителството е във връзка с подготовката на страната ни за присъединяване към Банковия съюз,  \r\nсъобщиха от  правителствената информационна служба . \r\nВ контекста на публикуваното на 12 юли 2018 г. от Секретариата на Съвета на ЕС изявление от заседание на Еврогрупата във връзка с писмото за намерението на страната ни да се присъедини към Валутния механизъм II и на основание Регламента за Единен механизъм за преструктуриране, България следва да участва в този механизъм, включително и в Единния фонд за преструктуриране, от датата на влизане в сила на решението на Европейската централна банка (ЕЦБ) за установяване на тясно сътрудничество. Предвид това нашата страна следва да изпълнява и ангажиментите, които произтичат от Споразумението относно прехвърлянето и взаимното използване на вноски в Единния фонд за преструктуриране. За целта България трябва да предприеме всички необходими мерки, за да ратифицира и депозира инструментите за ратификация, преди решението на ЕЦБ за установяване на тясно сътрудничество. \r\nИзграждането на Единния механизъм за преструктуриране, основна част от който е създаването на Единен фонд за преструктуриране, е вторият елемент на Банковия съюз в Европейския съюз. Първият елемент е под формата на Единен надзорен механизъм, като основните правни актове за неговото създаване и функциониране бяха приети през месец октомври 2013 г. и започнаха да се прилагат за държавите от Банковия съюз през ноември 2014 г. Регламентът за Единния механизъм за преструктуриране и Споразумението относно прехвърлянето и взаимното използване на вноски в Единния фонд за преструктуриране бяха договорени едновременно. \r\nПриложното поле на Единния механизъм за преструктуриране е идентично с това на Единния надзорен механизъм както от гледна точка на участващите държави членки, така и по отношение на попадащите в обхвата му финансови институции. В Единния надзорен механизъм задължително участват всички държави членки от еврозоната. Държавите членки, които са извън еврозоната, могат да участват чрез установяване на тясно сътрудничество между Европейската централна банка и националните компетентни органи на тези държави.", "date": "2018.08.22", "title": "Одобрен е проект на Закон за ратифициране на Споразумението относно прехвърлянето и взаимното използване на вноски в Единния фонд за преструктуриране"}
{"url": "http://www.focus-news.net/news/2018/08/22/2558782/el-pais-velikata-bitka-za-demokratsiyata.html", "text": "В статия за испанския национален ежедневник  El Pais  Виктор Лапуенте твърди, че в света се води велика битка за демокрацията. И тя губи това сражение. Страните се различават по ситуациите, в които се намират. САЩ, например са най-старата демокрация на планетата, а Русия е авторитарна държава в епохата на постмодернизма, в която се провеждат избори. Но въпреки това демократичните принципи отслабват във всички общества.  \r\n„Във великите страни е в ход голяма битка за демокрацията. И демокрацията губи тази битка. В страните с най-голямо население като Индия, Бразилия, Русия, Турция и САЩ демократичните свободи се влошават. \r\nДесетилетие назад те са намираха в коренно различно положение. САЩ, най-старата демокрация на планетата, и Русия, авторитарна страна от епохата на постмодернизма, в която се провеждат избори. Между тях има съществени разлики. САЩ все още са демокрация, Русия – не. Но във всички общества демократичните принципи отслабват. \r\nАвторитарните владетели са се научили да управляват големи маси добре. Странното е, че колкото по-голямо е стадото на гласоподавателите, толкова по-лесно изглежда контролирането им от вездесъщ пастир.  \r\nВеднъж укрепени в регионалните сили, авторитарните тенденции започват да заразяват съседните страни. Европейски страни като Полша, Унгария, Литва и Словакия са загубили статуса си на либералните демокрации – в тях се наблюдава отдръпване от старите ценности. \r\nСпоред доклад за демокрацията, изготвен от изследователски институт V-Дем, 2,5 милиона души вече живеят в страни, където има отклонение от демократичните норми. \r\nАко внимателно анализираме това отклонение в глобален мащаб, ще видим, че то не засяга сърцевината на демократичните институции. Избирателните процеси, с редки изключения, са по-чисти от всякога. Целият проблем се крие в неприкосновените начала, на които се крепи демокрацията – в отсъствието на (авто)цензура в пресата, в свободата на словото, в независимостта на гражданските организации по отношение на политическата власт.  \r\nЗа разлика от фалшифицирането на резултатите от изборите е трудно да се открие загубата на независимост на обществото, способно иначе да поставя лидерите си в трудно положение. Страхът от изразяване на различно мнение постепенно се разпространява и това се улеснява от малки законодателни промени, за които работят мълчаливи сътрудници. \r\nТази тенденция не е заобиколила Испания. В сравнение с преди няколко години, днес има повече заплахи срещу журналисти, по-ангажирани медии и по-малко свободни политически дискусии. \r\nНие все още сме пълноценна демокрация. Но ако вярваме в нея сляпо, то тогава вече няма да бъдем такава“. Тереза Герова", "date": "2018.08.22", "title": "El Pais: Великата битка (за демокрацията)"}
{"url": "http://www.focus-news.net/news/2018/08/22/2558783/zapochna-operatsiya-na-parvoto-ot-trite-energiyni-sartsa-na-sofiyska-voda.html", "text": "Започна операция на първото от трите енергийни сърца на „Софийска вода“, съобщиха от пресцентъра на  водоснабдителното дружество . През последните години „Софийска вода“ като част от международната група Веолия положи изключителни грижи и инвестира в иновационни проекти, които превръщат методично Софийската пречиствателната станция за отпадъчни води (СПСОВ) край Кубратово, във водещ обект-пример за кръгова икономика сред 3000 подобни обекти на групата, разположени из целия свят. \r\nМонтираните през 2009 г. три генератора, всеки с електрическа мощност 1063 кВт, работят с биогаз, добиван при пречистването на отпадъчните води на територията на Столична община. Тази „зелена електроенергия“ отдавна направи пречиствателната станция енергийно независима, въпреки голямото количество енергия, необходимо за непрекъснатия технологичен процес. В момента в Кубратово се произвежда около 24% повече енергия от тази, необходима за процеса, а оставащата енергия се продава на свободния пазар за енергия. \r\nТрите действащи генератора на СПСОВ Кубратово изслужиха своите технологично определени 60 000 работни часа, произвеждайки над 160 000 мВтч електроенергия и спестявайки над 60 000 тона карбонови емисии годишно да не се изпускат в атмосферата. Сега „Софийска вода“ осъществява поетапен ремонт на съоръженията. Всъщност 20-клапановият двигател с вътрешно горене преминава основен ремонт в Австрия, където ще бъдат подменени основните компоненти на непрекъснато работилите през последните 9 години двигатели.  \r\nГенераторната част след демонтажа ще бъде проверена във Варна, а основният ремонт на двигателите се извършва, сертифицира и гарантира от австрийския производител. \r\nВеолия е водеща компания в сферата на екологичните услуги в три направления – води, енергия и преработка на отпадъци. Компанията изповядва и прилага в дейността си модерната философия на кръговата икономика и разглежда всеки отпадък като ресурс. Амбицията на „Софийска вода“ като част от групата е да се превърне в енергийно неутрален ВиК оператор, което означава, че планира да произвежда повече енергия, отколкото използва за цялостната си дейност. \r\nПрез 2018 г., „Софийска вода“ бе отличена със специална награда за зелена инвестиция на националния конкурс за „Най-зелените компании в България“ за иновации, въведени в Пречиствателната станция. \r\nСПСОВ Кубратово беше отличена за значителен принос във ВиК сектора със специален акцент върху иновациите в намаляване на енергийното потребление и кръговата икономика на шестите годишни награди за обмен в областта на енергията и водата в Лисабон. В престижната международна платформа бяха отличени компании в девет различни категории. Софийска вода спечели приза за управление на питейни и отпадъчни води.", "date": "2018.08.22", "title": "Започна операция на първото от трите енергийни сърца на „Софийска вода“"}
{"url": "http://www.focus-news.net/news/2018/08/22/2558784/aktsenti-v-predavaneto-belovo-gradat-na-trite-planini-na-radio-fokus-pazardzhik.html", "text": "В днешното издание на съвместното предаване „Белово – градът на трите планини” на  Радио „Фокус“ – Пазарджик  и Община Белово ще погледнем към съдбата на бившия Военен санаториум в Белово, който беше обект на претенции от страна на наследниците на ген. Рачо Петров. След като съдът окончателно призна собствеността на Общината върху имота, какви са възможностите сградата на санаториума да се възстанови и да се ползва са социални дейности, ще чуете в предаването. Ще разговаряме и с Иван Цоклинов, треньор на волейболен клуб „Марица“ – Белово, който набира деца за попълване състава на клуба. За ползата от спорта и за възможностите не само за физическо израстване на децата, ще коментираме също в предаването. Във втората част ще ви разкажем за издавания през 1906 година „Беловски вестник“, от който са запазени само два броя. Хумористичното издание привлича погледа с нетрадиционното приемане на действителността. От Севдалина Попова, старши експерт „Музейно дело“ в Община Белово, ще чуете повече темите в това интересно издание. Предаването „Белово – градът на трите планини“ се излъчва всяка сряда по Радио „Фокус“ – Пазарджик от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2018.08.22", "title": "Акценти в предаването „Белово – градът на трите планини” на Радио „Фокус“ – Пазарджик"}
{"url": "http://www.focus-news.net/news/2018/08/22/2558785/der-spiegel-arestuvaniyat-v-berlin-za-podgotovka-na-teroristichen-atentat-e-chechenets.html", "text": "Арестуваният във федералната германска столица Берлин за подготовка на терористичен атентат е руски гражданин от чеченски произход, разкрива водещото издание  Der Spiegel . \r\nСъгласно разпространената информация, 31-годишният Магомед-Али С. е подготвял терористично нападение на територията на Германия заедно с ислямист, който се е намирал в затвор във Франция. Следователите обаче отказват да коментират доколко актуални са били плановете на чеченеца.  \r\nПо-рано бе съобщено, че полицията във федералната германска столица Берлин е арестувала 31-годишен гражданин на Руската федерация, заподозрян в подготовката на терористично нападение с експлозив. \r\nСъгласно разпространената информация, мъжът е арестуван с подкрепата на GSG 9 – специално полицейско звено за борба с тероризма, създадено след атаките в Париж от 13 ноември 2015 г. Уточнява се, че следователите са претърсили жилището на заподозрения на основание заповед за задържане, издадена на 9 август. Тереза Герова", "date": "2018.08.22", "title": "Der Spiegel: Арестуваният в Берлин за подготовка на терористичен атентат е чеченец"}
{"url": "http://www.focus-news.net/news/2018/08/22/2558786/pernik-razkriha-niva-za-otglezhdane-na-kanabis-kray-selo-planinitsa.html", "text": "Служители на сектор „Наркотици“ в Главната дирекция „Национална полиция“ и ОДМВР-Перник проведоха успешна операция срещу незаконното отглеждане на наркотични растения, съобщиха от пресцентъра на  МВР . В хода на предприетите действия на 21 срещу 22 август в гориста местност край село Планиница полицаите разкрили нива, засята с 19 растения канабис, достигнали височина до 2.30 метра. На място бил задържан и 30-годишен мъж, който по първоначални данни е отглеждал наркокултурата. За целта  е използвал специално изградена напоителна система и компост за наторяване.  \r\nПо случая е образувано досъдебно производство по чл. 354в, ал. 1. 30-годишният мъж е задържан с полицейска мярка за 24 часа. Предстои докладване на материалите в прокуратурата, под наблюдението й ще продължи и работата по документирането на случая.", "date": "2018.08.22", "title": "Перник: Разкриха нива за отглеждане на канабис край село Планиница"}
{"url": "http://www.focus-news.net/news/2018/08/22/2558779/d-r-veselka-moncheva-rzi-blagoevgrad-4-sluchaya-na-zarazeni-s-hivspin-ot-oblastta-sa-registrirani-ot-nachaloto-na-godinata.html", "text": "4 случая на заразени с ХИВ/СПИН от областта са регистрирани от началото на годината до момента. Това каза за  Радио „Фокус“ - Пирин  д-р Веселка Мончева, директор на Дирекция „Надзор на заразните болести“ към Регионална здравна инспекция – Благоевград. Тя обясни, че един от тях се е регистрирал тук в РЗИ - Благоевград, а останалите трима са отишли направо в София да се изследват в Националната референтна лаборатория. „Вече доста млади хора знаят за кабинета, в следствие на което идват, за да се изследват, споделят различни ситуации, в които са изпаднали и търсят съвет от нас. Не само младите хора, но и по-възрастни също идват, за да се изследват. Няма го вече това мислене, че изследването е излишно и че СПИН не съществува. Интересът към изследването е голям“, отбеляза д-р Мончева. Според нея хората вече са достатъчно информирани относно заразяването с ХИВ/СПИН, тъй като в интернет вече може да се открие абсолютно всичко. По думите ѝ РЗИ - Благоевград организира анти СПИН кампания и на 14 февруари всяка година, както и последната неделя от месец май. \r\nНатали СТЕФАНОВА", "date": "2018.08.22", "title": "Д-р Веселка Мончева, РЗИ - Благоевград: 4 случая на заразени с ХИВ/СПИН от областта са регистрирани от началото на годината"}
{"url": "http://www.focus-news.net/news/2018/08/22/2558787/varna-okrazhniyat-sad-varna-ne-uvazhi-iskaneto-za-zamyana-na-dozhivotniya-zatvor-na-mazh-osaden-za-ubiystvoto-na-dvama-pensioneri.html", "text": "5-членен състав на Окръжен съд - Варна не уважи искането за замяна на наложеното наказание на Васил Дотков „доживотен затвор“ с „лишаване от свобода“ за срок от 30 г., което той изтърпява за убийството на двама пенсионери през ноември 2013 г. Това съобщиха от пресцентъра на  Съда . През май 2016 г. Варненският окръжен съд призна за виновен Васил Дотков за това, че на 23 ноември 2013 г., във Варна, в условията на опасен рецидив, умишлено умъртвил повече от едно лице – Николай К. и Елка П., в жилище на ул. „Бузлуджа“. Съдът му наложи наказание „доживотен затвор“, което да изтърпи при специален режим в затвора. \r\nМъжът е признат за виновен и по второто обвинение – отнемане на чужди движими вещи от владението и собственост на Николай К. и съпругата му, без тяхно съгласие, с намерение противозаконно да ги присвои, като деянието е извършено в условията на опасен рецидив. Отнетите три мобилни телефона били на  обща стойност 110 лева. Убитата Елка П. била семейна приятелка, гостуваща на възрастното семейство по време на убийството. Присъдата на ВОС е потвърдена и от двете по-горни инстанции – Варненски апелативен съд и Върховния касационен съд. \r\nКъм момента 55-годишният Васил Дотков е излежал в затвора 4 г. 6 месеца и 24 дни. Като основание за уважаване на молбата на лишения от свобода, защитата му посочи двете непълнолетни деца, за които той трябва да се грижи и които не може да плаща издръжка. Предвид режима на изтърпяване на наказание, Дотков няма как да работи и да получава доходи, за да плаща задълженията си, посочи адвокатът му. \r\nОт прокуратурата посочиха, че не е изпълнена материална предпоставка за замяна на „доживотния затвор“ с „лишаване от свобода“, а именно осъденият да е изтърпял не по-малко от 20 г. от наказанието. \r\nПред Съда в своя защита Васил Дотков посочи, че е единственият висшист сред осъдените на „доживотен затвор“ във Варненския затвор и е с най-ниската оценка на риска от рецидив. „Имам две непълнолетни деца, за които съм осъден да плащам издръжка, но не ми е позволено да работя и не мога да се грижа за тях“ подкрепи искането си той. Васил Дотков е завършил Математическата гимназия във Варна и има висше икономическо образование. Има 4 деца от два брака, като две от децата са непълнолетни. В подкрепа на искането, адвокатът му добави, че ако „доживотния затвор“ бъде заменен с „лишаване от свобода“ за срок от 30 г., предвид възрастта му, той едва ли ще доживее да излезе на свобода, но ще може да участва в обществения живот и да се грижи за децата си. \r\nВарненски окръжен съд допусна за разглеждане искането, но го остави без уважение, тъй като прие, че не е налице абсолютната материално-правна предпоставка за замяна на наказанието „доживотен затвор“ с „лишаване от свобода“ – осъденият да е изтърпял  минимум 20г. от наказанието. Поради това обстоятелство, съдебният състав не намери за необходимо да разгледа представените комплексни оценки. Определението на Окръжен съд – Варна може да бъде обжалвано и протестирано пред Апелативен съд – Варна.", "date": "2018.08.22", "title": "Варна: Окръжният съд – Варна не уважи искането за замяна на доживотния затвор на мъж, осъден за убийството на двама пенсионери"}
{"url": "http://www.focus-news.net/news/2018/08/22/2558788/anastasiya-kabanova-posolstvo-na-rusiya-v-sofiya-ne-e-ustanoveno-nalichie-na-bomba-na-teritoriyata-na-posolstvoto.html", "text": "Не е установено наличие на бомба на територията на посолството на Русия в София. Това каза за  Агенция „Фокус“  пресаташето на руското посолство в София Анастасия Кабанова. „Проверките приключиха. Вече резултатите и по-нататъшната работа са в ръцете на полицията. Самата работа в посолството не се е прекъсвала и продължава и към момента. В посолството не беше открито нищо съмнително и като цяло се смята, че съобщението беше фалшиво“, допълни тя. \r\nЦветелин ДИМИТРОВ", "date": "2018.08.22", "title": "Анастасия Кабанова, посолство на Русия в София: Не е установено наличие на бомба на територията на посолството"}
{"url": "http://www.focus-news.net/news/2018/08/22/2558789/kyustendil-s-edna-paralelka-parvoklasnitsi-shte-zapochne-novata-uchebna-godina-uchilishteto-v-selo-nevestino.html", "text": "С една паралелка първокласници ще започне новата учебна година училището в село Невестино. Това съобщи за  Радио „Фокус” – Кюстендил  Валери Стоилов, директор на Основно училище „Христо Ботев” – село Невестино. Училището е средищно и защитено и единственото на територията на община Невестино, разполага с много добра материална база. 24 за записаните първокласници. „С големи усилия и с много труд учителите успяха да съберат една паралелка първокласници. На някои това може да се стори много лесно, но на практика това не е така. Децата стават все по-малко, а конкуренцията между училищата е по-голяма. Ние сме едно от малкото училища, които успяват да запазят броя на децата”, каза Валери Стоилов. По думите му това е важно за финансовото състояние на училището, защото броят на учениците определя финансирането на училището. Учебното заведение предоставя безплатни учебници, транспорт, закуска, обяд за всички ученици, както и добра материална база. \r\nВенцеслав ИЛЧЕВ", "date": "2018.08.22", "title": "Кюстендил: С една паралелка първокласници ще започне новата учебна година училището в село Невестино"}
{"url": "http://www.focus-news.net/news/2018/08/22/2558790/veliko-tarnovo-kmetat-daniel-panov-izvarshi-proverka-na-remontite-v-kv-cholakovtsi.html", "text": "Кметът Даниел Панов извърши проверка на ремонтите в кв. „Чолаковци“, съобщиха от пресцентъра на  Община Велико Търново . Нови улици, тротоари и паркоместа ще бъдат оформени в междублоковите пространства, жилищният комплекс ще бъде озеленен и облагороден, уличното осветление също ще бъде подменено. Основен ремонт се извършва и на пешеходната алея към кв. „Бузлуджа“. Инвестицията в квартала е част от проекта на Общината по ОП „Региони в растеж“ 2014-2020. \r\nУчебният корпус на СУ „Владимир Комаров“ ще бъде готов да посрещне учениците за първия учебен ден – 17 септември. Извършва се основен ремонт на всички класни стаи и вътрешни помещения, на ВиК-съоръженията и ел. инсталацията. Дейностите включват и обновяване на стъпалата и козирките, на целия двор с игрището и трибуните, ново ще бъде и външното осветление. Монтирани ще бъдат рампа и асансьор. Инвестицията е по проекта на Община Велико Търново за модернизация на образователна инфраструктура, финансиран по ОП „Региони в растеж“.", "date": "2018.08.22", "title": "Велико Търново: Кметът Даниел Панов извърши проверка на ремонтите в кв. „Чолаковци“"}
{"url": "http://www.focus-news.net/news/2018/08/22/2558791/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "В днешното издание на предаването „Симитли – минало, настояще и бъдеще“ на  Радио „Фокус“ – Пирин  продължаваме да говорим по актуалните и интересни теми, свързани с града и малките населени места в общината. По традиция село Крупник празнува своя празник в последната събота на месец август. Тогава се провежда Младежки събор – празник на младостта, която огрява площада със своята хубост и дръзновение. Защо Крупник празнува именно през този месец и каква е програмата, която подготвя кметството ще имаме възможността да чуем в днешното издание на предаването, тъй като наш гост ще бъде кметът Иванка Чакалска. С нея ще говорим и за големия пожар, който се разрази в селото на 10 август – какво се случва със семейството, което пострада и ще бъде ли подета дарителска кампания ще имате възможността да чуете само ако бъдете с нас. В края на предаването няма да пропуснем да направим и обзор на всичко по-важно, което се случи в Симитли през изминалите дни. \r\nТелефоните в студиото са: 0885 303 373 и 073/ 88-55-81. Имейлът на предаването е pirin@focus-news.net. Предаването „Симитли – минало, настояще и бъдеще“ се излъчва на честотите на Радио „Фокус“ – Пирин всяка сряда от 15.00 до 16.00 часа с водещ Ливия Нинова.", "date": "2018.08.22", "title": "Акценти в предаването „Симитли – минало, настояще и бъдеще“ по Радио „Фокус“ – Пирин"}
{"url": "http://www.focus-news.net/news/2018/08/22/2558780/blagoevgrad-intenziven-e-trafikat-na-gkpp-kulata-v-dvete-posoki.html", "text": "Интензивен е трафикът на ГКПП „Кулата“ и ГКПП „Маказа“ и в двете посоки. Това съобщиха за  Радио „Фокус“ - Пирин  от Гранична полиция. Натоварено е движението и на останалите гранични пунктове с Република Гърция. \r\nНатали СТЕФАНОВА", "date": "2018.08.22", "title": "Благоевград: Интензивен е трафикът на ГКПП „Кулата“ в двете посоки"}
{"url": "http://www.focus-news.net/news/2018/08/22/2558793/veliko-tarnovo-pozharnikari-izvadiha-chetiri-kotentsa-ot-shahta-na-ul-marno-pole.html", "text": "Пожарникари извадиха четири котенца от шахта във Велико Търново. Това съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“ - Велико Търново. Сигналът за инцидента е подаден минути след 17.00 часа вчера. Екип от четирима служители на районната пожарна служба се е отзовал и посетил мястото на ул. „Maрно поле“. След проведената спасителна операция, котенцата са били пуснати на безопасно място в близкия парк. \r\nЛуиза ТРАНЧЕВА", "date": "2018.08.22", "title": "Велико Търново: Пожарникари извадиха четири котенца от шахта на ул. „Maрно поле“"}
{"url": "http://www.focus-news.net/news/2018/08/22/2558792/v-plosht-perlata-shte-se-prouchva-vazmozhnostta-za-dobiv-na-skalnooblitsovachni-materiali.html", "text": "„Йотов Стоун Куорис“ ЕООД ще проучва скалнооблицовъчни материали в площ „Перлата“, разположена в землището на селата Гранитово и Бела, област Видин, съобщиха от  правителствената информационна служба . \r\nРазрешението се предоставя за срок от две години, като през този период дружеството ще вложи минимум 42.6 хил. лв. в проучвателните дейности. \r\nПравителството разреши също така прехвърлянето на правата и задълженията по концесионния договор за добив на скалнооблицовъчни материали - варовици, от находище „Горна Кремена“. Промяната е поискана от досегашния концесионер „Монолит“ АД, който прехвърля правата и задълженията на „Стоун Лайн М и М“ ЕООД. Находище „Горна Кремена“ е разположено в землището на едноименното село в област Враца. Концесионният договор е сключен през 2000 г. за срок от 35 г. С днешното решение на МС се предвижда още новият концесионер да бъде задължен да предостави финансово обезпечение за изпълнение на дейностите по техническа ликвидация или консервация на миннодобивния обект и рекултивация на засегнатите земи. \r\nСъгласно друго правителствено решение ще бъде намалена концесионната площ за добив на скалнооблицовъчни материали - варовици, от находище „Ирма“, за да се избегне засягането на обработваеми земеделски земи. Находището е разположено в землищата на селата Горна Кремена и Кален, община Мездра. Концесионният договор за добив от него е сключен през 2016 г. за 35 години с плевенското дружество „Конструктинг“ ООД. Промяната е поискана от концесионера. Според инвестиционното предложение, в най-южната част на площта е предвидено да се изгради депо за скална откривка, отделяна при добива. Концесионерът счита, че значителна част от нея може да се използва след преработка за пътни основи и настилки. Това дава възможност да бъде изградено по-малко по обем от първоначално предвиденото депо за скална откривка и концесионната площ да бъде намалена от 253 на 240 дка. От „Конструктинг“ ООД изтъкват още, че по този начин ще се избегне засягането на по-продуктивни земеделски земи.", "date": "2018.08.22", "title": "В площ „Перлата“ ще се проучва възможността за добив на скалнооблицовъчни материали"}
{"url": "http://www.focus-news.net/news/2018/08/22/2558798/prezidentat-rumen-radev-shte-udostoi-poslanika-na-republika-sudan-ilham-ahmed-s-orden-madarski-konnik-parva-stepen-na-23-avgust.html", "text": "На 23 август от 15.30 часа на церемония в Гербовата зала на „Дондуков“ 2 президентът Румен Радев ще удостои с орден \"Мадарски конник\" първа степен посланика на Република Судан Илхам Ахмед. Това съобщиха от  прессекретариата на държавния глава . Дипломатът ще получи висшето държавно отличие за нейните заслуги за развитието на двустранните отношения между България и Република Судан.", "date": "2018.08.22", "title": "Президентът Румен Радев ще удостои посланика на Република Судан Илхам Ахмед с орден „Мадарски конник\" първа степен на 23 август"}
{"url": "http://www.focus-news.net/news/2018/08/22/2558800/stamen-geshev-kmet-na-grad-banya-chitalishte-sv-sv-kiril-i-metodiy-v-grada-se-nuzhdae-ot-speshen-remont-na-pokriva.html", "text": "Читалище „Св. св. Кирил и Методий“ в град Баня се нуждае от спешен ремонт на покрива. Това каза за  Радио „Фокус“ – Пловдив  кметът на града Стамен Гешев. По думите му голямата зала за представления и други творчески изяви е неизползваема, тъй като отгоре падат елементи от покривната конструкция. „Трябва спешно да се ремонтира. Залата е просторна и обширна, но заради покрива не може да допуснем хора вътре. Ще се опитаме до края на есента, преди дъждовния сезон, поне да закърпим покрива с помощта на хора от Баня, които се занимават професионално с такава дейност. Но ако искаме всичко да стане както трябва, ще са нужни пари. Иначе ще закърпим покрива за сезон - два, след което пак ще се върнем в начална позиция. Все пак става въпрос за читалище и трябва да му се обърне внимание. Това не е просто една постройка, а културна институция“, коментира Стамен Гешев. \r\nВъв връзка с ремонтните дейности в населеното място, кметът на Баня посочи, че се извършва подмяна на водопровод по една от главните улици – „Родопи“. „Тук стават най-много аварии. Водопроводът е дълъг 800 - 900 метра и се подменя от ВиК“, посочи Гешев. Той каза още, че през следващата седмица ще започне строеж на ново площадно пространство в Баня. Наскоро е била обновена и детската площадка, като са били премахнати старите и вече амортизирани съоръжения за игра. \r\nТони МИХАЙЛОВ", "date": "2018.08.22", "title": "Стамен Гешев, кмет на град Баня: Читалище „Св. св. Кирил и Методий“ в града се нуждае от спешен ремонт на покрива"}
{"url": "http://www.focus-news.net/news/2018/08/22/2558795/v-ministerstvoto-na-pravosadieto-ne-e-postapvala-molba-za-televizionno-uchastie-na-anita-meyzer.html", "text": "Не е постъпвала молба за телевизионно участие на Анита Желева (Анита Мейзер), съобщиха от пресцентъра на  министерството  по повод информации в медиите, че Анита Мейзер ще участва в телевизионно предаване, чийто екип е депозирал молба до Министерство на правосъдието. От министерството посочват, че направена справка в информационния масив на Главна дирекция „Изпълнение на наказанията“ показва, че Анита Желева е освободена от затвора в Сливен на 26 юни 2018 г. след определение на Апелативен съд-Варна за изменение на мярката „задържане под стража“ в по-лека, а именно „парична гаранция“.  \r\n\"В тази връзка и с оглед разпоредбите на Наказателно-процесуалния кодекс, спазването на наложената мярка не е от компетентността на Министерството на правосъдието\", обясняват от пресцентъра на министерството.", "date": "2018.08.22", "title": "В Министерството на правосъдието не е постъпвала молба за телевизионно участие на Анита Мейзер"}
{"url": "http://www.focus-news.net/news/2018/08/22/2558799/kyustendil-36-detsa-sa-zavarshili-uspeshno-lyatnoto-vodno-uchilishte-v-grada.html", "text": "36 деца са завършили успешно лятното водно училище в Кюстендил. Това каза пред  Радио „Фокус” – Кюстендил  Николай Велчев, експерт по водноспасителна подготовка към Български червен кръст – Кюстендил. По думите му лятното водно училище е традиционно за червенокръстката организация. То се е провело на общинския плувен комплекс в града. Дейностите са завършили с демонстрация на наученото и с връчване на грамоти. „Дейността на училището по водно спасяване и начално обучение по плуване е насочена към детската безопасност в и около водни площи. Целта е намаляване и предотвратяване на риска от водни инциденти чрез придобиване на начални плувни умения, запознаване с опасностите в и около различните водоеми, начини за оказване на помощ и самопомощ при водни инциденти”, каза Николай Велчев. Обучението е проведено по предварително изготвена програма, включваща 15 занимания за децата, чиято възраст е от 4 до 12 години. \r\nВенцеслав ИЛЧЕВ", "date": "2018.08.22", "title": "Кюстендил: 36 деца са завършили успешно лятното водно училище в града"}
{"url": "http://www.focus-news.net/news/2018/08/22/2558801/balgariya-uchastva-v-izrabotvaneto-na-instrument-za-ustoychivo-izpolzvane-na-morskoto-biologichno-raznoobrazie.html", "text": "Правителството одобри позицията и състава на българската делегация за участие в Дипломатическата конференция за изработване на правно обвързващ инструмент по Конвенцията на ООН по морско право от 1982 г. за съхранение и устойчиво използване на морското биологично разнообразие в зоните отвъд национална юрисдикция. Това съобщиха от  правителствената информационна служба . Делегацията ще се ръководи от постоянния представител на България към ООН посланик Георги Панайотов. В състава влизат посланикът със специални поръчения Златко Барс-Димитров, началникът на отдел „Международно право“ в МВнР Димана Драмова, главният експерт в министерството Дилян Станев и третият секретар в постоянното ни представителство към ООН Явор Иванов. \r\nДипломатическата конференция ще започне работа в периода 4-17 септември и ще продължи дейността си до 2020 г., през първата половина на която ще се състои заключителната сесия. Крайната цел е да се договори и приеме проект на Споразумение по прилагането на Конвенцията. На първата сесия се очаква да бъде приет съставът на органите за управление на Дипломатическата конференция, включително кандидатурата на България за член на Бюрото й.", "date": "2018.08.22", "title": "България участва в изработването на инструмент за устойчиво използване на морското биологично разнообразие"}
{"url": "http://www.focus-news.net/news/2018/08/22/2558802/darzhavnata-agentsiya-za-zakrila-na-deteto-shte-poiska-informatsiya-ot-vsichki-oblastni-upraviteli-za-sastoyanieto-na-detskite-ploshtadki-na-tyahna-teritoriya.html", "text": "Състоянието на детските площадки и безопасността на децата, които играят на тях, обсъдиха председателят на Държавната агенция за закрила на детето (ДАЗД) д-р Елеонора Лилова и заместник-министърът на регионалното развитие и благоустройството Малина Крумова. Това съобщиха от пресцентъра на  ДАЗД . \r\n„Гарантирането на правата на децата, сред които и правото на игра, и на сигурността им по време на използването на съоръженията на площадките трябва да е приоритет в съвместните ни действия“, заяви д-р Лилова. Тя сподели, че в подготвяната нова Национална стратегия за детето ще бъде отделено специално внимание на осигуряването на безопасна среда за развитие на всички деца в страната. За това е важно да се планират конкретни политики и мерки, които да гарантират правото на закрила за нормалното физическо, психическо и социално развитие на младите хора. \r\nПредседателят на ДАЗД и г-жа Крумова се договориха експерти от Министерството на регионалното развитие и благоустройството да се включат в работната група, ангажирана със създаването на новия стратегически документ. В тази връзка бе обсъдено създаването на Регистър на детските площадки, който всяка община да поддържа в актуалност и при нужда кметовете да предприемат действия за обновяване или премахване на опасни конструкции.    \r\nД-р Лилова се ангажира Държавната агенция да поиска информация от всички областни управители за състоянието на детските площадки на тяхна територия, а от Регионалните здравни инспекции – за инцидентите, случили се на тези съоръжения.", "date": "2018.08.22", "title": "Държавната агенция за закрила на детето ще поиска информация от всички областни управители за състоянието на детските площадки на тяхна територия"}
{"url": "http://www.focus-news.net/news/2018/08/22/2558797/dobrich-obshtina-kavarna-specheli-delo-zavedeno-ot-bivsh-sluzhitel-na-administratsiyata.html", "text": "Върховен Административен съд потвърди решението на Административен съд-Добрич, с което се отхвърля жалбата на Ганка Василева от град Каварна срещу Заповед №42/31.03.2016г. на кмета на Община Каварна, с която на основание чл.106, ал.1,т.2 от ЗДСл. е прекратено служебното й правоотношение. Това съобщиха от пресцентъра на  Добрич .", "date": "2018.08.22", "title": "Добрич: Община Каварна спечели дело, заведено от бивш служител на администрацията"}
{"url": "http://www.focus-news.net/news/2018/08/22/2558805/frans-timermans-i-vera-yourova-izlyazoha-s-izyavlenie-v-navecherieto-na-obshtoevropeyskiya-den-za-pochitane-na-pametta-na-zhertvite-na-totalitarnite-i-avtoritarni-rezhimi.html", "text": "Първият заместник-председател на Европейската комисия Франс Тимерманс и комисар Вера Йоурова излязоха със съвместно изявление в навечерието на общоевропейския ден за почитане на паметта на жертвите на всички тоталитарни и авторитарни режими, съобщиха от  Представителството на Европейската комисия в България . \r\n„Всяка година на този ден отдаваме почит на жертвите на всички тоталитарни режими и си спомняме със съжаление за страшните последици от пакта „Молотов — Рибентроп“, подписан на 23 август 1939 г. от нацистка Германия и Съветския съюз. С този пакт Европа затъна още по-дълбоко в един от най-мрачните периоди на своята история. Милиони хора бяха убити и поколения европейци останаха белязани“, се посочва в изявлението.  \r\n„Наш дълг е да запазим имената на милионите преследвани жертви и да поддържаме паметта за тях жива. Това е особено важно, защото днес, 79 години по-късно, нашите общи ценности, като човешко достойнство, основни права, върховенство на закона и демокрация, отново се поставят под въпрос от екстремистка, националистическа и разединяваща риторика.  \r\nКато пазим и предаваме паметта за жестокостите от миналото на следващото поколение европейци, ние се застраховаме срещу това да ги повторим и същевременно припомняме колко е важно да защитаваме човешките права на всеки европейски гражданин. Трябва да продължим да разказваме за миналото на Европа, така че да не допускаме същите грешки в бъдеще“, казват още в изявлението си Франс Тимерманс и Вера Йоурова.", "date": "2018.08.22", "title": "Франс Тимерманс и Вера Йоурова излязоха с изявление в навечерието на общоевропейския ден за почитане на паметта на жертвите на тоталитарните и авторитарни режими"}
{"url": "http://www.focus-news.net/news/2018/08/22/2558803/obezpechavat-se-deynosti-na-natsionalniya-institut-za-nedvizhimo-kulturno-nasledstvo.html", "text": "Правителството одобри вътрешнокомпенсирани промени по бюджета на Министерство на културата за 2018 г., с които се увеличават разходите за персонал по бюджетната програма „Опазване на недвижимото културно наследство“. Това съобщиха от  правителствената информационна служба . Увеличението е в размер на 150 000 лв. и е за сметка на разходите за издръжка на централната администрация на ведомството.  \r\nПромените целят да повишат ефективността на работата на администрацията на Националния институт за недвижимо културно наследство, както и да бъде гарантиран необходимия административен капацитет за изпълнение на дейностите, след като през 2016 г. със законодателни промени институтът беше натоварен с нови функции.  \r\nС друго постановление на Министерския съвет се изменя Правилникът за устройството и дейността на Националния институт за недвижимо културно наследство. Променя се структурата, като едновременно с обособяването на две нови дирекции в специализираната администрация на института, се предлага промяна в Класификатора на длъжностите в администрацията, свързана със създаването на позицията държавен експерт в НИНКН.", "date": "2018.08.22", "title": "Обезпечават се дейности на Националния институт за недвижимо културно наследство"}
{"url": "http://www.focus-news.net/news/2018/08/22/2558804/balgariya-otpuska-539-060-leva-za-mezhdunarodna-pomosht.html", "text": "България предоставя 539 060 лева по линия на официалната помощ за развитие към международни организации. Това съобщиха от  правителствената информационна служба . Средствата ще бъдат разпределени на следните организации: \r\n-24 077 лева на Върховния комисариат на Организацията на обединените нации (ООН) за бежанците.  \r\n-136 908 лева на Агенцията на ООН за подпомагане на палестинските бежанци.  \r\n-42 375 лева на Службата на Върховния комисар по правата на човека.  \r\n-32 102 лева на Централния фонд на ООН за реакции при спешни ситуации.  \r\n-80 255 лева на Доверителния фонд, подпомагащ посредническата дейност на Департамента на ООН по политически въпроси.  \r\n-3 371 лева на Доброволния доверителен фонд за изпълнение на Договора за търговия с оръжие. \r\n-3 371 лева на Звеното за подпомагане на изпълнението на Отавската конвенция за противопехотни мини.  \r\n-1 460 лева на Звеното за подпомагане на изпълнението на Конвенцията за касетъчни боеприпаси.  \r\n-195 583 лева на Европейския фонд за демокрация. \r\n-19 558 лева на Плана за действие на Съвета на Европа за Република Молдова.  \r\nОт началото на годината България е предоставила официална помощ за развитие в общ размер на 4,1 млн. лв.", "date": "2018.08.22", "title": "България отпуска 539 060 лева за международна помощ"}
{"url": "http://www.focus-news.net/news/2018/08/22/2558796/bbc-trke-dzhon-boltan-prinosat-na-katar-za-turskata-ikonomika-e-napalno-oskaden-ochakvame-barzoto-osvobozhdavane-na-endryu-bransan-i-na-drugite-zadarzhani-grazhdani-na-sasht.html", "text": "Съветникът на президента на САЩ по националната сигурност Джон Болтън заяви, че обещанието на Катар да инвестира в Турция 5 млрд. ЩД и споразумението между централните банки за саупови операции, са „напълно оскъдни” за турската икономика, пише  тюркоезичната версия на BBC . Това категорично няма да има никаква полза, допълни Джон Болтън. \r\nПо време на визитата си в Израел Джон Болтън заяви за „Ройтерс”, че „турското правителство е направило огромна грешка като не е пуснало на свобода американския проповедник Ендрю Брънсън” и поясни: „Продължават да правят тази грешка с всеки изминал ден. Като една западна страна и съюзник в НАТО ние ще направим правилното нещо и кризата (с Турция) ще бъде разрешена на момента,  в случай че Брънсън бъде пуснат безусловно на свобода”. \r\nДжон Брънсън отговори и на зададения му въпрос дали кризата с Брънсън ще повлияе на членството на Турция в НАТО: „Засега на дневен ред не стои подобен въпрос. Полагаме усилия да бъдат пуснати на свобода Ендрю Брънсън и другите американски граждани, които са задържани нелегитимно от турското правителство, като очакваме този проблем да бъде разрешен в най-скоро време.”  Георги Димов", "date": "2018.08.22", "title": "BBC Türkçe: Джон Болтън: Приносът на Катар за турската икономика е напълно оскъден; очакваме бързото освобождаване на Ендрю Брънсън и на другите задържани граждани на САЩ"}
{"url": "http://www.focus-news.net/news/2018/08/22/2558807/kap-zhivko-petrov-morska-administratsiya-burgas-pravyat-se-nuzhnite-podgotovki-za-vadeneto-na-mazuta-ot-koraba-kray-sozopol-rabotata-shte-zapochne-kogato-vremeto-go-pozvolyava.html", "text": "Правят се нужните подготовки за ваденето на мазута от кораба край Созопол, работата ще започне, когато времето го позволява. Това каза за  Агенция „Фокус“  директорът на „Морска администрация“ – Бургас“ капитан Живко Петров. \r\n„В момента се подготвя водолазен кораб, който да отиде на място, подготвят се и водолази. Ще има барокамера, която ще бъде преместена в района. Подготвя се и складово пространство за бутилки, компресори, спомагателни лодки, катер и др. Всичко това трябва да бъде позиционирано в района преди да започнат дейностите по изваждането на мазута“, каза още кап. Петров. По думите му действията ще започнат, когато метеорологичните условия го позволяват.  \r\nТой обясни, че не е ясно и времето, за което ще се извърши цялото изваждане. „Не може да се каже преди да започне пряко да се прави нещо“, посочи кап. Петров. \r\nЦветилена СИМЕОНОВА", "date": "2018.08.22", "title": "Кап. Живко Петров, „Морска администрация“ - Бургас: Правят се нужните подготовки за ваденето на мазута от кораба край Созопол, работата ще започне, когато времето го позволява"}
{"url": "http://www.focus-news.net/news/2018/08/22/2558808/blagoevgrad-gradat-shte-bade-domakin-na-regionalna-sreshta-na-zdravnite-mediatori-ot-yugozapadna-balgariya.html", "text": "За втора поредна година Благоевград ще бъде домакин на регионалната среща на здравните медиатори от областите Благоевград, Кюстендил, Перник, София-област и София-град. Срещата ще се проведе на 24 и 25 август в хотел „Монте Кристо“ от 11:00 часа. Това съобщиха от пресцентъра на  Община Благоевград . \r\nПо време на дискусията ще се представят добри практики и ще се отчетат проблемите и предизвикателствата по места. Ще се проведе и обучителен модул за работа с най-уязвимите групи във връзка с ваксинопрофилактиката.  \r\nНационалната мрежа на здравните медиатори в България (НМЗМ) е сдружение с нестопанска цел, в което членуват над 230 здравни медиатори. През 2017 година НМЗМ бе удостоена с Европейската здравна награда, която се връчва на неправителствени организации за инициативи, които допринасят за подобряване на общественото здраве и имат потенциал да бъдат пренесени като опит в други държави.  \r\nСлед спечелен конкурс през 2013 година  и успешно обучение в МУ - София, Антоанета Ефтимова и Катя Кирилова, са назначени за здравни медиатори в община Благоевград.  В резултат на усилията им и добрия опит те са избрани за Председател на УС на НМЗМ в България и на Областен отговорник.", "date": "2018.08.22", "title": "Благоевград: Градът ще бъде домакин на регионална среща на здравните медиатори от Югозападна България"}
{"url": "http://www.focus-news.net/news/2018/08/22/2558810/nimh-prez-poslednoto-denonoshtie-vodnite-niva-na-rekite-v-zapadnobelomorski-baseyn-sa-se-ponizhili-ili-sa-ostanali-bez-sashtestveni-izmeneniya.html", "text": "През последното денонощие водните нива на реките в Западнобеломорски басейн са се понижили или са останали без съществени изменения, сочи справка на сайта на Националния институт по метеорология и хидрология. Регистрираните изменения на водните нива в останалата част от в басейна са от -5 см до +6 см. Водните количества на реките в басейна са около и под праговете за средни води. Днес и през следващите 3 дни речните нива в басейна ще останат без съществени изменения. Водните количества ще бъдат под праговете за внимание.", "date": "2018.08.22", "title": "НИМХ: През последното денонощие водните нива на реките в Западнобеломорски басейн са се понижили или са останали без съществени изменения"}
{"url": "http://www.focus-news.net/news/2018/08/22/2558811/dobrich-elektronni-tabla-za-registrirane-na-momentna-skorost-sa-montirani-na-dva-bulevarda-v-grada.html", "text": "Електронни табла за регистриране на моментна скорост са монтирани на два булеварда в Добрич, съобщиха от пресцентъра на  Община град Добрич . Таблото на бул. „Добруджа“ до спирка „Първомайска“ вече работи. Второто е монтирано на бул. „25-ти септември“ срещу Туристическата спалня, но предстои да се пусне в експлоатация до края на седмицата. Местата на поставяне са съгласувани с КАТ \"Пътна полиция\", като целта е повишаване вниманието на водачите и спазване на ограниченията, за шофиране в градски условия.", "date": "2018.08.22", "title": "Добрич: Електронни табла за регистриране на моментна скорост са монтирани на два булеварда в града"}
{"url": "http://www.focus-news.net/news/2018/08/22/2558809/osigureni-sa-nad-28-mln-leva-za-uchenicheski-shkafcheta.html", "text": "С 2 869 295 лева да бъдат закупени 111 хиляди ученически шкафчета от 588 общински училища, реши днес правителството, съобщиха от пресцентъра на  Министерството на образованието и науката . В тях учениците ще могат да съхраняват учебници, учебни комплекти, помагала и други материали, както и екипи за физическо възпитание и лични вещи. Този модул бе въведен като една от мерките за олекотяване на ученическите раници.  \r\nПравителството осигури общо 5 618 978 лева за дейностите по Националната програма \"Осигуряване на съвременна образователна среда\", одобрена през 2018 г.  \r\n83 общински училища ще получат 793 337 лева за оборудване на стаи в полуинтернатни групи за часовете по интереси. Финансира се закупуване на обзавеждане, консумативи и материали, книги и игри.  \r\n320 615 лева се отпускат за ремонт и оборудване на учебни кабинети за професионална подготовка и учебно-производствени бази на 8 училища, както и за осигуряване на учебни видеофилми и софтуерни продукти.  \r\n1 635 731 лева са за купуване на уреди, прибори, пособия, реактиви и други консумативи за обезпечаване на експерименталната работа по учебните предмети биология и здравно образование, физика и астрономия и химия и опазване на околната среда в VII и в IX клас за 1879 общински училища.  \r\nНеобходимите средства за изпълнение на националните програми за 2018 г. се осигуряват от бюджета на МОН.", "date": "2018.08.22", "title": "Осигурени са над 2,8 млн. лева за ученически шкафчета"}
{"url": "http://www.focus-news.net/news/2018/08/22/2558812/ministerskiyat-savet-prie-reshenie-za-izplashtane-na-obshto-59-340-lv-obezshteteniya-po-resheniya-na-espch.html", "text": "Министерският съвет прие решение за изплащане на общо 59 340 лв. обезщетения в изпълнение на пет решения на Европейския съд по правата на човека (ЕСПЧ). Решенията по делата срещу България са постановени в периода 01 февруари 2018 г. – 19 юли 2018 г. Това съобщиха от  правителствената информационна служба . \r\nДелото „Гьошев и други срещу България“ е във връзка с жалба за невъзможността да бъде оспорено по съдебен ред постановления по Закона за движението по пътищата, с които са наложени глоби до 50 лв.  ЕСПЧ намира, че това представлява нарушение на чл. 6 от Конвенцията и присъжда на жалбоподателката единствено разноските по делото от 1504 евро, като заявява, че намирането на нарушението е достатъчна обезвреда за претърпените от жалбоподателите неимуществени вреди.  \r\nПо делото „Михалеви срещу България“ наследодателят на жалбоподателите притежавал фабрика, национализирана през 1947 г. и впоследствие ползвана от държавно предприятие. След приемане на Закона за възстановяване собствеността върху одържавени недвижими имоти жалбоподателите  получават нотариален акт за правото им на собственост върху имота, но пред ЕСПЧ претендират, че са били лишени от компенсация за недвижимия имот за времето, в което не са го ползвали. Съдът отбелязва, че реституцията е изрично призната от властите и през продължителен период от време те са третирали жалбоподателите като собственици на сградата. Като се позовава на решението си по делото „Явашев и други срещу България“, Съдът приема, че пълната липса на обезщетение вместо реституция нарушава справедливия баланс между обществения интерес и индивидуалните права на жалбоподателите. Постановява, че въпросът за обезщетение не може да бъде решен на този етап, и приканва правителството и жалбоподателите да пристъпят към споразумение. Присъдени са 1500 евро за разходи и разноски.     \r\nРешението по делото „Петров и други срещу България“ е постановено по четири обединени жалби – на Стоян Петров, Илиян Михайлов, Йордан Петров и на Лазар Колев. Жалбоподателите по делото изтърпяват дългогодишни наказания лишаване от свобода или доживотен затвор. Те повдигат оплаквания по чл. 3 от Конвенцията с оглед лошите условия на задържане, както и ограничителните условия на режима на изтърпяване на наказанията. Михайлов, Й. Петров и Колев твърдят и нарушение на чл.13 от Конвенцията - липса на вътрешноправно средство за защита. Твърдените от тях факти са настъпили преди приемане на промени в Закона за изпълнение на наказанията и задържането под стража (в сила от 7 февруари 2017 г.). Осъденият на 20 г. затвор С. Петров се жалва, че е настанен в постоянно заключена килия, без право на участие в колективни мероприятия. Изтърпяващите доживотен затвор - Михайлов и Й. Петров са поставени на специален режим и оплакват, че са настанени в постоянно заключени помещения и контактуват само с осъдени на доживотен затвор.   Претенциите на Колев се отнасят до това, че му е наложен специален режим, изолиран е от останалите затворници и има възможност да контактува единствено с изтърпяващи наказание доживотен затвор. Твърди още, че не е имало течаща вода в килията му, която била по-малка от 6 кв. м.  Оплаква се от хигиенните условия поради наличието на хлебарки и други паразити, от недостатъчната естествена светлина в помещението и от постоянното изкуствено осветление.  В решението си Съдът отбелязва, че към момента на предявяване на претенциите за обезщетение, е действало старото законодателство, т.е. промените в ЗИНЗС, касаещи прилагането на специалния режим, все още не са били приети. Практиката на ЕСПЧ сочи, че изолацията на осъдените на доживотен затвор трябва да е обусловена от конкретни съображения за сигурност. В комбинация с лошите условия на задържане, които жалбоподателите са търпели за периоди между 4 и 10 г, тези обстоятелства обуславят нарушение на чл. 3 от Конвенцията. ЕСПЧ констатира и нарушение и на чл.13 от Конвенцията по отношение на втория, третия и четвъртия жалбоподател. Присъдените обезщетения за претърпени неимуществени вреди на Михайлов е 4000 евро, а на Й. Петров и Колев по 3000 евро. За разноски по делото са присъдени общо   3046 евро. По отношение на Петров Съдът не е присъдил обезщетение и разноски, тъй като той не е заявил претенции за обезщетение. \r\nЖалбоподателката по делото „Хаджиева срещу България“ се оплаква, че през 2002 г., когато е била на 14 г. родителите й са задържани във връзка с искане за екстрадиция и за нея не е имало кой да се грижи повече от 13 дни. Тя претендира, че липсата на съдействие от страна на властите й е причинило страдания. Според протокола от съдебното заседанието по искането за екстрадиция в Окръжен съд – Варна на 6 декември 2002 г. майката  е отговорила с утвърдително изявление, че има човек, който да се грижи за детето. По-късно на 17 декември 2002 г.  Апелативен съд – Варна отменил заповедите за задържане. В решението си ЕСПЧ приема, че е налице нарушение на чл. 8 по отношение на периода между задържането на родителите на жалбоподателката и съдебното заседание от 6 декември 2002 г. Според Съда задължението на властите да се информират относно това, дали има човек, който да се грижи за жалбоподателката, е възникнало при задържането на родителите й на 4 декември 2002 г., когато полицията не е предприела необходимите действия за уведомяване на отговорните институции, че жалбоподателката остава без надзор. Присъденото обезщетение за претърпените неимуществени вреди в размер на 3600 евро, а сумата за разходи от 5260 евро. \r\nНаследодателите на жалбоподателите по делото „Йорданова и други срещу България“ са притежавали печатарски предприятия, които са национализирани през 1949 г. и 1950 г. Активите им са поети от държавна печатница, която по-късно е преобразувана в търговско дружество, управлявано от министъра на образованието. През 1998 г. жалбоподателите предявяват искания за обезщетяване за национализираните имущества по реда на Закона за обезщетяване на собственици на одържавени имоти чрез получаване на акции в дружеството. Молбите са уважени и е определен размера на обезщетенията и равняващия им се брой акции, утвърдени от министъра през юни 2003 г. През август същата година с нови заповеди министърът на образованието определя като обезщетение за жалбоподателите компенсаторни записи вместо вече утвърдения брой акции. Тези заповеди са отменени с решения на ВАС като незаконосъобразни. Пред ЕСПЧ жалбоподателите се оплакват, че не са получили дължимото им за национализираните предприятия обезщетение. \r\nВ решенията си по делата „Мутишев и други срещу България“, „Хаджигеоргиеви срещу България“ и „Неделчева и други срещу България“ Съдът вече е приел, че в случаите, в които националният съд се е произнесъл окончателно по даден въпрос, административните органи нямат право да поставят под съмнение това решение освен при наличието на основателни и непреодолими причини. Съдът приема, че намесата в правата на жалбоподателите противоречи на принципа за законност по чл. 1 от Протокол № 1 и намира нарушение на тази разпоредба. В съответствие с искане на правителството ЕСПЧ отлага произнасянето си по дължимото обезщетение за претърпените от жалбоподателите имуществени и неимуществени вреди, като определя срок от четири месеца за предоставяне на становище или постигане на споразумение в тази връзка. Съдът също така присъжда в полза на жалбоподателите сумата от 4820 евро за разходи и разноски.", "date": "2018.08.22", "title": "Министерският съвет прие решение за изплащане на общо 59 340 лв. обезщетения по решения на ЕСПЧ"}
{"url": "http://www.focus-news.net/news/2018/08/22/2558794/alsat-m-makedoniya-pravitelstveni-pari-i-za-protivnitsite-i-za-privarzhenitsite-na-referenduma.html", "text": "Събранието на Република Македония ще формира координационно тяло за провеждане на референдума. То ще бъде ръководено от председателя на парламента Талат Джафери, а в състава му ще влизат вицепредседателите и координациите на партийните фракции, предава излъчващият на албански език скопски телевизионен канал  „Алсат-М“ . \r\nМнения и аргументи пред обществеността ще имат възможност да изразят всички народни представители, независимо дали са „за\", „против\" или „бойкотират\" референдума. Телевизията отбелязва, че на срещата в Събранието отново не е присъствал представител на парламентарната група на опозиционната ВМРО-ДПМНЕ. Тереза Герова", "date": "2018.08.22", "title": "„Алсат-М“ (Македония): Правителствени пари и за противниците, и за привържениците на референдума"}
{"url": "http://www.focus-news.net/news/2018/08/22/2558814/izmenya-se-pms-otnosno-predostavyaneto-na-pomosht-po-fond-ubezhishte-migratsiya-i-integratsiya-i-fond-vatreshna-sigurnost.html", "text": "Правителството допълни свое Постановление № 167/2016 г. за определяне на реда за предоставяне на безвъзмездна финансова помощ по фонд „Убежище, миграция и интеграция“ и фонд „Вътрешна сигурност“ за периода 2014 - 2020 г. \r\nСлед извършен системен одит по фонд „Убежище, миграция и интеграция“ и фонд „Вътрешна сигурност“, които дирекция „Международни проекти“ - МВР управлява, от страна на Европейската комисия беше изготвен окончателен одитен доклад. Това съобщиха от  правителствената информационна служба . В резултат, бяха формулирани препоръки по отношение на процедурите за предоставяне на безвъзмездна финансова помощ по двата фонда. \r\nСъгласно ПМС № 167/2016 г. при провеждане на процедури за предоставяне на безвъзмездна финансова помощ кандидатите, чиито проектни предложения са предложени за отхвърляне от оценителната комисия на етап „Оценка на административно съответствие и допустимост“, могат да подадат писмени възражения срещу предложението за отхвърлянето им пред ръководителя на отговорния орган. Ръководителят на отговорния орган определя със заповед лица, които да извършват проверка за основателността на възраженията. В проверката не могат да участват лица, които са участвали в първоначалната оценка на проектните предложения. Ръководителят на отговорния орган се произнася по основателността на всяко възражение. \r\nЕвропейската комисия препоръчва на отговорния орган да инициира промени по отношение на процедурата по обжалване на етап „Оценка на административно, съответствие и допустимост“, като се въведе механизъм възражението/жалбата да бъде адресирана и до друг орган, извън отговорния, като например ръководството на Министерството на вътрешните работи. \r\nС цел изпълнение на препоръките на ЕК, МВР предлага допълнение на ПМС № 167/2016 г., като се даде възможност на кандидатите за безвъзмездна финансова помощ, по отношение на които производството е прекратено, да подават писмени възражения срещу произнасянето на ръководителя на отговорния орган пред висшестоящ административен орган - министъра на вътрешните работи или оправомощено от него лице. Министърът на вътрешните работи или оправомощеното от него лице да определя със заповед лица, извън структурата на отговорния орган, които да извършват проверка за основателността на получените възражения. \r\nОчаквани резултати от предлаганото допълнение са, както изпълнението на препоръка на ЕК, формулирана в окончателния одитен доклад, така и осигуряването на публичност и прозрачност при провеждане на процедури за предоставяне на безвъзмездна финансова помощ по ФУМИ и ФВС. \r\nМинистерският съвет прие също така и допълнение на ПМС № 79/ 2014 г. за създаване на комитети за наблюдение на Споразумението за партньорство на Република България и на програмите, съфинансирани от ЕСИФ, за Програмен период 2014-2020 г. В чл. 12, ал. 8 от постановлението след думите „Оперативна програма „Добро управление“ се добавя „и за Оперативна програма „Наука и образование за интелигентен растеж“.  \r\nМотивите за предлаганата промяна са във връзка с ПМС № 237/2017 г„ с което беше създадена Изпълнителна агенция „Оперативна програма „Наука и образование за интелигентен растеж“ (ИА „ОПНОИР“) и приет нейния устройствен правилник. Със създаването на изпълнителната агенция дейността, активите, пасивите, архивът и другите права и задължения на Министерството на образованието и науката относно Главна дирекция „Структурни фондове и международни образователни програми“, свързани с изпълнение на функциите на управляващ орган на Оперативна програма „Наука и образование за интелигентен растеж“ (ОП „НОИР“) и на междинно звено по приоритетни оси 3 и 4 на Оперативна програма „Развитие на човешките ресурси“ 2007 - 2013 г. преминават към агенцията. \r\nСъгласно чл. 2 от постановлението за създаването й, агенцията изпълнява функциите на управляващ орган на ОП „НОИР“ 2014 - 2020 г. и всички произтичащи от това задължения и отговорности съгласно националното законодателство и правото на Европейския съюз, като в съответствие с чл. 6 от правилника на агенцията, изпълнителният директор е ръководител на управляващия орган на програмата. С оглед на обстоятелството, че управляващият орган на ОП „НОИР“ вече не е дирекция в Министерството на образованието и науката и не е част от структурата му, правомощията на министъра на образованието и науката по чл. 12, ал. 8 от ПМС № 79/2014 г. за определяне на поименния състав на Комитета за наблюдение на ОП „НОИР“ следва да се изпълняват от изпълнителния директор на ИА „ОПНОИР“, определен и за ръководител на управляващия орган на програмата, което обосновава необходимост от предлаганата нормативна промяна.", "date": "2018.08.22", "title": "Изменя се ПМС относно предоставянето на помощ по фонд „Убежище, миграция и интеграция“ и фонд „Вътрешна сигурност“"}
{"url": "http://www.focus-news.net/news/2018/08/22/2558815/kyustendil-nasrocheno-e-obshtestveno-obsazhdane-na-izpalnenieto-na-byudzheta-za-izminalata-godina.html", "text": "Насрочено е обществено обсъждане на изпълнението на бюджета за изминалата година. Това съобщиха за  Радио „Фокус” – Кюстендил  от Община Кюстендил. Общественото обсъждане е насрочено за 29 август от 17.30 часа в залата на Възрожденското училище. То е на основание Закона за публичните финанси и в изпълнение на наредбата за условията и реда за съставяне на тригодишната бюджетна прогноза за местните дейности и за съставяне, обсъждане, приемане, изпълнение и отчитане на общинския бюджет на Община Кюстендил. Ще бъде представена и информация за изпълнението на бюджета и сметките за  средства от Европейския съюз. На общественото обсъждане могат да присъстват представителите на бизнеса, ръководителите на бюджетни звена, неправителствените организации и цялата общественост. \r\nВенцеслав ИЛЧЕВ", "date": "2018.08.22", "title": "Кюстендил: Насрочено е обществено обсъждане на изпълнението на бюджета за изминалата година"}
{"url": "http://www.focus-news.net/news/2018/08/22/2558816/ministerskiyat-savet-prie-pravilnik-za-prilagane-na-zakona-za-darzhavnite-pomoshti.html", "text": "Министерският съвет прие Правилник за прилагане на Закона за държавните помощи. Правилникът е изготвен във връзка с приетия на 24 октомври 2017 г. Закон за държавните помощи (ЗДП) и на основание § 4, ал. 1 от Преходните и заключителните разпоредби на ЗДП, където е предвидено в срок до една година от неговото влизане в сила правителството да приеме правилник за прилагането му. Това съобщиха от  правителствената информационна служба . \r\nПриетата с Правилника уредба ще подпомогне администраторите на помощ и бенефициерите при предоставянето на законосъобразни помощи чрез използване на национален и европейски финансов ресурс. Целта е да се подобри финансовата дисциплина в публичния сектор и да се снижат фискалните рискове. \r\nПравилникът определя реда и условията за прилагане на ЗДП. Обособените му части следват разделите на закона и регламентират основните дейности от момента на планиране, разработване и съгласуване на мерки за помощ, през изпълнението на процедурите по уведомяване, до задълженията за докладване, регистриране и съхраняване на данни. \r\nПриетият от правителството документ отразява и новите моменти в европейските правила и практика по държавните помощи, засегнати на законово равнище. Той регламентира реда, формата и начина за представяне пред Европейската комисия на уведомленията за държавни помощи и за изготвяне на оценка за съответствие на държавната помощ с правилата за групово освобождаване. \r\nПредвидени са разпоредби, уреждащи както обмена на информация по държавните помощи с Комисията, така и формата, съдържанието, сроковете и начина за информиране при предоставяне на минимални помощи и помощи, освободени от уведомяване. Практически са разяснени задълженията за водене на архиви и регистри, както и работата с информационните системи на Европейската комисия, използвани в държавите членки на ЕС. \r\nПравилникът допринася също за минимизиране на рисковете от предоставяне на неправомерна помощ, за подобряване на качеството на разработваните мерки за подпомагане, както и за усъвършенстване на механизмите за координация и изпълнение на решенията на ЕК в областта на държавните помощи. Чрез него се гарантира и съответствие между поставените цели и очакваните резултати от модернизираната в периода 2012 - 2016 г. обща европейска правна рамка по държавните помощи. \r\nОчакваните резултати от приемането на Правилника обхващат създаване на среда и процедури за координация и информационен обмен по държавните помощи по такъв начин, че Република България да продължи да спазва задълженията си по Договора за функционирането на Европейския съюз и общите за държавите членки технически изисквания.", "date": "2018.08.22", "title": "Министерският съвет прие Правилник за прилагане на Закона за държавните помощи"}
{"url": "http://www.focus-news.net/news/2018/08/22/2558813/veliko-tarnovo-izvanredno-praskane-sreshtu-komari-predstoi-dnes-i-utre-v-grada.html", "text": "Извънредно и общо пето по реда си пръскане срещу комари предстои във Велико Търново днес и утре. Освен парковете, третирането срещу насекомите ще обхване и кварталите на града. Обработката ще започва в 22,00 часа във всяка от двете вечери. Това съобщиха от пресцентъра на  Община Велико Търново . \r\nТази вечер ще бъдат третирани парковете „Света гора“, „Ксилифор“, „Марно поле“, „Майка България“, „Никола Габровски“ и „Лакото“. Обработени ще бъдат също централната част на Велико Търново, кварталите „Асенов“, „Света гора“, „Варуша“, „Чолаковци“ и Южната промишлена зона, както и с. Арбанаси. \r\nУтре вечер работата продължава в парковете „Дружба“, „Руски“, „Бузлуджа“, „Колю Фичето“, „Картала“, „Акация – борова гора“, а също и в кварталите „Бузлуджа“, „Картала“, „Колю Фичето“, „Акация“, „Зона В“, „Слънчев дом“ и Западна промишлена зона. \r\nИзвънредното пръскане е във връзка с постъпили сигнали от великотърновци. Около всяка локация ще бъдат поставени необходимите стикери за използваните препарати. \r\nГрафикът подлежи на промени в зависимост от метеорологичните условия. Необходимо е времето да е тихо и сухо. Тревните площи са предварително окосени.", "date": "2018.08.22", "title": "Велико Търново: Извънредно пръскане срещу комари предстои днес и утре в града"}
{"url": "http://www.focus-news.net/news/2018/08/22/2558817/reuters-balgarskoto-pravitelstvo-odobri-patna-karta-za-chlenstvoto-v-evrozonata.html", "text": "Българското правителство одобри план за действие, предвиждащ влизането на страната в „чакалнята“ за членството в Еврозоната и в Европейския банков съюз до края на юни следващата година. България кандидатства през юли за влизане в механизма ЕРМ-2, задължителния двугодишен предварителен период преди приемането на еврото, след като финансовите министри от Еврозоната и ЕЦБ дадоха зелена светлина на София, предава   Reuters. \r\nЗа да подобри шансовете си, София трябва да подобри макрофинансовата си рамка, да засили надзора над небанковия финансов сектор, включително и пенсионните фондове и застрахователните компании, както и да се бори срещу прането на пари.  Тя трябва да подобри законодателството си, свързано с банкрута. \r\n„Прилагането на горепосочените мерки ще гарантира спазването на предварителните ангажименти в области на политиките, които са от голямо значение за гладкия преход към ЕРМ-2 и банковия съюз до юли 2019 г. и в резултат на това еврото ще бъде приложено“,  се казва в изявление на десноцентристкото правителство. \r\nОт ЕЦБ се очаква да извърши преглед на състоянието на активите и стрес-тестове на българските банки, преди да даде признание за влизане в процеса, което може да отнеме една година, но може да бъде по-дълго, в зависимост от напредъка на страната. \r\nС ниска инфлация, бюджетни излишъци и нисък държавен дълг България вече отговаря на номиналните критерии за приемане на единната валута. \r\nНо нейната икономическа продукция на глава от населението е само половината от средната за ЕС, а широко разпространената корупция и проблемите в част от нейните банки са хвърлили сянка върху перспективите за еврото. \r\nНейната четвърта по големина банка се срина през 2014 г. и само тази седмица ликвидацията на базирана в Кипър застрахователна компания остави около 200 000 българи без автомобилна застраховка, което доведе до оставката на ръководителя на застрахователния надзор.  Виктор Турмаков", "date": "2018.08.22", "title": "Reuters:  Българското правителство одобри пътна карта за членството в Еврозоната"}
{"url": "http://www.focus-news.net/news/2018/08/22/2558820/afp-izraelskoto-pravitelstvo-odobri-novi-1000-doma-na-zaselnitsi-na-zapadniya-bryag.html", "text": "Израелските власти одобриха планове за изграждане на повече от 1000 нови домове на заселници в окупирания Западен Бряг, предава   AFP. \r\nПо данните на неправителствената организация „Мир сега“ плановете одобрени от министерството на търговията са в различни степени на развитие. Те включват 370 нови къщи в селището Адам, където трима израелци бяха пронизани, един от тях смъртоносно, през юли.   Виктор Турмаков", "date": "2018.08.22", "title": "AFP: Израелското правителство одобри нови 1000 дома на заселници на Западния бряг"}
{"url": "http://www.focus-news.net/news/2018/08/22/2558818/d-r-lyubomir-videnov-tssmp-vidin-uvelichili-sa-se-sluchaite-na-hora-uhapani-ot-starsheli-i-osi-prez-tova-lyato.html", "text": "Случаите на хора, ухапани от стършели и оси през това лято, са се увеличили, каза за  Радио „Фокус“  Любомир Виденов, от Видинския филиал на ЦСМП. Той посочи, че хората, ухапани от стършели, са били настанявани за лечение в интензивното отделение на МБАЛ „Света Петка“ във Видин. „Това лято случаите на ухапани от стършели и оси са много, има пострадали хора от селата в района на Белоградчик и Кула, във Видинския район са по-чести случаите на пострадали хора, ухапани от оса. Тези ухапвания са опасни, защото предизвикват силни алергични реакции и затова трябва да се потърси лекарска помощ“, обясни д-р Виденов. Той допълни, че дъждовете, паднали в началото на летния сезон, и високите температури след това са благоприятствали размножаването на стършелите и осите. \r\nАнна ЛОЗАНОВА", "date": "2018.08.22", "title": "Д-р Любомир Виденов, ЦСМП-Видин: Увеличили са се случаите на хора, ухапани от стършели и оси през това лято"}
{"url": "http://www.focus-news.net/news/2018/08/22/2558821/vasil-sedyankov-kmet-na-shiroka-laka-okolo-30-detsa-uchat-v-zashtitenoto-uchilishte-v-seloto-mestni-parvoklasnitsi-tazi-godina-nyama.html", "text": "Около 30 деца учат в защитеното училище в Широка лъка, като за съжаление, тази година няма да има първокласници от местните деца. Това каза за  Радио „Фокус“ – Смолян  кметът на Широка лъка, Васил Седянков. Очаква се в дома в селото да бъдат настанени няколко нови деца на седмична грижа и може би едно или две от тях ще са единствените първокласници през новата учебна година, поясни кметът. През следващата година ще има 2-3 деца от Широка лъка, които ще бъдат в първи клас. Като цяло в училището в селото учат едва 17 местни деца, а останалите са от институцията в родопското село, посочи Седянков. По думите му броят на децата е такъв през последните години и няма много деца. „Това е най-големият проблем за селото и трябва да се хвърлят всички сили за разрешаването му. Училището в Широка лъка е защитено, член е на ЮНЕСКО. Сградата е хубава, направихме ремонт по повод 200 години просветно дело в Широка лъка, който чествахме през юни, но няма деца и това е най-лошото“, коментира Седанков. \r\nТой припомни, че през миналата година има родено едно дете в село Гела, а през тази година новородените са три, но не се знае колко от тях ще останат в бъдеще. „Жалко е, че в района няма раждаемост. Тревожна е ситуацията с раждаемостта, дори в големите градове тя спада драстично и трябва да се предприемат мерки в тази насока“, категоричен е Седянков. Той посочи, че има лека тенденция, семейства от други градове да идват да живеят в Широка лъка и децата им да учат тук. „Имаме запитвания и ние даваме съгласие, но пък има проблем с квартирите в селото. Повечето от къщите са превърнати в хотели и стаи за гости. Иначе работа за идващите в селото има в ресторантьорския бизнес и дървообработването. Обещал съм си, че ще положа усилия за привличане на хора в селото, за да може да се запазят децата в училището и детската градина. Ако се затвори домът в селото ще е проблем да съществува училището в селото само с местни деца“, каза още Седянков. \r\nНели ГЕРГЬОВСКА", "date": "2018.08.22", "title": "Васил Седянков, кмет на Широка лъка: Около 30 деца учат в защитеното училище в селото, местни първокласници тази година няма"}
{"url": "http://www.focus-news.net/news/2018/08/22/2558822/spetsializiraniyat-eksperten-savet-kam-ministerstvoto-na-kulturata-predlozhi-tsarskite-konyushni-za-nedvizhima-kulturna-tsennost-s-predvaritelna-kategoriya-mestno-znachenie.html", "text": "Специализираният експертен съвет към Министерството на културата предложи „Царските конюшни“ за декларирана недвижима културна ценност с предварителна категория „Местно значение“ и временни режими за опазване, научи  Агенция „Фокус“ . Окончателното решение трябва да бъде подписано от министъра на културата Боил Банов. Агенция „Фокус“ припомня:  На 29 юли в сградата на бившите царски конюшни, намираща се на столичните булеварди „Княз Аледксандър Дондуков“ и „Васил Левски“, избухна пожар, който обхвана около 2000 кв. м. покривна конструкция. Столичният кмет Йорданка Фандъкова сформира експертна комисия, която да задължи собственика да я възстанови в автентичния ѝ вид. Комплексът е бил използван за конюшни по времето на цар Фердинанд. Там в момента се помещава катедрата по приложни изкуства на Националната художествена академия.", "date": "2018.08.22", "title": "Специализираният експертен съвет към Министерството на културата предложи „Царските конюшни“ за недвижима културна ценност с предварителна категория „Местно значение“"}
{"url": "http://www.focus-news.net/news/2018/08/22/2558823/magdalena-sotirova-organizator-interesat-kam-bansko-opera-fest-ot-strana-na-zhitelite-i-gostite-na-kurortniya-grad-e-izklyuchitelno-golyam.html", "text": "Интересът към „Банско Опера фест” от страна на жителите и гостите на курортния град е изключително голям. Това каза за  Радио „Фокус“-Пирин  Магдалена Сотирова, организатор на събитието. „Много интересен факт е, че още първата година, в която организирахме фестивала, когато нямахме високи очаквания, площадът беше пълен. Хотелиерите казват, че заетостта в периода на фестивала се увеличава, което означава, че ние предлагаме една интересна алтернатива за лятна почивка и малко по-дълъг уикенд, от която хората се възползват“, посочи тя. Магдалена Сотирова допълни, че на 23 август стартират с концерта „Класиката среща АББА“. По думите й продукцията е на Държавна опера - Стара Загора, а дует Мания са солисти. Тя отбеляза, че най-добрите хитове на АББА ще звучат с класически акомпанимент, така че със сигурност това ще бъде един интересен за публиката концерт. „На следващия ден – 24 август, залагаме на „Бохеми“ на Джакомо Пучини, което също е една продукция на Държавна опера - Стара Загора. Смятам, че това е едно произведение, което дори и някой да е гледал, след това трябва да повтори и потрети дори. В последната вечер на 25 август Държавна опера - Варна ще представи мюзикълът „Зоро“, който е предимно по музика на Gipsy Kings. Фестивалът тази година ще бъде интересен и разнообразен“, каза още Сотирова. \r\nНатали СТЕФАНОВА", "date": "2018.08.22", "title": "Магдалена Сотирова, организатор: Интересът към „Банско Опера фест” от страна на жителите и гостите на курортния град е изключително голям"}
{"url": "http://www.focus-news.net/news/2018/08/22/2558819/za-ratifikatsiya-e-predlozhen-protokolat-za-udalzhavane-sroka-na-deystvie-na-sporazumenieto-za-nauchno-tehnologichno-satrudnichestvo-sas-sasht.html", "text": "Министерският съвет предлага на Народното събрание да ратифицира Протокол за удължаване на срока на действие на Споразумението между правителството на Република България и правителството на Съединените американски щати за научно-технологично сътрудничество. Това съобщиха от  правителствената информационна служба . \r\nСпоразумението е подписано на 4 януари 2008 г. във Вашингтон и е ратифицирано от 40-то Народно събрание на 30 май 2008 г. Предвид изтичането на срока на действие на Споразумението на 17 юни 2018 г. двете страни договориха неговото удължаване с една година, като през този период ще се работи върху изменение, допълнение и актуализиране на текста с цел последващото му подписване за нов период от 10 години. \r\nРатифицирането на Протокола от България е важна стъпка: в процеса на разширяване на международното сътрудничество на България в областта на научните изследвания, технологии иновации отвъд пределите на Европа. Съвместните дейности между двете страни е предвидено да се извършват под формата на Координирани програми и съвместни изследователски проекти; съвместни научни семинари, конференции и симпозиуми; размяна на научна, технологична информация и документация при обмена на учени, специалисти и изследователи, обмен или взаимно ползване на съоръжения или материали и други форми на научно и технологично сътрудничество. \r\nРазходите за изпълнение на Споразумението ще са за сметка на бюджета на Министерство на образованието и науката.", "date": "2018.08.22", "title": "За ратификация е предложен Протоколът за удължаване срока на действие на споразумението за научно-технологично сътрудничество със САЩ"}
{"url": "http://www.focus-news.net/news/2018/08/22/2558806/nova-makedoniya-makedoniya-demarkatsiya-za-razdelyane-na-predateli-i-patrioti.html", "text": "Под заглавие „Демаркация за разделянe на предатели и патриоти“ електронното издание на първия скопски вестник –  „Нова Македония“  публикува статия за продължаващите коментари около идеята за корекция на границата между Косово и Сърбия, а също и влиянието на идеята върху останалите страни в региона.  \r\nС евентуалното решаване на косовския въпрос все по-силно се чуват изявления за пътя на независимостта, по който би поела Република Сръбска. Най-гръмогласен в това отношение е президентът й Милорад Додик, макар част от обществото в Босна и Херцеговина да е уверена, че призивите му са просто част от предизборната му кампания. Въпреки това, той преди седем месеца в интервю за германската медия Deutsche Welle Додик заяви, че не е готов за война, що се отнася до отделянето на Република Сръбска от Босна и Херцеговина, но подчерта, че има начини това да се случи по мирен път.  \r\n„Когато Додик говори за разграничаване, той преди всичко говори за подялба на Косово. Додик представлява основата на сръбския национализъм и е продължение на политиката от 1990-те години. Додик със сигурност иска прекрояване на границите, а това означава и разделение на Босна и Херцеговина според неговата визия. Това означава и по-нататъшно влияние върху Черна гора, т.е. разделението на Косово. Демаркация, която би означавала, че част от северната част на Косово ще принадлежи на Сърбия. Но разделянето на Косово ще донесе нестабилност на региона“, обяснява Изабела Кисич от сръбския клон на Хелзинкския комитет. \r\nС подобна позиция е и Даниел Сървър, професор в американския университет „Джон Хопкинс\", според когото промяната на границите на Балканите е сравнимо с отварянето на кутията на Пандора. \r\n„Системата, който е създадена след Дейтънското споразумение, не е съвършена, но е много по-добра от това, което  съществуваше преди провеждането на мирната конференция. Време е хората от Балканите да станат и да кажат, че не искат да губят повече време за  промяна на границите, които ще изчезнат онзи момент, когато ще постигнем основните стратегически цели, необходими за влизане в НАТО и в Европейския съюз“, обяснява професорът.  \r\nСлед последното изявление на Додик от американското посолство на САЩ подчертаха, че не е възможно да се сравнява независимостта на Косово с тази на Република Сръбска. Американската дипломатическа мисия напомни, че Дейтънското споразумение не дава право на автономните области да се отделят. От посолството на Русия на свой ред подчертаха, че въпросът е хипотетичен и не желаят да го коментират.  \r\nВ началото на тази седмица РТС, позовавайки се на изявления на косовски официални лица пред медиите в Прищина, съобщи, че косовската страна е започнала подготовката за демаркация на границата със Сърбия. \r\n„Подготовката започняа по искане от косовския премиер Рамуш Харадинай и включва събиране на фактографска документация, и изработване на стратегия“, поясни Шпейтим Билич, председател на правителствената комисия за границите на Косово. \r\nПрищинските медии съобщават, че на следващата среща между косовския президент Хашим Тачи и държавния глава на Сърбия Александър Вучич в Брюксел може да бъде разгледан въпросът за корекция на границите. \r\nКосовският министър-председател Рамуш Харадинай се противопостави остро на предложението на държавния глава на най-младата държава на Балканите за „корекция на границата със Сърбия“. Харадинай подчерта, че подобни опити трябва да бъдат разглеждани като национално предателство и предупреди, че всеки, който настоява за такива, всъщност приозвава към война.  \r\n„За промяна на границите нямам мандат нито аз, нито президентът Тачи, нито който и да било друг. Ще приемем Прешевската долина с удоволствие, ако Сърбия ни я даде доброволно, но никой няма право да преговаря за територията на независимата държава Косово“, категоричен бе Харадинай. Тереза Герова", "date": "2018.08.22", "title": "„Нова Македония“ (Македония): Демаркация за разделянe на предатели и патриоти"}
{"url": "http://www.focus-news.net/news/2018/08/22/2558824/pravitelstvoto-odobri-zakonoproekt-za-promeni-v-zakona-za-zashtita-na-klasifitsiranata-informatsiya.html", "text": "Правителството одобри проект на Закон за изменение и допълнение на Закона за защита на класифицираната информация. Това съобщиха от  правителствената информационна служба . С предлагания законопроект се цели усъвършенстване и разширяване обхвата на нормативната уредба, свързана със сигурността на автоматизираните информационни системи или мрежи, използвани за работа с класифицирана информация и поетапно синхронизиране на българското законодателство с европейската законова рамка и тази на НАТО, произтичащо от членството на Република България в Европейския съюз и НАТО. \r\nОсновните положения в законопроекта са в следните аспекти: \r\n1. Заменят се съществуващи и се въвеждат нови основни понятия и термини по аналогия с регламентиращите документи по сигурността на комуникационните и информационни системи на Европейския съюз и НАТО. \r\n2. Допуска се междусистемна връзка на системи, предназначени за класифицирана информация с информационни системи, предназначени за некласифицирана информация, както и към публични мрежи и Интернет при спазване на строго определени изисквания.", "date": "2018.08.22", "title": "Правителството одобри законопроект за промени в Закона за защита на класифицираната информация"}
{"url": "http://www.focus-news.net/news/2018/08/22/2558826/balgarskata-delegatsiya-na-kongresa-na-vsemirniya-poshtenski-sayuz-e-upalnomoshtena-da-podpishe-dokumenti-za-modernizirane-na-poshtenskite-uslugi.html", "text": "Българската делегация на извънредния конгрес на Всемирния пощенски съюз, който ще се проведе от 3 до 7 септември в Адис Абеба, Етиопия, е упълномощена да подпише документи, които са свързани с модернизирането на пощенските услуги. Това съобщиха от  правителствената информационна служба . Сред тях са Уставът на организацията, Общият правилник, Всемирната пощенска конвенция, заключителният протокол и споразумение за услугите по пощенските плащания. Съставът на делегацията и българската позиция за форума бяха одобрени с решение на Министерския съвет от 1 август 2018 г.", "date": "2018.08.22", "title": "Българската делегация на конгреса на Всемирния пощенски съюз е упълномощена да подпише документи за модернизиране на пощенските услуги"}
{"url": "http://www.focus-news.net/news/2018/08/22/2558825/veliko-tarnovo-zakriti-sa-dve-uchilishta-na-teritoriyata-na-oblastta-predi-nachaloto-na-novata-uchebna-20182019-godina.html", "text": "Закрити са две училища на територията на област Велико Търново преди началото на новата учебна 2018/2019 година. Това са Начално училище „Никола Козлев“ в град Лясковец и Основно училище „Хаджи Димитър и Стефан Караджа“ в село Караисен, община Павликени. Това съобщи за  Радио „Фокус“ – Велико Търново  началникът на Регионалното управление по образование инж. Розалия Личева. Тя уточни, че законовата процедура за затварянето и на двете училища е напълно спазена. Причината е постоянно намаляващият брой на учениците и невъзможността за увеличението му. „Къде ще бъдат прехвърлени децата от закритите школа решават техните родители. Въпреки това за град Лясковец приемното училище е СУ „Максим Райкович“. В община Павликени приемащо училище е СУ „Бачо Киро“. Там ще се съхраняват документацията и имуществото на закритото училище. Но пак казвам, родителите сами могат да направят избор къде децата им да продължат образованието си“, категорична бе инж. Личева. Тя допълни, че броят на учениците в закритите училища е бил около 10. \r\nЛуиза ТРАНЧЕВА", "date": "2018.08.22", "title": "Велико Търново: Закрити са две училища на територията на областта преди началото на новата учебна 2018/2019 година"}
{"url": "http://www.focus-news.net/news/2018/08/22/2558828/prieti-sa-promeni-v-ustroystveniya-pravilnik-na-ia-odit-na-sredstvata-ot-es.html", "text": "Правителството прие промени в Устройствения правилник на Изпълнителната агенция „Одит на средствата от ЕС” (ИА ОСЕС). Това съобщиха от  правителствената информационна служба . \r\nС направените изменения се обезпечава дейността по осигуряване на информационните и комуникационните технологии на Агенцията и поддръжката на компютърната техника и програмното осигуряване, като се предоставя възможност за възлагане на дейността на външен изпълнител. \r\nИзпълнението на специфични одитни дейности по програмите, съфинансирани от Финансовия механизъм на Европейското икономическо пространство и Норвежкия финансов механизъм за периода 2014-2021 г., се прехвърля от дирекция „Одити на средствата по териториално сътрудничество и други програми” към дирекция „Одити на средствата по регионална политика”. За ресурсното обезпечаване на извършването на одитната дейност по този финансов механизъм се прехвърлят необходимите щатни бройки от дирекция „Одити на средствата по социална политика и образование” и дирекция „Одити на средствата по териториално сътрудничество и други програми” към дирекция „Одити на средствата по регионална политика”, като в структурата на дирекция „Одити на средствата по регионална политика” се обособяват два отдела. \r\nНаправените изменения не водят до увеличаване на щатната численост на ИА ОСЕС, а финансовото и ресурсно обезпечаване на промените ще се извърши в рамките на бюджета на Агенцията.", "date": "2018.08.22", "title": "Приети са промени в Устройствения правилник на ИА „Одит на средствата от ЕС”"}
{"url": "http://www.focus-news.net/news/2018/08/22/2558831/stara-zagora-trakiyski-sarvayvar-razhodka-vav-vremeto-za-parva-godina-vklyuchva-programata-na-praznitsi-v-dolinata-na-trakiyskite-tsare-v-kazanlak.html", "text": "\"Тракийски сървайвър – разходка във времето\" е състезание – игра за възрастни, което е включено за първа година в програмата на Празници в Долината на тракийските царе. Това каза за  Радио „Фокус“  Сребра Касева, началник – кабинет на кмета на Община Казанлък. В рамките на проявата ще бъдат включени разнообразни дейности, свързани с физическа и умствена активност на участниците. Сред тях са и решаване на логически задачи, свързани с начина на живот на траките. Участниците в сървайвъра ще трябва да покажат и физически умения – като цепене на дърва, плуване, преминаване през тунели, носене на торби с пясък до 20 килограма, стрелба с лък. Като организатори в състезанието ще вземат участие и спортни клубове от Казанлък. Клубовете по ориентиране, по стрелба с лък, по катерене ще помагат при извършване на различните дейности. Тази година в състезанието могат да участват максимум 75 отбора по двойки. Трасето е дълго 6 километра. \r\nСтартът на играта ще бъде в 10.00 часа сутринта на 1 септември от катерачната стена до Младежкия дом в Казанлък. „Оказва се, че интересът е голям и не знам дали ще има възможност да се включат всички желаещи. Виждайки, че този формат е успешен, възнамеряване догодина да разширим обхвата и в играта да се включат повече отбори“, каза Касева.  \r\nЗаписването за участие в Тракийски сървайвър става на сайта на Община Казанлък. Таксите за участие са различни, в зависимост от времето на записване спрямо старта на състезанието, те също са публикувани на сайта на Общината. Таксата ще бъде най – висока при записване в деня на състезанието, ако все още има останали свободни места. \r\nСлавяна ГАЙДАРОВА", "date": "2018.08.22", "title": "Стара Загора: \"Тракийски сървайвър – разходка във времето\" за първа година включва програмата на Празници в Долината на тракийските царе в Казанлък"}
{"url": "http://www.focus-news.net/news/2018/08/22/2558832/sliven-parviyat-saniran-blok-po-programata-za-energiyna-efektivnost-v-grada-e-ofitsialno-zavarshen.html", "text": "Първият саниран блок по Националната програма за енергийна ефективност на многофамилни жилищни сгради (НПЕЕМЖС) е готов. Това съобщиха от  Община Сливен . Напълно завършен и въведен в експлоатация е блок № 30 в ж.к. „Сини камъни“. Строежът е изпълнен в съответствие с одобрените проекти. \r\nОт Дирекция „Общинска инфраструктура“ съобщиха, че се очаква в рамките на два месеца да завърши санирането на първата група от 12 жилищни сгради. От там допълниха още, че в момента се работи по втората група, която включва 18 блока. Очаква се строителните дейности да започнат през месец октомври. \r\nЗа останалите 21 блока Община Сливен е в процедура на избор на изпълнители. \r\nОбщо 51 са жилищните сгради в Сливен, които ще бъдат обновени по Националната програма за енергийна ефективност.", "date": "2018.08.22", "title": "Сливен: Първият саниран блок по програмата за енергийна ефективност в града е официално завършен"}
{"url": "http://www.focus-news.net/news/2018/08/22/2558836/voennotransportnata-aviatsiya-shte-otbelezhi-70-ata-si-godishnina.html", "text": "Заместник-министърът на отбраната Атанас Запрянов и началникът на отбраната генерал Андрей Боцев ще присъстват на отбелязването на 70-ата годишнина от създаването на военнотранспортната авиация на Република България и празника на 16-а транспортна авиогрупа утре, 23 август, от 10.30 часа. Това съобщиха от пресцентъра на  Министерството на отбраната . Поканени на събитието са още президентът и върховен главнокомандващ на Въоръжените сили Румен Радев, командирът на Военновъздушните сили генерал-майор Цанко Стойков, представители на държавната администрация, командири на военни формирования и други.", "date": "2018.08.22", "title": "Военнотранспортната авиация ще отбележи 70-ата си годишнина"}
{"url": "http://www.focus-news.net/news/2018/08/22/2558837/plovdiv-predstoi-remont-na-ulitsi-v-15-naseleni-mesta-na-teritoriyata-na-obshtina-karlovo.html", "text": "Предстои ремонт на улици в 15 населени места на територията на община Карлово. Това каза за  Радио „Фокус“ – Пловдив  заместник-кметът на Общината Данка Люртова. Тя уточни, че предстои сключване на договор с изпълнителите, като ремонтите са стъпка от изпълнението на инвестиционната програма на Общината. „Ще се извърши ремонт на улици, посочени от кметовете на съответните населени места. Ще се постави подходящата настилка. От 50 години тези улици са без тротоари и без никаква настилка, тоест в състояние, в което е почти невъзможно да се движиш с автомобил, да не говорим за пешеходци“, коментира Данка Люртова. Тя анонсира, че предстои и сключване на договор с изпълнители по Националната програма за енергийна ефективност на многофамилни жилищни сгради, за да се санира и последният от общо 24-те блока, които бяха одобрени по програмата. „Целта е да го започнем и напролет да сме приключили, а при евентуално финансиране от Българската банка за развитие да започнем работа и по останалите блокове, за които имаме готовност“, коментира Люртова. \r\nЗаместник-кметът на Община Карлово каза още, че са започнали дейности по разширяване на гробищния парк на града. Първият етап от проекта е заграждане и ограждане на 17 декара с плътна ограда, след което ще бъдат направени нови парцели. „Поетапно Община Карлово ще заделя средства от бюджета, за да можем да завършим проекта, според които ще бъдат изградени алеи с настилка и самите гробни места. Предвижда се също строеж на параклис и нова обредна зала, в която да се правят нужните ритуали“, каза Данка Люртова. Тя добави, че предстои и започване на благоустрояване на площадно пространство в град Баня. „Това е зелена площ, северно от площада в града. Предвидено е да се положи нова настилка от унипаваж по архитектурен детайл, да се поставят нови детски съоръжения и фитнес уреди на открито“, обясни Люртова и уточни, че проектът ще се изпълнява и ще бъде завършен в рамките на около три месеца. \r\nТони МИХАЙЛОВ", "date": "2018.08.22", "title": "Пловдив: Предстои ремонт на улици в 15 населени места на територията на община Карлово"}
{"url": "http://www.focus-news.net/news/2018/08/22/2558834/stara-zagora-reditsa-atraktsii-predlaga-obshtina-kazanlak-v-dnite-na-praznitsi-v-dolinata-na-trakiyskite-tsare.html", "text": "Редица атракции предлага Община Казанлък в дните на Празници в Долината на тракийските царе, каза за  Радио „Фокус“  Сребра Касева, началник кабинет на кмета. В Лапидариума на Исторически музей „Искра“ в съботния ден на 1 септември от 16.00 до 18.00 часа всеки, който желае, ще може да се облече в тракийско облекло, да се снима и в рамките на един час да получи своята снимката. 10 лева е цената на тази атракция. Тракийските облекла са зашити в рамките на проект на Община Казанлък „Докоснати от древността“. Разходка с кон в района на парк „Тюлбето“ е атракция за посетителите на Празниците, която организаторите предлагат за втора поредна година, като тя също се заплаща. В празничните дни ще се движат атракционни влакчета, като цената на билета е 1 лв.  \r\nСлавяна ГАЙДАРОВА", "date": "2018.08.22", "title": "Стара Загора: Редица атракции предлага Община Казанлък в дните на Празници в Долината на тракийските царе"}
{"url": "http://www.focus-news.net/news/2018/08/22/2558829/gd-granichna-politsiya-intenziven-e-trafikat-na-granitsite-sas-sarbiya-gartsiya-turtsiya-i-rumaniya.html", "text": "Интензивен е трафикът на границите със Сърбия, Гърция, Турция и Румъния, съобщиха от пресцентъра на  ГД \"Гранична полиция\" . На българо-турската граница трафикът е интензивен за товарни автомобили на изход. На българо-румънската граница е интензивен на ГКПП \"Дунав мост\" - Русе и ГКПП \"Дунав мост\" - Видин също за товарни автомобили на изход.  На границата с Македония трафикът е нормален на всички гранични контролно-пропускателни пунктове. \r\nПо информация на дружеството \"Дунав мост Видин – Калафат\" АД, от 25 юли до 25 август 2018 г. ще бъде извършван ремонт на участък от пътя преди ГКПП Видин. За този период временно движението ще се осъществява двупосочно в едно платно.", "date": "2018.08.22", "title": "ГД \"Гранична полиция\": Интензивен е трафикът на границите със Сърбия, Гърция, Турция и Румъния"}
{"url": "http://www.focus-news.net/news/2018/08/22/2558833/anna-konukova-direktsiya-sotsialno-podpomagane-varna-noviyat-krizisen-tsentar-za-detsa-v-grada-mnogo-chesto-se-polzva-speshno.html", "text": "Новият Кризисен център за деца в града много често се ползва спешно, сочи анализът на дейностите по прилагане мерки за закрила на детето на територията на община Варна и община Аксаково през първото шестмесечие на 2018 година. Това каза за  Радио „Фокус“ – Варна  Анна Конукова, ръководител на отдел „Закрила на детето“ към Дирекция „Социално подпомагане“ – Варна. Кризисният център за деца е с капацитет 20 места. През полугодието от Дирекция „Социално подпомагане“ – Варна са били настанени 14 деца, 12 от които в Кризисния център във Варна. Пет деца, чужди граждани, са били настанени в Кризисния център от социалната дирекция в Генерал Тошево, тъй като родителите им са били задържани за незаконно преминаване на границата на страната. През периода са били настанени и още четири деца от други градове на Североизточна България. През първото полугодие в звено „Майка и бебе“ са настанени две майки от родилно отделение с новородените бебета, три бременни от Кризисния център, майка с дете на 1 година от семейна среда, а  за една непълнолетна майка и бебето й настаняването е продължено. Две майки с три деца са били настанени в Кризисния център за жени, жертви на насилие. \r\nМарияна ВАЛЕНТИНОВА", "date": "2018.08.22", "title": "Анна Конукова, Дирекция „Социално подпомагане“ – Варна: Новият Кризисен център за деца в града много често се ползва спешно"}
{"url": "http://www.focus-news.net/news/2018/08/22/2558839/veliko-tarnovo-obrazovatelni-eksperti-uchiteli-politsai-i-sotsialni-rabotnitsi-otnovo-zapochvat-kampaniya-za-vrashtane-na-detsata-v-uchilishte.html", "text": "Образователни експерти, учители, полицаи и социални работници отново започват кампания за връщане на децата в училище. Инициативата стартира през 2017 година на територията на цялата страна, а през настоящата година механизма е подобрен, обясни пред  Радио „Фокус“ – Велико Търново  инж. Розалия Личева, началник на Регионалното управление по образование. На територията на областта ще работят общи 55 екипа. Те ще обхождат различни райони в отделните общини, като във всеки един има училище и детска градина. „Миналата година бе създадена и Единна информационна система за реализиране на механизма, която до голяма степен облекчава комуникацията между участниците в екипите“, коментира още инж. Личева. Тя увери, че ако е наложително, ще се търси помощ и от други експерти. За момента Регионалното управление се е обърнало към неправителствената организация „Амалипе“, която има медиатори в различни населени места от областта. Те ще работят с деца от малцинствените групи. \r\nЛуиза ТРАНЧЕВА", "date": "2018.08.22", "title": "Велико Търново: Образователни експерти, учители, полицаи и социални работници отново започват кампания за връщане на децата в училище"}
{"url": "http://www.focus-news.net/news/2018/08/22/2558841/kyustendil-poradi-propadane-na-patnoto-platno-e-ogranicheno-dvizhenieto-na-tovarni-avtomobili-nad-35-tona-po-patya-smolichano-pelatikovo.html", "text": "Поради пропадане на пътното платно е ограничено движението на товарни автомобили над 3,5 тона по пътя Смоличано – Пелатиково. Това съобщи за  Радио „Фокус” – Кюстендил  дежурният в Областно пътно управление – Кюстендил. Ограничението важи за участъка от километър 10 до километър 14 от пътя. Мястото е сигнализирано с пътни знаци. Въведеният обходен маршрут е Згурово – Невестино – Друмухар – Ваксево. Срокът е до 31 август. В участък от пътя Бобов дол – Жедна се изгражда нов път заради свлачище. Водачите на моторни превозни средства трябва да се движат с повишено внимание, мястото е сигнализирано съгласно проект за временна организация и безопасност на движението със срок до 8 септември. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”. \r\nВенцеслав ИЛЧЕВ", "date": "2018.08.22", "title": "Кюстендил: Поради пропадане на пътното платно е ограничено движението на товарни автомобили над 3,5 тона по пътя Смоличано – Пелатиково"}
{"url": "http://www.focus-news.net/news/2018/08/22/2558838/bsp-v-gotse-delchev-garmen-i-hadzhidimovo-sa-kategorichno-protiv-priemaneto-na-bokluk-ot-blagoevgrad.html", "text": "Общинските съвети на БСП в Гоце Делчев, Гърмен и Хаджидимово се обявяват категорично против част от боклука на Благоевград да бъде депониран на Регионалното депо за неопасни отпадъци, което обслужва три общини. Това съобщиха от пресцентъра на  БСП . „За нас е напълно непонятно, как е възможно подобни решения да се взимат еднолично, без да се иска мнението на засегнатите страни, без да се чуе становището на местната общност. Не разбираме и какви са мотивите за подобно предложение – защо е избрано точно депото в Гоце Делчев, което обслужва район с близо 60 000 души население?“, това попитаха в декларация социалистите. Те заявяват, че е непълно необосновано да се намери някакво временно решение за боклука на Благоевград, като за сметка на това се създаде огромен проблем на три други общини – при това с много по-малки финансови възможности и бюджети. „Всеки човек може да си даде сметка, какво означава, ако в Регионалното депо в Гоце Делчев, което и без това е с почти изчерпан капацитет, се депонират допълнителни количества отпадъци. Животът му ще бъде съкратен най-малко със седем месеца и много скоро нашите три общини могат да се окажат в подобна позиция – да търсят къде да депонират своите отпадъци“, подчертават от БСП. Според тях най-големият проблем ще бъде огромната финансова тежест за местното население - извозването на отпадъците до друго депо - най-близкото възможно, ще доведе до поскъпване на таксата за битови отпадъци поне 3 пъти. „За хората в тези бедни общини с висока безработица – особено Гърмен и Хаджидимово, подобно финансово бреме ще бъде непосилно“, категорични са социалистите. Те не разбират и коментара на кмета на община Благоевград, който смята, че решението на местните парламенти не е солидарно. „Солидарно с какво и с кого? За нас не са ясни мотивите, поради които се предлага точно в Гоцеделчевското депо да бъде извозван боклука на Благоевград. Защо това да не се прави в София – разстоянието е много по-близо, а освен това има и завод за преработка на отпадъците? Можем само да предполагаме, че има други мотиви за това – финансови и политически“, посочват още в декларацията.  \r\n„Категорични сме, че няма да допуснем в никакъв случай депонирането на част от отпадъка на Благоевград на Регионалното депо в Гоце Делчев. Призоваваме управляващите да проявят здрав разум, да се вслушат в мнението на местната власт и на населението в тези три общини и да не допускат създаването на допълнително напрежение, което може да ескалира в масови протести“, заявяват от БСП. „В случай, че волята на общинските ръководства и на хората не бъде зачетена, заявяваме категоричното си мнение, че ще отстояваме нашата позиция и правата ни с всички възможни законови средства“, категорични са социалистите.", "date": "2018.08.22", "title": "БСП в Гоце Делчев, Гърмен и Хаджидимово са категорично против приемането на боклук от Благоевград"}
{"url": "http://www.focus-news.net/news/2018/08/22/2558835/dzhon-boltan-sanktsiite-sreshtu-iran-imat-efekt-no-promyanata-na-rezhima-ne-e-chast-ot-politikata-na-sasht.html", "text": "Съветникът по национална сигурност на Белия дом Джон Болтън заяви, че санкциите срещу САЩ имат силен ефект върху икономиката на Иран и неговото обществено мнение, но промяната на режима в Техеран не е част от политиката на Вашингтон, предава   Reuters. \r\n„Нека бъда ясен, налагането на санкциите има значителен ефект върху икономиката и общественото мнение в Иран“, заяви Болтън по време на посещението си в Израел. Той изясни, че „промяната на режима в Иран не е политика на САЩ“. „Но ние искаме масивна промяна в поведението на режима“, добави съветникът. \r\nИранската икономика има проблеми с безработицата и инфлацията и риалът е загубил половината си стойност от април насам. Засилването на санкциите, както се планира през ноември, може да влоши положението допълнително. \r\n„Мисля, че ефектите, особено икономическите, са по-силни от очакваното“, допълни Болтън. „Иранската активност в региона продължава да бъде войнствена – това, което правят в Ирак, в Сирия, това което правят чрез движението „Хизбулла“ в Ливан, това, което правят в Йемен, това че заплашват Ормузкия пролив“, допълни той.  Виктор Турмаков", "date": "2018.08.22", "title": "Джон Болтън: Санкциите срещу Иран имат ефект, но промяната на режима не е част от политиката на САЩ"}
{"url": "http://www.focus-news.net/news/2018/08/22/2558827/washington-times-dzhon-boltan-zayavi-che-nyama-vremevi-ramki-za-blizkoiztochniya-miren-plan-na-donald-tramp.html", "text": "Съветникът по национална сигурност на Белия дом Джон Болтън заяви, че няма поставени времеви рамки за представянето на дългоочаквания план на администрацията на САЩ за мира в Близкия изток, пише   Washington Times. \r\nБолтън заяви, че има постигнат „голям прогрес“, но отказа да каже какво предвижда планът и кога ще бъде публикуван. Наскоро администрацията на президента Доналд Тръмп започна да засилва екипа си за близкоизточна политика.  \r\n„Работата продължава. Има много консултации и няма решение за график кога ще бъдат представени детайли по плана“, заяви Болтън по време на посещението си в Израел. Той допълни, че палестинците се използват „като агенти на радикални лидери за техните собствени политически цели“ и че когато планът бъде представен, те ще открият, че Тръмп иска да им даде шанс за достоен живот.   Виктор Турмаков", "date": "2018.08.22", "title": "Washington Times: Джон Болтън заяви, че няма времеви рамки за близкоизточния мирен план на Доналд Тръмп"}
{"url": "http://www.focus-news.net/news/2018/08/22/2558842/sliven-pogrebenieto-na-pochinalata-sled-razhdane-reneta-tomova-shte-e-na-23-avgust.html", "text": "Семейството и приятелите на починалата след раждане Ренета Томова ще се сбогуват с нея утре, четвъртък – 23 август. Поклонението ще се състои в 12.00 часа в катедрален храм „Свети Димитър“. Погребението ще се извърши от 14.00 часа на Новоселските гробища. \r\n33-годишната Ренета Томова загина след тежко раждане на 17 август, след като роди дъщеря си Мария. Заради смъртта ѝ има образувано досъдебно производство и вътрешноболнична проверка. \r\nТърсят се и доброволци, които да помагат на конната база, на която Ренета Томова работеше с деца и осъществяваше хипотерапия с деца с увреждания. Желанието на нейното семейство е Конна база „Табора“ да продължи да работи в памет на Рени, но те не могат да се справят сами. Рени бе граждански активист, природозащитник, бегач на маратони, събираше средства за оборудване на детските отделения в областната болница „Д-р Иван Селимински“, където и почина. \r\nЛюдмила ЙОРГОВА", "date": "2018.08.22", "title": "Сливен: Погребението на починалата след раждане Ренета Томова ще е на 23 август"}
{"url": "http://www.focus-news.net/news/2018/08/22/2558844/yavor-govedarov-kmet-na-taran-8-sa-parvoklasnitsite-v-seloto-prez-sledvashtite-godini-broyat-im-shte-se-uvelichava.html", "text": "Тази година в село Търън ще има по-малко първокласници от обикновено и те ще са 8, като ще се сформира маломерна паралелка. Това каза за  Радио „Фокус“ – Смолян  кметът на Търън Явор Говедаров. По думите му през последните години се очертава тенденция на всеки 4-5 години да има една, в която децата в първи клас са по-малко, но се очаква броят им да се увеличава през следващите години. Училището в Търън е средищно и в него учат по 2-3 деца от съседните села Подвис, Ряка, Требище и други. През новата учебна година децата в четвърти клас ще са 20, в трети – 15, във втори са 12 деца. „Следващата година пак започват да растат и постепенно за няколко години пак ще достигна бройка от над 20 деца“, поясни Говедаров, позовавайки се на броя на децата в детската градина и подчерта, че никога не са имали нулева година в училището. Той посочи, че в учебното заведение в селото ще учат около 85 деца, но през септември ще стане ясен окончателният брой на децата, защото дотогава продължават записванията. \r\nКметът на Търън отбеляза, че имат готовност за старта на учебната година. В детската градина е сменена дограмата със средства от Община Смолян. В нея има около 45 деца в две групи. Броят на децата в тази възраст е по-висок, но има деца, които не посещават детското заведение, тъй като за тях се грижат баби и дядовци. От началото на тази година в Търън има около 7-8 новородени деца, каза още кметът Говедаров. \r\nНели ГЕРГЬОВСКА", "date": "2018.08.22", "title": "Явор Говедаров, кмет на Търън: 8 са първокласниците в селото, през следващите години броят им ще се увеличава"}
{"url": "http://www.focus-news.net/news/2018/08/22/2558847/burgas-intenzivno-e-dvizhenieto-po-oblastnata-patna-mrezha.html", "text": "Интензивно е движението по областната пътна мрежа, предаде репортер на  Радио „Фокус“ – Бургас . Натоварено е движението по пътя Бургас – Поморие – Равда ­– Слънчев бряг в двете посоки, както и това по пътя Бургас – Атия – Черноморец – Созопол. Интензивно е движението и на входно-изходните пътни артерии на Бургас. \r\nПродължават частичните кърпежи от км 324 до км 359 по АМ „Тракия“ в отсечката Карнобат-Ветрен. Работни екипи има и по пътя Провадия-Айтос, където се ремонтират мантинели, както и на отсечките Просеник-Гюльовца и Равнец – Трояново. \r\nВодачите трябва да се движат с повишено внимание и съобразена скорост. \r\nИнтензивно е движението по бургаските улици и булеварди – „Демокрация“, „Сан Стефано“, „Тодор Александров“, „Иван Вазов“, „Христо Ботев“, „Уилям Гладстон“, „Булаир“ и „Цар Симеон“. \r\nДеница ДИМИТРОВА", "date": "2018.08.22", "title": "Бургас: Интензивно е движението по областната пътна мрежа"}
{"url": "http://www.focus-news.net/news/2018/08/22/2558845/veliko-tarnovo-uchebniyat-korpus-na-su-vladimir-komarov-shte-bade-gotov-do-parviya-ucheben-den.html", "text": "До първия учебен ден ще бъде готов учебният корпус на Средно училище „Владимир Комаров“ във великотърновския квартал „Чолаковци“. Сградата на учебното заведение е обект на основен ремонт, а на 17 септември учениците ще бъдат посрещнати в нови класни стаи. Това съобщиха от пресцентъра на  Община Велико Търново . \r\nВ училището ще бъдат обновени всички вътрешни помещения, обзавеждането, ВиК- и ел-инсталациите, стъпалата и козирките, дворът, игрището и трибуните, монтирани ще бъдат рампа и асансьор, както и ново външно осветление.  \r\nКметът на Велико Търново Даниел Панов провери напредъка на дейностите в сградата на училището. Той посети и детска градина „Пролет“, където също се извършва основен ремонт на сградата. Изцяло обновени стаи и помещения, обзавеждане и инсталации ще зарадват децата през септември. \r\nОсновните ремонти в двете учебни заведения са част от проекта на Община Велико Търново за модернизация на образователната инфраструктура, финансиран по ОП „Региони в растеж“ 2014-2020. В проекта е заложено обновяване на общо три училища – СУ „Владимир Комаров“, СУ „Г. С. Раковски“, Спортно училище, както и в три детски градини – „Рада Войвода“, „Пролет“ и „Ален мак“.", "date": "2018.08.22", "title": "Велико Търново: Учебният корпус на СУ „Владимир Комаров“ ще бъде готов до първия учебен ден"}
{"url": "http://www.focus-news.net/news/2018/08/22/2558846/gabrovo-zapochnaha-tarzhestvata-posveteni-na-141-ta-godishnina-ot-shipchenskata-epopeya.html", "text": "Откриването на тържествата, посветени на 141-та  годишнина от Шипченската епопея, се превърна в истински празник за свободата, съобщиха от  Областна администрация – Габрово . Областният управител на  Габрово Невена Петкова, инициатор на тази инициатива, приветства всички в началото на мероприятието „С поглед към Шипка“. „Днес празнуваме свободата – онази, която ни дава правото да реализираме себе си по най-добрия начин, онази, която ни дава възможност да градим бъдещето за нашите деца“, каза Невена Петкова и отправи благодарност към всички, допринесли за организацията. В събитието се включиха и кметът на община Габрово Таня Христова, областните управители на Стара Загора и Ловеч – Гергана Микова и Георги Терзийски, началника на РУО – Габрово и РБ „Априлов – Палаузов“, директорът на НПМ „Шипка – Бузлуджа“. \r\nПрез целия ден в градинката с мечето в Габрово имаше песни, игри, забавления за малки и големи, изпълнения на патриотични стихотворения, пушки, саби, униформи, пъзели, макети, награди, а усмивките не слизаха от лицата на децата. Голям  бе интересът към анимационния филм „Епопеята за Шипка“, а краят на вечерта завърши с прожекция на „Героите на Шипка“. В следващите няколко дни пространството до Караваната ще бъде украсено от прекрасните фотографии, подредени в изложба наречена „Среща на Шипка“ дело на фотографи от Севера и Юга. \r\nТържествата, посветени на Шипченската епопея, продължават днес с официално откриване на изложбата на д-р Тошо Пейков „Незабравимите български опълченци“. Тя ще бъде представена от автора в 17:30 часа в ХГ „Христо Цокев“ и ще остане в Габрово до 5 септември.", "date": "2018.08.22", "title": "Габрово: Започнаха тържествата, посветени на 141-та годишнина от Шипченската епопея"}
{"url": "http://www.focus-news.net/news/2018/08/22/2558830/telma-makedoniya-talat-dzhaferi-shte-rakovodi-koordinatsionniya-organ-za-kampaniyata-na-referenduma.html", "text": "Парламентът Македония ще създаде Координационен орган за провеждане на референдума за името на държавно ниво на 30 септември, който ще бъде воден от председателя на законодателния орган Талат Джафери и ще проведе публична кампания. Членове на органа ще бъдат заместник-председателите и координаторите на парламентарните групи, предава скопският телевизионен канал   „Телма“. \r\nПарламентът ще даде възможност на всички депутати, които са „за“, „против“ или „бойкот“ на референдума, пропорционално според това, което са обявили, да бъдат представени и да могат да изразят своите становища и аргументи пред обществото. \r\nПарламентът ще се обърне и днес с писмо до правителството, откъдето ще иска средства за провеждане на публичната кампания, за която ще открие специална сметка.  Виктор Турмаков", "date": "2018.08.22", "title": "„Телма“ (Македония): Талат Джафери ще ръководи координационния орган за кампанията на референдума"}
{"url": "http://www.focus-news.net/news/2018/08/22/2558840/korabelru-balgariya-shte-otdeli-24-miliona-leva-za-predotvratyavane-za-ekologichna-katastrofa-v-cherno-more.html", "text": "Правителството на България отдели 2,4 милиона лева за ликвидирането на заплахата за екологична катастрофа на южното крайбрежие на Черно Море, предава специализираният руски информационен портал за морско дело   Korabel.ru. \r\n„На оперативно съвещание бе взето решение за незабавното начало на работата по изпомпването на мазут от потънал преди сто години параход. Нашите изчисления показват, че работата може да приключи след 50 дни и за целта са отделени 2,4 милиона лева“, съобщи министърът на транспорта Ивайло Московски. \r\nВодолазите изясниха, че замърсяването идва от американския параход „Мопанг“, потънал през 1921 г. в Созополския залив. След серия бури този месец неговият прояден от ръждата корпус започна да протича мазут. На съда има до 650 тона гориво. В България има само две компании, които имат оборудването на тази сложна подводна работа, но нито една не е източвала гориво от съд, потънал преди сто години. \r\nПо-рано водолазът Михаил Заимов, който е разследвал кораба, разказа, че при предварителния оглед на резервоарите на съда са открити десет пробойни, от които тече мазут. На тях са поставени временни запушалки, но според него „днес корабът е своеобразна екологическа бомба, която може да се взриви всеки момент, корпусът е ръждясал и всеки момент във водата могат да попаднат повече от 100 тона гориво“.  Виктор Турмаков", "date": "2018.08.22", "title": "Korabel.ru: България ще отдели 2,4 милиона лева за предотвратяване за екологична катастрофа в Черно море"}
{"url": "http://www.focus-news.net/news/2018/08/22/2558850/nikolay-hristev-ochevidets-sluchayat-s-voenniya-vertolet-ne-e-intsident-a-rezultat-ot-greshka.html", "text": "Случаят с военния вертолет не е инцидент, а резултат от грешка. Това коментира за  Агенция „Фокус“  Николай Христев, собственик на плувен комплекс в Асеновград. Той заяви, че е станал свидетел на друг инцидент с военния вертолет, който вчера закачи електропровод край село Цалапица, станал няколко минути по-рано. „Случката става около 18.10 часа. Имаме обществен басейн и ресторант над Асеновград. Стояхме пред ресторанта и изведнъж за секунди този въпросен вертолет беше на не повече от 20-30 метра от земята и вървеше към нас. Аз се показах на площадката и започнах да махам с двете ръце. Тогава той сви вдясно и тръгна надолу по скатовете да се пуска. Обърна надолу и тръгна втори път, явно се ядоса, че му махам. Тогава аз извадих телефона и той вече като видя, че го вадя, рязко сви вдясно и изчезна. Моето внуче се изплаши и започна да плаче. Той летеше буквално на 10 метра над къщите“, разказа Христев. „100% бяха пияни тези пилоти. Това са пълни глупости с тези птици. Същото, за което се твърди, че е инцидент го направи при нас, само че тук няма далекопроводи и нямаше какво да скъса. Те си правиха майтап нещо – той няма как да лети толкова ниско. Хората се изплашиха. Имаше и други хора тук, които могат да дадат показания. За мен това не е инцидент, това си е тяхна грешка“, коментира още той.", "date": "2018.08.22", "title": "Николай Христев, очевидец: Случаят с военния вертолет не е инцидент, а резултат от грешка"}
{"url": "http://www.focus-news.net/news/2018/08/22/2558852/veliko-tarnovo-futbolnata-sreshta-na-etar-sreshtu-stolichniya-levski-nalaga-promeni-v-dvizhenieto-kray-stadion-ivaylo.html", "text": "Великотърновският футболен тим „Етър ВТ“ приема отбора на столичния „Левски“ тази събота (25 август) от 18,45 часа. За гарантиране на сигурността и безопасността на феновете ще бъде въведена временна организация на движението край стадион „Ивайло“. Това съобщиха от пресцентъра на  Община Велико Търново . \r\nОт 8,00 ч. сутринта до 21,15 часа ще бъдат затворени улиците „Тодор Балина“ – от кръстовището с ул. „Йоновка“ до пресечката с ул. „Любен Каравелов“; ул. „Славянска“ – от кръстовището с бул. „Никола Габровски“ до пресичането й с ул. „Тодор Балина“; ул. „Филип Тотю“ – от кръстопътя с ул. „Славянска“ до пресечката с ул. „Бойчо Войвода“; ул. „Вела Благоева“ – в района на кръстовището с ул. „Славянска“. За този часови период се възстановява двупосочното движение по улица „Йоновка“.  \r\nПосетителите могат да използват за паркиране площадката, намираща се западно от стадион „Ивайло“, чийто вход е откъм ул. „Йоновка“.  \r\nОсвен подстъпите към спортния комплекс, ще бъде затворен и площадът пред „Ивайло“. Рестрикцията ще важи от 6,00 ч. сутринта до приключване на спортното събитие и изтеглянето на феновете.  \r\nПри необходимост органите на реда могат да ограничават или да спират движението на автомобили и по други улици.  \r\nНад 100 полицаи и частни охранители ще следят за реда преди, по време на и след футболната среща. Осигурен е оптимален пропускателен режим за влизане и напускане на стадиона.", "date": "2018.08.22", "title": "Велико Търново: Футболната среща на „Етър“ срещу столичния „Левски“ налага промени в движението край стадион „Ивайло“"}
{"url": "http://www.focus-news.net/news/2018/08/22/2558848/prokuraturata-vnese-obvinitelen-akt-sreshtu-desislava-ivancheva-bilyana-hristova-i-petko-dyulgerov.html", "text": "Днес в Специализирания наказателен съд е внесен обвинителен акт с подсъдими Десислава Иванчева, Биляна Христова и Петко Дюлгеров за престъпление по чл.302а, вр. чл.302, т.1 и т.2, вр. чл.301, ал.1, пр. І и ІІ от НК. Това съобщиха от пресцентъра на  Специализирания наказателен съд . Делото  е разпределено на ХІV състав с председател съдия Иво Хинов.", "date": "2018.08.22", "title": "Прокуратурата внесе обвинителен акт срещу Десислава Иванчева, Биляна Христова и Петко Дюлгеров"}
{"url": "http://www.focus-news.net/news/2018/08/22/2558853/krasimir-kostov-sfsmvr-varna-varnenskata-protivopozharna-sluzhba-razpolaga-s-tri-avtomobila-ot-modela-preobarnal-se-kray-plovdiv.html", "text": "Варненската противопожарна служба разполага с три автомобила от модела, преобърнал се край Пловдив. Това каза за  Радио „Фокус“ – Варна  Красимир Костов, заместник-председател на УС на Синдикалната федерация на служителите в МВР и действащ пожарникар във Варна, по повод състоянието на противопожарните автомобили във връзка с последния инцидент, при който загина 48-годишният мл. експерт Илиян Попов, а други двама пожарникари от екипа получиха различни травми и бяха хоспитализирани в болнично заведение. Красимир Костов заяви, че 130 автомобила от този тип са внесени в страната по тази програма. От синдикалната федерация искат проверка кой е одобрил доставката на тези автомобили по Оперативна програма „Околна среда“, както и дали те отговарят на заложените спецификации в обществената поръчка. Те настояват да се направи техническа експертиза за поведението на автомобилите в реални пътни условия. Красимир Костов отбеляза, че в Първа районна служба ПБЗН – Варна този модел автомобил не се ползва често. „Имало е оплаквания от шофьори, че автомобилът дърпа на една страна, когато се натиснат спирачките, затова се ползват другите автомобили. Те също са нови и са осигурени по европейски програми, но са друг тип противопожарни автомобили“, уточни Красимир Костов. „Вярно е, че има 130 автомобила, внесени по тази програма в България, които са излизали на 30 000 пожара, инцидентите са четири. Но ние не сме цифри в таблица, има загубен човешки живот. Затова настояваме за експертиза за конструктивното състояние на този тип автомобил и как се държи при реални условия на път“, каза още Красимир Костов. \r\nМарияна ВАЛЕНТИНОВА", "date": "2018.08.22", "title": "Красимир Костов, СФСМВР – Варна: Варненската противопожарна служба разполага с три автомобила от модела, преобърнал се край Пловдив"}
{"url": "http://www.focus-news.net/news/2018/08/22/2558856/plovdiv-ochakva-se-prez-esenta-na-2019-godina-da-bade-razkrita-iztsyalo-restavriranata-episkopska-bazilika-na-filipopol.html", "text": "Очаква се през есента на 2019 година да бъде разкрита изцяло реставрираната Епископска базилика на Филипопол. Това съобщи на пресконференция в Пловдив президентът на Фондация „Америка за България“ Нанси Шилър, предаде репортер на  Радио „Фокус“ – Пловдив . Тя уточни, че преди 10 дни е получено разрешителното за строеж и може да се започне последният етап от реставрацията на античния обект. „Проектът по реставрацията на Епископската базилика се разви бързо от започването му през 2014 година. Археолозите не само откриха два слоя мозайки от 4 – 5 век, но се оказа, че Базиликата е била два пъти по-голяма, отколкото първоначално предполагахме. За да съхрани и представи подобаващо тези над 2 000 квадратни метра уникални мозайки и тяхната история, Фондация „Америка за България“ реши да привлече международни експерти, които да създадат вдъхновяващо преживяване за посетителите на Базиликата“, каза Нанси Шилър. \r\nAмериканският архитект Лий Сколник и екипът му пристигнаха в Пловдив на 20 август, за да започнат работа по дизайна на музейния комплекс на Епископската базилика на Филипопол. Целта е специалистите да създадат гостоприемно и интерактивно пространство, в което посетителите ще имат завладяващо музейно преживяване. Очаква се чрез иновативен дизайн, интерактивни експонати, технологично подпомогнати исторически възстановки и разнообразни дейности, за посетителите да оживее духът на древен Пловдив и неговото богато мозаечно наследство. „Радвам се, че отново съм в България и по-специално в Пловдив. Бях тук през октомври миналата година и видях мозайките от Епископската базилика на Филипопол. За мен и екипа ми е изключителна привилегия да работим с българските архитекти, археолози и историци, за да разкажем богатата история на този уникален паметник на културата и да покажем неговите богато орнаментирани мозайки в пълния им блясък“, каза архитект Сколник.  \r\nЗаместник-кметът по култура и туризъм Александър Държиков изрази задоволството си, че Епископската базилика на Филипопол ще почерпи от богатия международен опит на архитект Сколник. „Базиликата е ценен паметник на културата, който ще привлече още повече туристи, за да видят един от най-древните градове в света. Сътрудничеството на Общината с Фондация „Америка за България“ се основава на общия ни ангажимент да запазим и покажем културното богатство на Пловдив и България“, каза Държиков. \r\nТони МИХАЙЛОВ", "date": "2018.08.22", "title": "Пловдив: Очаква се през есента на 2019 година да бъде разкрита изцяло реставрираната Епископска базилика на Филипопол"}
{"url": "http://www.focus-news.net/news/2018/08/22/2558851/plovdiv-nov-pozhar-e-goryal-v-blizost-do-ognishteto-v-mestnostta-boroviya-trigalnik-nad-karlovo.html", "text": "Нов пожар е горял в близост до огнището в местността Боровия тригълник над Карлово. Това каза за  Радио „Фокус“ – Пловдив  инж. Златю Кличев, директор на Държавно горско стопанство – Карлово. По думите му пламъците са възникнали на близо километър от големия пожар, който започна на 18 август. „Засегна около 300 кв. метра. 12 души – 6 от горското стопанство, четири пожарникари и двама полицейски служители, се справихме бързо със ситуацията. Намокрихме с гръбни пръскачки и го потушихме. Работата продължи от полунощ до около 02.30 вечерта“, обясни инж. Златю Кличев. Той коментира, че малкото огнище няма нищо общо с пожара, възникнал в събота над Карлово. „Този пожар бе малък, на леснодостъпно място. Нямаше нищо общо със сложността на другия пожар“, посочи директорът на Държавно горско стопанство-Карлово. \r\nТони МИХАЙЛОВ", "date": "2018.08.22", "title": "Пловдив: Нов пожар е горял в близост до огнището в местността Боровия тригълник над Карлово"}
{"url": "http://www.focus-news.net/news/2018/08/22/2558858/veliko-tarnovo-redovni-savmestni-ucheniya-provezhdat-svishtovskata-pozharna-krizisniya-tsentar-v-selo-ovcha-mogila-i-dobrovolnoto-formirovanie-kam-obshtina-svishtov.html", "text": "Съвместни учения на всеки три месеца провеждат свищовската пожарна, Кризисния център в село Овча могила и Доброволното формирование към Община Свищов. Това съобщи за  Радио „Фокус“ – Велико Търново  Светлин Михайлов, началник на Районната пожарна служба в града. Той допълни, че тези обучения допринасят както за развитието на комуникацията между структурите, така и за подобряване качеството на работата им. „Ние постоянно сме във връзка с тях. Взаимодействието е много добро. На всяко тримесечие се проиграват и провеждат съвместни занятия между трите структури. Дори преди няколко дни участвахме в обща операция – гасихме една зърносушилня в село Горна Студена. Тъй като служителите от Центъра са на близо, дойдоха с техния автомобил и ни помогнаха“, коментира още Михайлов. Освен съвместните учения, свищовските пожарникари ежедневно имат и практични и теоретични занятия, които също подпомагат активността им. \r\nЛуиза ТРАНЧЕВА", "date": "2018.08.22", "title": "Велико Търново: Редовни съвместни учения провеждат свищовската пожарна, Кризисния център в село Овча могила и Доброволното формирование към Община Свищов"}
{"url": "http://www.focus-news.net/news/2018/08/22/2558857/varna-blizo-100-detsa-sa-nastaneni-v-tsentrovete-za-nastanyavane-ot-semeen-tip-vav-varna-i-aksakovo.html", "text": "Близо 100 деца са настанени в центровете за настаняване от семеен тип във Варна и Аксаково. Това каза за  Радио „Фокус“ – Варна  Анна Конукова, ръководител на отдел „Закрила на детето“ към Дирекция „Социално подпомагане“ – Варна. През първото полугодие на 2018 година настанени в социална услуга от резидентен тип са били 21  деца. Според анализа на дейностите по прилагане мерки за закрила на детето на територията на община Варна и община Аксаково през първото шестмесечие на 2018 година в центровете за настаняване от семеен тип за здрави деца, те ползват дългосрочна услуга и рядко има движение. В двата центъра във Варна капацитетът е за 32 деца, а в Аксаково – за 15 деца. През изминалото полугодие има настанени две нови деца, които са били при близки и роднини, но се е наложило да бъдат изведени от тази среда. Центровете за настаняване от семеен тип за деца и лица с увреждане са пет с общ капацитет 60 места, като обикновено винаги е запълнен. Прекратяват се предимно при навършване на пълнолетие и се предават за последваща работа. Към 30 юни настанените деца с увреждане в центровете са 49. \r\nМарияна ВАЛЕНТИНОВА", "date": "2018.08.22", "title": "Варна: Близо 100 деца са настанени в центровете за настаняване от семеен тип във Варна и Аксаково"}
{"url": "http://www.focus-news.net/news/2018/08/22/2558843/the-baltimore-times-dzhon-boltan-predupredi-bashar-asad-sreshtu-upotrebata-na-himichesko-orazhie.html", "text": "Съветникът в Белия дом по националната сигурност Джон Болтън  предупреди строго сирийския президент Башар Асад да се въздържа от употребата на химическо оръжие преди очакваното настъпление на силите му срещу провинция Идлиб, която се е превърнала в бастион на опозицията, пише    The Baltimore Times. \r\n„Ние сме особено загрижени от възможността Асад да използва химическо оръжие отново“, заяви Болтън по време на посещението си в Израел. „Не трябва да има объркване: ако сирийският режим използва химическо оръжие, ние ще реагираме много остро и ще трябва да си помислят много добре, преди да решат това, защото в американската позиция е недвусмислена“, увери съветникът. \r\nАдминистрацията на президента на САЩ Доналд Тръмп нанесе ответни удари срещу правителствените сили на Сирия по два случая след като те използваха химическо оръжие срещу опозицията. Сирийското правителство отрича обвиненията. \r\nСъщевременно Болтън потвърди, че се надява съвместната работа с Русия да продължи за изтеглянето на иранските сили от разкъсваната от гражданска война Сирия.   Виктор Турмаков", "date": "2018.08.22", "title": "The Baltimore Times: Джон Болтън предупреди Башар Асад срещу употребата на химическо оръжие"}
{"url": "http://www.focus-news.net/news/2018/08/22/2558854/inzh-zlatyu-klichev-dgs-karlovo-poveche-ot-35-chasa-ne-se-registrirat-dim-i-priplamvaniya-na-myastoto-na-golemiya-pozhar-nad-grada.html", "text": "Повече от 35 часа не се регистрират дим и припламвания на мястото на големия пожар над Карлово. Това каза за  Радио „Фокус“ – Пловдив  инж. Златю Кличев, директор на Държавно горско стопанство – Карлово. По думите му, въпреки че ситуацията се запазва спокойна, дежурствата продължават и тази нощ. „Най-вероятно ще дежурят два екипа тази нощ. Всички са изморени, няма припламвания, но се регистрира вятър. За по-голяма сигурност ще има дежурни“, коментира инж. Златю Кличев. \r\n„Фокус“ припомня, че пожарът в местността Боровия триъгълник над Карлово възникна на 18 август. Благодарение на усилията на огнеборците, горските служители, военнослужещите, полицията и гражданите, пожарът беше овладян и не се допусна да пострадат хора и имущество. В резултат на появилия се вятър и труднодостъпния терен, пожарът обхвана над 100 дка горска площ, основно борови дървета и нискорастяща храстовидна растителност.  \r\nТони МИХАЙЛОВ", "date": "2018.08.22", "title": "Инж. Златю Кличев, ДГС-Карлово: Повече от 35 часа не се регистрират дим и припламвания на мястото на големия пожар над града"}
{"url": "http://www.focus-news.net/news/2018/08/22/2558859/xinhua-v-balgariya-e-otkrito-garne-s-957-srednovekovni-skapotsenni-artefakta.html", "text": "Археолозите са открили гърне с 957 артефакта в крепостта Калиакра на северното българско Черноморие, предава   Xinhua. \r\nСпоред данните на НИМ на България съкровището съдържа 873 сребърни и 28 златни извънредно ценни османски и български монети от втората половина на XIV век. В гърнето е имало 11 апликации и катарами, 28 сребърни и бронзови копчета, 11 златни обици, два пръстена и четири мъниста от скъпоценни камъни. \r\nНаходката е открита в петък по време на разкопки под пода на къща, изгорена в края на XIV век. За последните 15 години археолозите са открили още две, но значително по-малки съкровища от монети, както и два чифта златни обеци и други по-древни артефакта.  Виктор Турмаков", "date": "2018.08.22", "title": "Xinhua: В България е открито гърне с 957 средновековни скъпоценни артефакта"}
{"url": "http://www.focus-news.net/news/2018/08/22/2558860/smolyan-povishena-e-opasnostta-ot-padashti-kamani-po-vsichki-patishta-v-oblastta.html", "text": "Сухи и нормално проходими са пътищата в област Смолян, съобщи за  Радио „Фокус“ – Смолян", "date": "2018.08.22", "title": "Смолян: Повишена е опасността от падащи камъни по всички пътища в областта"}
{"url": "http://www.focus-news.net/news/2018/08/22/2558861/stefan-valdobrev-obichaynite-zapodozreni-pastra-i-zapomnyashta-se-shte-bade-parvata-ni-sreshta-s-publikata-vav-veliko-tarnovo.html", "text": "Пъстра и запомняща се планираме да бъде първата ни среща с публиката във Велико Търново. Това каза в предаването „Царевград Търнов-славата и величието на България“ на Радио „Фокус“ фронтменът на групата „Обичайните заподозрени“ Стефан Вълдобрев, по повод предстоящия, съвместен концерт на 24 август с Държавна опера-Пловдив. Посещението в старата столица е част от съпътстващите събития от летния оперен фестивал „Сцена на вековете“. „Досега никога не сме имали какъвто и да било концерт в Търново и за мен това е наистина много вълнуващо преживяване. Това е едно от личните ми събития за това лято, защото аз много обичам Търново, хората и въобще атмосферата. Така че за мен ще бъде нещо наистина приятно. Иначе идеята дойде от Държавна опера – Пловдив. На сцената, освен нас петимата в пълен състав: Иван Лечев – китари, Веселин Веселинов-Еко –бас, Стунджи Янкулов –барабани, Миро Иванов – китара, ще бъде и целият оркестър на Пловдивската опера. Аранжиментите са на Захари Ковачев. Публиката ще види и един млад диригент – Константин Добройков, и въобще оркестър с една страхотна енергия“, обясни Вълдобрев. На едни от най-големите хитове на групата преди публиката в старата столица на 23 август ще могат да се насладят и жителите на Плевен. „В летния театър във Велико Търново сме на 24-и, началният час е 20.30 часа. На 28-и сме в Пловдив, в Античния театър – нещо, което наистина също очаквам с вълнение. На 31-и сме във Варна, летния театър“, каза още Стефан Вълдобрев.", "date": "2018.08.22", "title": "Стефан Вълдобрев, „Обичайните заподозрени“: Пъстра и запомняща се ще бъде първата ни среща с публиката във Велико Търново"}
{"url": "http://www.focus-news.net/news/2018/08/22/2558863/habertyurk-kontramerkite-na-partiyata-na-erdogan-sreshtu-sasht-sa-v-chetiri-razlichni-pisti.html", "text": "Новият зам.-генерален председател на управляващата в Турция Партия на справедливостта и развитието (ПСР) - Нуман Куртулмуш, оповести четирите отделни направление и писти, чрез които Анкара ще реагира против нарастващото напрежение в отношенията със САЩ, информира електронното издание  „Хабертюрк” . Вторият човек след Ердоган в ПСР разкрива „4-степенния план” на Анкара за бъдеща геостратегическа и икономическа ориентация, описани от журналиста в „Хабертюрк” Мухарем Саръкая . \r\nСпоред проф. д-р Нуман Куртулмуш тези контрамерки са изброени, подредени и обобщени по следния начин: \r\n1. Отново с ЕС: Нова организация на връзките с Брюксел. Идващите от ЕС сигнали са важни; на практика те са положителни сигнали и от гледна точка на икономиката. Необходимо е час по-скоро да бъдат ликвидирани факторите, предизвикващи напрежение във връзките с ЕС. \r\n2. Сближаване с Китай: В средносрочен план трябва да приключи сближаването с Китай. В самия Китай се отдава важно значение на проекта „Един пояс, един път”. В двустранните ни отношения се достигна до един нов много важен етап; тази година много китайски туриста започнаха да идват в Турция. В бъдеще е нужно това темпо да се ускори, за да придобие много по-висока скорост. \r\n3. Отношенията с Русия и със САЩ: Необходимо е да се осигури продължаване на съществуващите с Русия отношения. Както и да се развива регионалното сътрудничество. Което на практика се и извършва… \r\nВ отношенията със САЩ трябва да приключи „мистерията” по отношение на Кюрдската работническа партия (ПКК) и Отрядите за народна самозащита (ОНС) на сирийските кюрди. Темата за Манбидж в Сирия от военна гледна точка върви добре.  Но това не трябва да бъде достатъчно. Разбира се, международната търговия с местна валута, прокарването покрай нея на идеята за нова международна парична система; желанието на Турция да влезе в БРИКС, развитието на отношенията на Анкара с Русия и Китай; всичко това може да предизвиква безпокойство в САЩ.  \r\nВашингтон обаче никога не може да прекъсне връзките си с Анкара. Това което не трябва да се забравя, че такава заповед срещу „слугата Турция” вече не съществува. Това днес не върши работа – няма я старата послушна, колеблива и свита Анкара.  \r\nПри това положение, една отслабена Турция в региона, сега няма да донесе никаква полза на САЩ. Вашингтон трябва да види, че ще загуби много от съпротивителните сили в и без това нестабилния регион. \r\n4. Дълбока структурна реформа: Отдавам особено значене на това четвърто направление. Турция просто е длъжна да пренесе и в икономическата област онези задължителни структурни промени и обрати, които до днес са извършени и се извършват в обществено-политическата област. Не може да се позволим лукса да ги отлагаме за в бъдеще; нужно е час по-скоро да ги претворим в живота. \r\nТова е погледа и предложенията на проф. д-р Нуман Куртулмуш, който миналата седмица след 6-ия конгрес на ПСР седна в креслото на „втория човек” в управляващата партия на Ердоган.  Георги Димов", "date": "2018.08.22", "title": "„Хабертюрк”: Контрамерките на партията на Ердоган срещу САЩ са в четири различни писти"}
{"url": "http://www.focus-news.net/news/2018/08/22/2558864/sliven-intenziven-e-trafikat-po-patishtata-v-oblastta.html", "text": "Трафикът по пътищата в област Сливен е интензивен, съобщиха от  Областно пътно управление . Затворени за тежки автомобили над 10 т са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. Движението в участъка от с.Мокрен до кръстовище  Петолъчката от км 232+550 до км 233+550 се осъществява в едната лента поради извършване ремонтни дейности на асфалтовата настилка. Движението се регулира с пътни знаци. \r\nДвижението по пътя между селата Тополчане и  Калояново от км 402+700 до км 405+000 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. \r\nДвижението по пътя Гурково – Нова Загора – Свиленград  в участъка от с. Млекарево до ТЕЦ 2 Марица Изток  се осъществява с повишено внимание поради частични ремонтни дейности на асфалтовата настилка, оформяне на банкети и окопи. \r\nРемонтите  ще приключат  в края на август. \r\nДвижението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на  февруари 2019 г.", "date": "2018.08.22", "title": "Сливен: Интензивен е трафикът по пътищата в областта"}
{"url": "http://www.focus-news.net/news/2018/08/22/2558862/liderat-na-bsp-korneliya-ninova-opredelen-protsent-balgarski-stoki-da-se-prodavat-v-golemite-targovski-verigi.html", "text": "От няколко години провеждаме последователна политика за защита на българското производство. Това започна преди три години с промяна на Закона за търговските вериги. Уви още стоят проблемите пред българските производители и неравностойното им положение на пазара, тяхната неконкурентоспособност спрямо големите, които налагат условия и им извиват ръцете. Обсъдихме мерките в защита на българското производство. В нашия законопроект предвиждаме определен процент български стоки да се продават в големите търговски вериги. Това заяви лидерът на БСП Корнелия Нинова, след среща на ръководството на партията и парламентарната група с ръководството на Централния кооперативен съюз в София, съобщиха от пресцентъра на  БСП . На нея те обсъдиха проекта на БСП „Визия за България”. Тя добави, че са обсъдени още проблемите свързани със сивата икономика. „Кооперациите са изрядни. Те си плащат данъците, задълженията и осигуровките. Обсъдихме и очаквания да влезе през септември Закон за социална и солидарна икономика. От ЦКС имат конкретни предложения за подобряване на закона”, каза Нинова и добави, че с тяхната експертиза ще бъдат направени промени между първо и второ четене на нормативния акт. „Формата на кооперативна собственост, на търговия и социалните функции на кооперациите са модерната форма залегнала в Европа и света. За съжаление, у нас тя не се развива и среща трудности. Готови сме да помогнем и да помолим за експертизата от ЦКС, за да ни помогнат в допълването на „Визия за България” в няколко направления – икономика, земеделие, социалната политика и др. Правим два работни екипа с тях, които ще работят по проекта. Поставили сме си срок до края на годината да проведем широки разговори с цялото общество”,  каза още Корнелия Нинова.  \r\n„Един основните проблеми, който коментирахме днес е подкрепата за българското производство. Това което е разработено във „Визия за България” мисля, че е добър подход, който ще начертае добрия път за развитие на българския бизнес за следващите няколко години”, заяви проф. Петър Стефанов председател на Централния кооперативен съюз. Той добави, че българският кооперативен бизнес модел не отстъпва по нищо на световния. „Той е преодолял всичките сътресения във всичките икономически и политически форми.", "date": "2018.08.22", "title": "Лидерът на БСП Корнелия Нинова: Определен процент български стоки да се продават в големите търговски вериги"}
{"url": "http://www.focus-news.net/news/2018/08/22/2558866/usgs-vav-venetsuela-e-registrirano-zemetresenie-s-magnitud-58.html", "text": "Земетресение с магнитуд 5,8 по скалата на Рихтер е регистрирано във Венецуела недалеч от крайбрежието на Карибско море, показва справка на интернет-страницата на геополитическата служба на САЩ   USGS. \r\nТрусовете са регистрирани в 16:37 часа българско време. Епицентърът е на 10 км. западно от град Ягуарапаро в щата Сукре на дълбочина от 97,5 км. \r\nНяма данни за жертви и разрушения.   Виктор Турмаков", "date": "2018.08.22", "title": "USGS: Във Венецуела е регистрирано земетресение с магнитуд 5,8"}
{"url": "http://www.focus-news.net/news/2018/08/22/2558855/aleksandar-vulin-ministar-na-otbranata-na-sarbiya-tryabva-ni-yasna-granitsa-s-velika-albaniya.html", "text": "Министърът на отбраната на Сърбия Александър Вулин заяви, че министър-председателят на Косово Рамуш Харадинай заплашва страната му с война, което е достатъчно добър аргумент в полза на това да не се създава косовска армия и че между Сърбия и „Велика Албания“ трябва да има стабилна и ясна граница, предава  Eurasia Daily. \r\n„Ненаказаните терористи мечтаят да повторят своите престъпления и при това за пореден път се крият зад големите страни, за да избегнат наказание и поражение“, заяви Вулин. Той подчерта, че неговата страна ще защити своите интереси и народ. \r\n„Европейската общност трябва да обуздае Харадинай. В интерес на ЕС е да възпрепятства процеса на дестабилизация на Балканите. Началото на дейността на съда по военните престъпления на Армията за освобождение на Косово е добър път към стабилизацията и примирието“, подчерта министърът.   Виктор Турмаков", "date": "2018.08.22", "title": "Александър Вулин, министър на отбраната на Сърбия: Трябва ни ясна граница с „Велика Албания\""}
{"url": "http://www.focus-news.net/news/2018/08/22/2558869/pregled-na-mezhdunarodnite-novini-do-18-chasa-agentsiya-fokus.html", "text": "Българското правителство одобри план за действие, предвиждащ влизането на страната в „чакалнята“ за членството в Еврозоната и в Европейския банков съюз до края на юни следващата година. България кандидатства през юли за влизане в механизма ЕРМ-2, задължителния двугодишен предварителен период преди приемането на еврото, след като финансовите министри от Еврозоната и ЕЦБ дадоха зелена светлина на София, предава Reuters. \r\nЗа да подобри шансовете си, София трябва да подобри макрофинансовата си рамка, да засили надзора над небанковия финансов сектор, включително и пенсионните фондове и застрахователните компании, както и да се бори срещу прането на пари.  Тя трябва да подобри законодателството си, свързано с банкрута. \r\n„Прилагането на горепосочените мерки ще гарантира спазването на предварителните ангажименти в области на политиките, които са от голямо значение за гладкия преход към ЕРМ-2 и банковия съюз до юли 2019 г. и в резултат на това еврото ще бъде приложено“,  се казва в изявление на десноцентристкото правителство. \r\nОт ЕЦБ се очаква да извърши преглед на състоянието на активите и стрес-тестове на българските банки, преди да даде признание за влизане в процеса, което може да отнеме една година, но може да бъде по-дълго, в зависимост от напредъка на страната. \r\nС ниска инфлация, бюджетни излишъци и нисък държавен дълг България вече отговаря на номиналните критерии за приемане на единната валута. \r\nНо нейната икономическа продукция на глава от населението е само половината от средната за ЕС, а широко разпространената корупция и проблемите в част от нейните банки са хвърлили сянка върху перспективите за еврото. \r\nНейната четвърта по големина банка се срина през 2014 г. и само тази седмица ликвидацията на базирана в Кипър застрахователна компания остави около 200 000 българи без автомобилна застраховка, което доведе до оставката на ръководителя на застрахователния надзор. \r\n***  В Македония започва процесът за събитията от 27 април 2017 г. в парламента, които останаха в историята като „кървавия четвъртък“. \r\nНа подсъдимата скамейка ще бъдат изправени 33-ма обвиняеми, сред които са бившият министър на вътрешните работи Митко Чавков, депутатите Йохан Тарчуловски, Люпчо Димовски, Кръстьо Мукоски, Любен Арнаудов и Сашо Василевски, както и организаторите на протеста „За единна Македония\" - Владо Йовановски, Игор Дурловски, Богдан Илиевски и Борис Дамовски. Всички те са обвинени за терориристичко застрашаване на конституционния ред. \r\nИнтересно е, че съдебен заседал в този процес е бившият генерал от полицията Зоран Йовановски, чието име бе споменато като един от възможните кандидати за ръководител на Бюрото за обществена сигурност. \r\nПред съда вече се е събрала малка група граждани, които изразиха подкрепа към обвиняемите при пристигането им в новата сграда на Наказателния съд в Скопие. \r\n***  Арестуваният във федералната германска столица Берлин за подготовка на терористичен атентат е руски гражданин от чеченски произход. \r\nСъгласно разпространената информация, 31-годишният Магомед-Али С. е подготвял терористично нападение на територията на Германия заедно с ислямист, който се е намирал в затвор във Франция. Следователите обаче отказват да коментират доколко актуални са били плановете на чеченеца.  \r\nПо-рано бе съобщено, че полицията във федералната германска столица Берлин е арестувала 31-годишен гражданин на Руската федерация, заподозрян в подготовката на терористично нападение с експлозив. \r\nСъгласно разпространената информация, мъжът е арестуван с подкрепата на GSG 9 – специално полицейско звено за борба с тероризма, създадено след атаките в Париж от 13 ноември 2015 г. Уточнява се, че следователите са претърсили жилището на заподозрения на основание заповед за задържане, издадена на 9 август. \r\n***  Израелските власти одобриха планове за изграждане на повече от 1000 нови домове на заселници в окупирания Западен Бряг. \r\nПо данните на неправителствената организация „Мир сега“ плановете одобрени от министерството на търговията са в различни степени на развитие. Те включват 370 нови къщи в селището Адам, където трима израелци бяха пронизани, един от тях смъртоносно, през юли.  \r\n***  Съветникът по национална сигурност на Белия дом Джон Болтън заяви, че няма поставени времеви рамки за представянето на дългоочаквания план на администрацията на САЩ за мира в Близкия изток. \r\nБолтън заяви, че има постигнат „голям прогрес“, но отказа да каже какво предвижда планът и кога ще бъде публикуван. Наскоро администрацията на президента Доналд Тръмп започна да засилва екипа си за близкоизточна политика.  \r\n„Работата продължава. Има много консултации и няма решение за график кога ще бъдат представени детайли по плана“, заяви Болтън по време на посещението си в Израел. Той допълни, че палестинците се използват „като агенти на радикални лидери за техните собствени политически цели“ и че когато планът бъде представен, те ще открият, че Тръмп иска да им даде шанс за достоен живот.  \r\n***  Земетресение с магнитуд 5,8 по скалата на Рихтер е регистрирано във Венецуела недалеч от крайбрежието на Карибско море, показва справка на интернет-страницата на геополитическата служба на САЩ   USGS. \r\nТрусовете са регистрирани в 16:37 часа българско време. Епицентърът е на 10 км. западно от град Ягуарапаро в щата Сукре на дълбочина от 97,5 км. \r\nНяма данни за жертви и разрушения.  \r\n***", "date": "2018.08.22", "title": "Преглед на международните новини до 18 часа /Агенция “Фокус”/"}
{"url": "http://www.focus-news.net/news/2018/08/22/2558865/krasimir-kostov-sfsmvr-varna-sezonat-e-natovaren-za-pozharnikarite.html", "text": "Сезонът е натоварен за пожарникарите. Това каза за  Радио „Фокус“ – Варна  Красимир Костов, заместник-председател на УС на Синдикалната федерация на служителите в МВР и действащ пожарникар във Варна. Той подчерта, че причината за натоварения сезон не е заради пожари, а по-скоро във връзка с инциденти, свързани с морето. Красимир Костов припомни, че преди седмица, на празника на Варна, две деца се удавиха в района на вълнолома на Морска гара. В издирването тогава се включиха и водолази на Районната дирекция по пожарна безопасност и защита на населението, единият от които бе Красимир Костов. „Морето е много бурно, през август има и мъртво вълнение. Призовавам хората да внимават с морето, засега там е най-голямата опасност“, допълни Красимир Костов. По отношение на броя на служителите в дирекцията Красимир Костов посочи, че има обявен конкурс за 250 нови пожарникари за страната, като очакванията са свободните места във Варна да бъдат попълнени. \r\nМарияна ВАЛЕНТИНОВА", "date": "2018.08.22", "title": "Красимир Костов, СФСМВР –  Варна: Сезонът е натоварен за пожарникарите"}
{"url": "http://www.focus-news.net/news/2018/08/22/2558868/kardzhali-dve-detsa-sa-postradali-pri-katastrofa-po-glavniya-pat-za-gkpp-makaza.html", "text": "Две деца са пострадали при катастрофа по главния път за ГКПП „Маказа“, съобщиха от пресцентъра на  ОДМВР - Кърджали . Два леки автомобила са се сблъскали челно по главния път за ГКПП „Маказа“ в района на село Загорско. Сигналът за произшествието е подаден днес в 16,15 часа. По първоначални данни 29-годишна жена предприела изпреварване, но не успяла да се прибере навреме в своето платно за движение и се ударил в друг „Опел“. В Центъра за спешна помощ в Кърджали са транспортирани двете малолетни деца на жената, управлявала опела. Движението в района на катастрофата се пренасочва по черен път. Извършва се оглед от дежурна оперативна група на РУ-Момчилград.", "date": "2018.08.22", "title": "Кърджали: Две деца са пострадали при катастрофа по главния път за ГКПП „Маказа“"}
{"url": "http://www.focus-news.net/news/2018/08/22/2558849/a1on-makedoniya-pravitelstvoto-na-makedoniya-shte-izrazhodva-80-miliona-denara-za-kampaniyata-za-referenduma.html", "text": "Правителството на Македония взе решение, с което задължава министерството на финансите да изготви проекторешение за предоставянето на 80 млн. денара (2,58 млн. лв.) от текущия бюджетен резерв, които ще бъдат предоставени на разположение за кампанията за референдума за името. Ако след кампанията останат средства, те ще бъдат върнати в бюджета, предава македонската електронна медия   „A1ON“. \r\nВъв връзка с референдума  правителството на Македония е решило да проведе кампания за референдума, базирана на принципите на обективността, прозрачността и рационалността. Поставят се  следните комуникационни цели: представянето на ползите за гражданите на Македония от влизането на страната в Европейския съюз и в НАТО, обясняването на окончателното споразумение за разрешаване на македонско-гръцкия спор за името и за стратегическо партньорство и приканването да упражнят на правото на глас. \r\nПри осъществяването на планираната обществена комуникация за референдума правителството на Македония ще използва като средства за комуникация медиите чрез прессъобщения, брифинги, изявления, пресконференции, интервюта и т.н. Предвижда се и комуникация в социалните мрежи. \r\nВ изпълнение на процеса на планирана публична комуникация за референдума, правителството на Македония ще работи прозрачно съгласно стандартите за публични комуникации от обществен интерес.  Виктор Турмаков", "date": "2018.08.22", "title": "„A1ON“ (Македония): Правителството на Македония ще изразходва 80 милиона денара за кампанията за референдума"}
{"url": "http://www.focus-news.net/news/2018/08/22/2558867/nina-stavreva-kmet-na-kavarna-otkritoto-garne-sas-sakrovishte-na-krepostta-kaliakra-sas-sigurnost-shte-se-otrazi-na-broya-turisti-koito-poseshtavat-obshtinata.html", "text": "Откритото гърне със съкровище на крепостта Калиакра със сигурност ще се отрази на броя туристи, които посещават общината. Това каза кметът на Каварна Нина Ставрева в интервю за  Агенция „Фокус“  във връзка с откритото преди няколко дни в крепостта Калиакра глинено гърне, пълно с богато съкровище. \r\nСтаврева посочи, че това е изключително ценно и много важно откритие. „За 15-а поредна година се провеждат археологическите разкопки на величествения нос Калиакра. Тазгодишните разкопки се финансират от Министерството на културата, от Община Каварна и от Националния исторически музей и техен научен ръководител е директора на НИМ доц. д-р Бони Петрунова. Както самата тя казва, за всеки един археолог е мечта да намери гърне със съкровище. Е, тя го намери тази година. По нейни думи в това малко глинено гърне е трезорирано богато съкровище“, обясни тя. \r\nКметът на Каварна уточни, че в момента съкровището се намира в Националния исторически музей в София. „На 29 август ще дадем пресконференция съвместно с екипа, който работи. Дотогава ще имаме точна и конкретна информация къде ще бъде съхранявано това богато съкровище, което съдържа 957 предмета, от които 873 сребърни и 28 златни монети, както и 11 апликации и катарами, 28 сребърни и бронзови копчета и 11 златни обеци, два пръстена, от които един златен, и четири маниста от скъпоценни камъни и злато. Сами разбирате колко ценна от гледна точка на археологията е тази находка“, обясни Ставрева. \r\nТя уточни, че интересът на туристите специално към нос Калиакра винаги е бил голям и тази находка ще го увеличи. „Съкровището принадлежи на султан Баязид Йелдъръм и малка част на неговият предшественик Мурад I. Тези скъпоценности са открити още през 14 в. по време на някое от драматичните нападения над столицата на Добруджанското деспотство. Така че тази находка увеличава информацията, която имаме за периода на 14 в. Ще можем да я предоставяме на всички посетители. Тя със сигурност е едно огромно удоволствие за нас и категорично ще се отрази и на броя туристи. Прекалено богато съкровище няма как да е без значение за любителите, посетителите и туристите на Община Каварна“, коментира Ставрева. \r\nЦветилена СИМЕОНОВА Пълния текст на интервюто четете по-късно в „Мнение”", "date": "2018.08.22", "title": "Нина Ставрева, кмет на Каварна: Откритото гърне със съкровище на крепостта Калиакра със сигурност ще се отрази на броя туристи, които посещават общината"}
{"url": "http://www.focus-news.net/news/2018/08/22/2558870/veliko-tarnovo-spetsialni-merki-za-uchenitsite-koito-dopuskat-poveche-otsastviya-podgotvyat-uchilishtata-ot-oblastta.html", "text": "Специални мерки за учениците, които допускат повече отсъствия, подготвят училищата от областта. Това съобщи в ефира на  Радио „Фокус“ – Велико Търново  инж. Розалия Личева, началник на Регионалното управление по образование в старата столица. Тя уточни, че броят на тези ученици, според Електронната информационна система, създадена през миналата година, е 453. „За учебната 2017/2018 година децата в училищата в областта са намалели с 273, като в информационната система е отразено, че 146 от тях са заминали за чужбина. Това е станало по официален начин. Към 20-ти август все още има 252 деца, които не са записани в образователната система. Причините са няколко – някои са отпаднали през учебната година – 18 ученици, записани са обратно и отново са отпаднали. От 252-ма ученици върнати в образователната система са 92-ма“, поясни още инж. Личева. Тя допълни, че информацията в системата се актуализира на всеки три месеца. „За момента има необходимост издирване и обхождане на адреси на 61 ученици, които са с незададен статус и подлежат на обхващане в образователната система“, каза още началникът на РУО. Тя коментира и, че през следващата седмица ще започне работата на екипите, които ще се грижат за връщането на децата и младежите в образователната система. Тя продължава целогодишно. \r\nЛуиза ТРАНЧЕВА", "date": "2018.08.22", "title": "Велико Търново: Специални мерки за учениците, които допускат повече отсъствия, подготвят училищата от областта"}
{"url": "http://www.focus-news.net/news/2018/08/22/2558871/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Пътят в посока граничния пункт е сух. Няма наложени ограничения за движението на моторни превозни средства. \r\nВенцеслав ИЛЧЕВ", "date": "2018.08.22", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/08/22/2558872/burgas-politsiyata-e-otkrila-17-godishno-momiche-izcheznalo-ot-doma-si-v-s-vresovo.html", "text": "Полицията е открила 17-годишно момиче, изчезнало от дома си в с. Вресово, съобщиха от пресцентъра на  ОДМВР-Бургас . В резултат на оперативно-издирвателните действия, предприети от служители на група „Издирване” към отдел „Криминална полиция” при ОДМВР – Бургас със съдействието на служители от Районно управление – Руен 17-годишната Ш.М. от с. Вресово е открита в отлично здравословно и физическо състояние в квартира в центъра на Бургас. Момичето е настанено в Кризисен център в Бургас, поради изрично настояване на психолози. След проведени разговори е констатирано, че 17-годишната Ш.М. напуснала дома си след спречкване с родителите, като с помощта на свои приятели, се укривала в Бургас.", "date": "2018.08.22", "title": "Бургас: Полицията е открила 17-годишно момиче, изчезнало от дома си в с. Вресово"}
{"url": "http://www.focus-news.net/news/2018/08/22/2558875/blagoevgrad-shofyorite-tryabva-da-se-dvizhat-s-povisheno-vnimanie-po-uchastak-ot-glaven-pat-e-79-blagoevgrad-simitli.html", "text": "Шофьорите да се движат с повишено внимание на главен път Е-79 Благоевград-Симитли от км 366+000 до км 374+000, поради монтиране на пътни знаци. Това каза за  Радио „Фокус“ – Пирин  дежурният служител в Областно пътно управление-Благоевград. Нормално интензивно е движението по главен път Е-79 и АМ „Струма“ в участъка от областта. Повишена е опасността от падащи камъни в района на Кресненското дефиле и прохода Предел. \r\nОт Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия. \r\nНатали СТЕФАНОВА", "date": "2018.08.22", "title": "Благоевград: Шофьорите трябва да се движат с повишено внимание по участък от главен път Е-79 Благоевград-Симитли"}
{"url": "http://www.focus-news.net/news/2018/08/22/2558874/xinhua-balgarskata-politsiya-zadarzha-26-nelegalni-migranti-i-trima-trafikanti.html", "text": "Българската полиция е задържала 26 нелегални мигранти и трима трафиканти в на 40 км. северно от Искърското дефиле, предава   Xinhua. \r\nПо данни на МВР полицейската операция е проведена в понеделник край град Своге, след като получава информация за планиран трафик на нелегални мигранти от къща в дефилето към западната граница на България.  \r\nПървите осем мигранти и трима трафиканти – двама български граждани и един чужденец с хуманитарен статут, са арестувани в микробус и автомобил по време на заминаването им. \r\nОстаналите 18 мигранти, петима от които непълнолетни, са арестувани във вила, която е служила за настаняването им. \r\nИмигрантите са се представили като иракски кюрди.   Виктор Турмаков", "date": "2018.08.22", "title": "Xinhua: Българската полиция задържа 26 нелегални мигранти и трима трафиканти"}
{"url": "http://www.focus-news.net/news/2018/08/22/2558876/mariyana-kukusheva-nbshs-tsenata-na-hlyaba-v-balgariya-se-opredelya-ot-golemite-reklamodateli-targovskite-verigi.html", "text": "Цената на хляба в България се определя от големите рекламодатели - търговските вериги. Това каза за  Агенция “Фокус”  председателят на Националния браншови съюз на хлебопекарите и сладкарите (НБСХС) Марияна Кукушева. Тя каза, че в България през последните 10 години цената на хляба се определя от търговските вериги, защото те са най-големите търговци на хляб и те държат около 80% на пазара. „Превърнато в цифри, това значи следното: от всеки доставен хляб, търговецът печели 30 стотинки, калкулираната печалба на производителя е около 1 стотинка, а 20 стотинки заминават за държавата под формата на данък върху добавена стойност (ДДС)“, обясни тя. Според нея такъв тип нелоялна търговия на най-оборотната стока се развива абсолютно безпроблемно и се налага като търговски модел единствено и само в България. Тя обясни на потребителите, защо в промоционалните периоди, когато хлябът се продава на промоция, обикновено търговските вериги правят около 15 стотинки  отстъпка от цената.  „Сами разбирате защо, защото даже в периода на промоция, търговските вериги реализират 15 стотинки печалба от продажбата на всеки един хляб“, уточни Кукушева.  По думите й е много е важно да се направи стойностен анализ на надценката на хляба и още един път категорично да се заяви, че отдавна българският хлебопроизводител не е фактор, който определя каква е цената на хляба. „В началото на есента, когато пшеницата е прибрана, когато нейният тренд продължава да нараства, към днешна дата Русия обяви 20 млн. по-малко реколта на пшеница и това се отразява върху фондовия пазар на пшеницата“, посочи тя. Според нея суровината става все по-скъпа и въпреки това българските хлебари не са променили своята доставна цена, защото  обикновено в търговските си договори, имат 45 дневен срок на предизвестяване на промяна цената за доставената от тях стока. „Към днешна дата търговците вече работят в ситуация на свръх печалби, вече говорим за повече от споменатите 30 стотинки“, уточни Кукушева. По думите й Националният браншови съюз на хлебопекарите и сладкарите не могат да направят точно проучване, защото нямат достатъчно ресурс и контролни функции. “За сега цената на хляба се определя единствено и само от търговеца, а производителите са само посредници по веригата на производител-търговец-потребител“, каза още Мариана Кукушева  \r\nДаяна ДЮЛГЕРОВА", "date": "2018.08.22", "title": "Марияна Кукушева, НБСХС: Цената на хляба в България се определя от големите рекламодатели - търговските вериги"}
{"url": "http://www.focus-news.net/news/2018/08/22/2558877/gabrovo-remontni-deynosti-tekat-po-patya-mezhdu-sevlievo-i-selo-draganovtsi.html", "text": "Ремонтни дейности текат по пътя между Севлиево и село Драгановци. Нека водачите се движат с повишено внимание и съобразена скорост в отсечката от км 0+000 до км 14+600. Срокът за приключване на преасфалтирането в региона е 22 юни 2019 година, съобщиха за  Радио „Фокус“ – Велико Търново  от Областно пътно управление – Габрово. Условията за пътуване в областта са нормални. Настилките са сухи, движението е натоварено. Времето е ясно и слънчево, без мъгли и намален видимост. В едната лента се пренасочва трафикът в друга отсечка от път II-44 между Севлиево и Драгановци. В участъка от км 7+331 до км се 13+138 тече ремонт на пътни съоръжения при км 7+331, км 8+693 и км 13+138 и укрепителна стена при км 11+735. Дейностите трябва да приключат до края на октомври. Движението  в друга част на  път II-44 Драгановци – Габрово от км 14+600 до км 23+978,36 и от км 25+731 до км 28+972,75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Срокът за приключване е 25 декември. Отворен за движение е проходът Шипка, но там остава в сила забраната за товарни автомобили над 12 тона. \r\nЛуиза ТРАНЧЕВА", "date": "2018.08.22", "title": "Габрово: Ремонтни дейности текат по пътя между Севлиево и село Драгановци"}
{"url": "http://www.focus-news.net/news/2018/08/22/2558879/kardzhali-vremenno-e-ogranicheno-dvizhenieto-po-pat-i-5-sp-dzhebel-paten-vazel-kirkovo-makaza-v-rayona-na-s-zagorsko-zaradi-katastrofa.html", "text": "Временно е ограничено движението по път I-5 сп. Джебел - пътен възел Кирково - Маказа, в района на с. Загорско, при км 361, поради пътнотранспортно произшествие. Това съобщиха от пресцентъра на  Агенция \"Пътна инфраструктура\" . Обходният маршрут е през гр. Джебел.", "date": "2018.08.22", "title": "Кърджали: Временно е ограничено движението по път I-5 сп. Джебел - пътен възел \"Кирково\" - Маказа, в района на с. Загорско, заради катастрофа"}
{"url": "http://www.focus-news.net/news/2018/08/22/2558881/varna-trima-dushi-sa-postradali-pri-katastrofa-na-krastovishteto-na-bul-hr-smirnenski-i-ul-karamfil-v-grada.html", "text": "Трима души са пострадали при катастрофа на кръстовището на бул. „Хр. Смирненски“ и ул. „Карамфил“ във Варна. Това съобщиха за  Радио „Фокус” – Варна  от „Пътна полиция”. Пострадалите са водач и двама пътника от лек автомобил. Те са с контузии и няма опасност за живота им, уточниха от полицията. Пътното произшествие е обслужено и към момента трафикът по околовръстното шосе се осъществява нормално, но остава интензивен към този час на деня. Общо 8 катастрофи са обслужени от екипите на „Пътна полиция“ във Варна от началото на деня до момента. Трафикът в града е натоварен по основните булеварди. В полицията е получена информация за неработещ светофар на кръстовището на НАП заради авария в електроразпределителната мрежа. Очаква се да бъде захранен, но на този етап няма проблеми в трафика, тъй като кръстовището не е възлово. От полицията апелират водачите да шофират с повишено внимание и съобразена скорост. \r\nМарияна ВАЛЕНТИНОВА", "date": "2018.08.22", "title": "Варна: Трима души са пострадали при катастрофа на кръстовището на бул. „Хр. Смирненски“ и ул. „Карамфил“ в града"}
{"url": "http://www.focus-news.net/news/2018/08/22/2558880/mariyana-kukusheva-nbshs-za-2018-g-v-balgariya-defitsit-na-zarno-nyama-i-ne-mozhe-da-ima.html", "text": "В България дефицит на зърно няма и не може да има, коментираме реколта 2018г. Това каза за  Агенция “Фокус”  председателят на Националния браншови съюз на хлебопекарите и сладкарите Марияна Кукушева. По думите й очакваната реколта за тази година е около 5, 5 млн. тона. „По предварителни анализи, които са направени с представителна цел, около 50% от добитата пшеница има добри хлебопекарни качества“, посочи Кукушева. Тя уточни, че в момента изключително важно е да се съобщи за българския потребител, че в условията на пазарна икономика, пазарът ще се справи сам и не необходимо под каквато и да е форма държавата да се намесва и да регулира пазара на хляба. „Има обаче една скрита подробност и тя касае образуването на цената на хляба по веригата производите-търговец–потребител“, коментира тя.  Според нея ако се напишат началните букви на трите думи ще се получи нещо като везната на „Темида“ - ПТП. „Това значи, че изключително важен и определящ фактор за цената на хляба е търговецът“, посочи Кукушева.  \r\nДаяна ДЮЛГЕРОВА", "date": "2018.08.22", "title": "Марияна Кукушева, НБСХС: За 2018 г. в България дефицит на зърно няма и не може да има"}
{"url": "http://www.focus-news.net/news/2018/08/22/2558883/krum-zarkov-bsp-kooperatsiite-tryabva-da-badat-podkrepyani-i-zakonodatelno-te-stigat-do-naseleni-mesta-kadeto-drugite-targovtsi-ne-iskat.html", "text": "Кооперациите са единствените, които стигат до места, където никой друг търговец не може да отиде. Те практически доставят хляба на хората там, където никой друг търговец не иска да отиде, защото просто не му излиза сметката. Те трябва да бъдат подкрепени в това начинание, ако трябва и законодателно. Това заяви на среща между ръководствата на БСП с Централния кооперативен съюз в София, зам.-председателят на ПГ на „БСП за България” Крум Зарков, съобщиха от пресцентъра на  БСП . Той бе помолен да коментира желанието на левицата да допринесе по-голям процент български стоки да се продават в големите търговски вериги. „Ние сме в непрекъснат диалогов режим с производителите, за да определим това, което е възможно и ще допринесе за стимулиране на повече пласиране на българската продукция на пазара, т.е. на по - добри условия, при които българските производители да участват на пазара.” Зарков добави, че БСП се стреми да изработи решенията заедно с хората, които са на терен, които работят, които произвеждат. „В Кооперативния съюз членуват хора, които произвеждат блага и продукти, които се сблъскват с всички нередности на нашата система в момента - от сивата икономика, през злоупотребата с господстващо положение на конкуренти, до обезлюдяването на цели региони”, заключи той.", "date": "2018.08.22", "title": "Крум Зарков, БСП: Кооперациите трябва да бъдат подкрепяни и законодателно. Те стигат до населени места, където другите търговци не искат"}
{"url": "http://www.focus-news.net/news/2018/08/22/2558884/burgas-ustanovena-e-samolichnostta-na-mazha-chiyto-trup-beshe-otkrit-na-severniya-burgaski-plazh.html", "text": "Установена е самоличността на мъжа, чийто труп беше открит на Северния бургаски плаж. Това съобщиха от пресцентъра на  ОДМВР – Бургас . Служителите от група „Издирване” към отдел „Криминална полиция” при ОДМВР – Бургас, със съдействието на служители от Четвърто Районно управление – Бургас констатирали самоличността на възрастния мъж, чийто труп бе открит преди около седмица на Северния бургаски плаж. Касае се за 70-годишния бургазлия Т.Й. от к-с „Меден Рудник”.", "date": "2018.08.22", "title": "Бургас: Установена е самоличността на мъжа, чийто труп беше открит на Северния бургаски плаж"}
{"url": "http://www.focus-news.net/news/2018/08/22/2558878/nina-stavreva-kmet-na-kavarna-obshtinata-e-privlekatelno-myasto-za-lyubitelite-na-istoriyata-i-vsichki-nahodki-koito-sa-otkriti-tuk-sa-dokazatelstvo-za-tova.html", "text": "Общината е привлекателно място за любителите на историята и всички находки, които са открити тук, са доказателство за това. Това каза кметът на Каварна Нина Ставрева в интервю за  Агенция „Фокус“  във връзка с откритото преди няколко дни в крепостта Калиакра глинено гърне, пълно с богато съкровище. „Другото емблематично за нашия град място е нос Чиракман – там, където се е намирал старият град Бизоне. През 2016 г. възстановихме разкопките там с ръководител Елена Василева. Те са правени преди повече от 15 години някога назад във времето. И тази година също ще финансираме продължаването на дейностите по разкопките. Надяваме се, че и там ще археолозите ще открият находка, с която да обогатим още повече историята си“, коментира Ставрева. \r\nТя посочи, че много находки са откривани в Община Каварна. „Миналата година това, което откри екипът на доц. Бони Петрунова на разкопките на Калиакра, беше една тока за колан от бял нефрит, който е изключително рядка ценност. Ако се върнем назад във времето, можем да посочим прословутият пръстен – убиец, който също беше открит на нос Калиакра. Доста показателни неща са това, остатъци от живота на хората по онова време. Голяма част от тях се съхраняват в Историческия музей в Каварна и са доста любопитни за неговите посетители. Винаги съм казвала, че Каварна е едно изключително привлекателно място не само заради морето, но и заради изключително богатата си история. И откриването на тези находки сега и назад във времето са ясно доказателство за това. Така че ние сме отворени за любителите на историята, казваме им „добре дошли“, защото има какво да видят и да научат в Община Каварна“, коментира Ставрева. \r\nЦветилена СИМЕОНОВА Пълния текст на интервюто четете в „Мнение”", "date": "2018.08.22", "title": "Нина Ставрева, кмет на Каварна: Общината е привлекателно място за любителите на историята и всички находки, които са открити тук, са доказателство за това"}
{"url": "http://www.focus-news.net/news/2018/08/22/2558886/vidin-natovaren-e-trafikat-v-posoka-za-granichen-punkt-dunav-most-2.html", "text": "Натоварен е трафикът в посока за граничен пункт „Дунав мост 2“, каза за  Радио „Фокус“ – Видин  дежурният в Областно пътно управление. Към другите два гранични пункта във Видинска област – „Връшка чука“ и „Брегово“, трафикът е спокоен. Движението по път I-1 се осъществява двупосочно в едното платно поради ремонтни дейности на моста край село Краводер, който е от прилежащата инфраструктура на Дунав мост 2. Създадена е временна организация на движението. Срокът на ремонтните дейности е до 28 август. Движението по път II-14 Видин – Кула – Връшка чука е ограничено поради укрепване на свлачище. Обходният маршрут се осъществява по съществуващия стар път в непосредствена близост до път II-14. Движението се регулира с вертикална сигнализация. Срок на ремонтните дейности е до 17.11.2018 г. Движението по път III-114 Лом – Ружинци  е ограничено за автомобили над 12 т поради ремонтни дейности. Срокът за ремонтните дейности е до 2 октомври. Във Видин трафикът е натоварен в централната градска част, на входно-изходните артерии на града и по бул.“Панония“. \r\nАнна ЛОЗАНОВА", "date": "2018.08.22", "title": "Видин: Натоварен е трафикът в посока за граничен пункт „Дунав мост 2“"}
{"url": "http://www.focus-news.net/news/2018/08/22/2558885/veliko-tarnovo-ogranicheno-e-dvizhenieto-v-uchastak-ot-patya-mezhdu-selata-stefan-stambolovo-i-obedinenie.html", "text": "Ограничено е движението в участък от пътя между селата Стефан Стамболово и Обединение. Забраната е въведена за отсечката от км 16+700 до км 26+113, а причината е извършване на ремонтни дейности. От Областно пътно управление – Велико Търново уточниха за  Радио „Фокус“ – Велико Търново , че обходният маршрут е през село Полски Сеновец и град Полски Тръмбеш. Ремонтите трябва да приключат до 31 октомври. Условията за пътуване в областта са нормални. Времето е ясно и слънчево, настилките сухи. Температурата на въздуха е около 30 градуса. Движението в края на работния ден е интензивно. Допълнително въведени ограничения в региона няма. Проходът на Републиката е отворен за движение, но остава в сила опасността от падащи камъни. Полицейски служители следят за правилното протичане на движението в областта. Патрули има на входовете и изходите на Велико Търново, както и в по-натоварените участъци от първокласната и второкласна пътна мрежа. Тежки инциденти до момента не са регистрирани, но органите на реда призовават водачите все пак да карат внимателно. В едната лента се осъществява движението в участък от пътя между Твръдица и Елена. Причината е пропадане на пътното платно и наличие на свлачище. Ограничението е въведено в отсечката от км 47+800 до км 48+000, а срокът за приключване на ремонта е 11 януари 2019. \r\nЛуиза ТРАНЧЕВА", "date": "2018.08.22", "title": "Велико Търново: Ограничено е движението в участък от пътя между селата Стефан Стамболово и Обединение"}
{"url": "http://www.focus-news.net/news/2018/08/22/2558873/sled-pismo-na-lireks-ot-mp-zayaviha-che-oshte-vchera-ministar-tsacheva-e-utochnila-che-oborudvaneto-za-targovskiya-registar-e-na-telelink-a-poddrazhkata-na-lireks.html", "text": "От компанията „Лирекс“, която отговаря за техническата поддръжка на Търговския регистър, опровергаха информацията, че през декември миналата година е спечелила поръчка на Агенцията по вписванията за оборудване на стойност 3,6  млн. лв. За договора с „Лирекс“ съобщи правосъдният министър Цецка Цачева на извънредното парламентарно заседание вчера, което беше свиквано заради проблема с достъпа до Търговския регистър. Малко след това министър Цачева се върна на парламентарната трибуна, за да уточни, че е допуснала лапсус и договорът през декември за техника е сключен с компанията „Телелинк“, а през май 2018 г. е сключен договор за поддръжка на регистъра - с компания „Лирекс“. \r\nОт „Лирекс“ посочват още, че продължават работата си по възстановяването на достъпа до Търговския регистър.", "date": "2018.08.22", "title": "След писмо на „Лирекс“ от МП заявиха, че още вчера министър Цачева е уточнила, че оборудването за Търговския регистър е на „Телелинк“, а поддръжката - на „Лирекс“"}
{"url": "http://www.focus-news.net/news/2018/08/22/2558887/gd-granichna-politsiya-intenziven-e-trafikat-na-granitsite-sas-sarbiya-gartsiya-turtsiya-i-rumaniya.html", "text": "Интензивен е трафикът на границите със Сърбия, Гърция, Турция и Румъния. Това съобщиха от пресцентъра на  ГД \"Гранична полиция\" . На българо-сръбската и българо-гръцката граница трафикът е интензивен на всички гранични контролно-пропускателни пунктове. На българо-турската граница трафикът е интензивен за товарни автомобили на изход. На българо-румънската граница на ГКПП \"Дунав мост\" - Русе и ГКПП \"Дунав мост\" - Видин, трафикът също е интензивен за товарни автомобили на изход. На българо-македонската граница трафикът е нормален на всички гранични контролно-пропускателни пунктове. \r\nПо информация на дружеството “Дунав мост Видин – Калафат” АД, от 25 юли до 25 август 2018 г. ще бъде извършван ремонт на участък от пътя преди ГКПП Видин. За този период временно движението ще се осъществява двупосочно в едно платно.", "date": "2018.08.22", "title": "ГД \"Гранична полиция\": Интензивен е трафикът на границите със Сърбия, Гърция, Турция и Румъния"}
{"url": "http://www.focus-news.net/news/2018/08/22/2558890/predstoyashti-sabitiya-v-stranata-za-23-avgust-agentsiya-fokus.html", "text": "*** \r\nОт 10.30 часа в района на авиобаза „Враждебна“ (кв. „Враждебна”, ул. „Осма”) президентът и върховен главнокомандващ Въоръжените сили Румен Радев ще бъде гост на честването на 70-ата годишнина от създаването на Българската военнотранспортна авиация и празника на 16-а транспортна авиационна група.  На събитието ще присъстват заместник-министърът на отбраната Атанас Запрянов и началникът на отбраната генерал Андрей Боцев. \r\n*** \r\nОт 15.30 часа на церемония в Гербовата зала на „Дондуков“ 2 президентът Румен Радев ще удостои с орден „Мадарски конник“ първа степен посланика на Република Судан Илхам Ахмед. Дипломатът ще получи висшето държавно отличие за нейните заслуги за развитието на двустранните отношения между България и Република Судан. \r\n*** \r\nОт 10.00 часа в сградата на КЕВР на бул. “Княз Дондуков\" № 8-10, ет. 4 ще се проведе открито заседание за обсъждане на доклад относно заявление от \"Веолия Енерджи Варна\" ЕАД за изменение на лицензия за производство на електрическа и топлинна енергия \r\n*** \r\nОт 10.00, 13.00 и 15.00 часа в зала „Киото“  на хотел „Маринела“, по повод годината на Brexit - 2019,  ще се проведат срещи за финална ориентация на българските първокурсници, които тази есен ще отпътуват за обучение в британски университети. \r\n*** \r\nОт 10.15 часа в сградата на КЕВР, бул. \"Княз Ал. Дондуков\" № 8-10, ет. 4 ще се проведе обществено обсъждане на Проект на решение относно заявление на „Булгартрансгаз“ ЕАД за утвърждаване на разходна компонента на цената на природния газ за балансиране за газова година 2018/2019. \r\n*** \r\nОт 17.00 часа в Руския културно-информационен център ще се състои честване на 75 години от края на битката при Курск.  \r\n*** \r\nОт 19.00 до 21.00 часа в Гьоте-институт ще се състои инсталацията с участие на публика „MAPS“ на художника Вито Валентинов. \r\n*** \r\nОт 20.30 часа на площад „Никола Вапцаров“ ще бъде открито Деветото издание на фестивала „Банско Опера Фест“.  \r\n*** \r\nОт 21.00 часа на остров Света Анастасия ще бъде представена постановката „Да минеш под дъгата“. От 20.00 часа от Магазия ще отпътува кораб до острова. \r\n*** \r\nОт 10.00 часа в читалище „Надежда - 1869“ ще се състои работилница по бродерия.  \r\n*** \r\nОт 10.00 часа в Спортен комплекс „Арена Килифарево“ ще се състои велосипедна ваканция и лятна полицейска академия за деца.  \r\n*** \r\nОт 11.00 часа в Регионалния пресклуб на БТА пресконференция ще даде кметът на община Горна Оряховица инж. Добромир Добрев във връзка с реализацията на проект за градската инфраструктура. \r\n*** \r\nОт 19.00 часа в Огледална зала „Нели Божкова“ ще се състои концерт на проф. Георги Спасов по повод неговата 70-годишнина – „Флейтови импресии‘.  \r\n*** \r\nОт 18.30 часа във фоайето на читалище „Св. Св. Кирил и Методий“ ще бъде открита етнографска изложба „От бабините ракли“. Присъстващите ще могат да видят презентация „Ревю на автентични баненски костюми“. \r\n*** \r\nОт 15.00 часа в кабинета на председателя на Общински съвет ще се проведе пресконференция. \r\n*** \r\nОт 10.30 часа в ИЛВ-Плевен ще се състои ден на десертното и винено грозде. \r\n*** \r\nОт 20.00 часа на сцената на Античния театър ще се състои концерт-спектакъл на Ансамбъл „Тракия“, който е с вход свободен за гражданите и гостите на града. Концертът е част от програмата на Международния конкурс за високоалкохолни напитки.     \r\n*** \r\nОт 10.00 до 12.30 часа в Детски отдел на библиотека „Родина“ ще се състои програма „Чета и играя – знам и мога“.  \r\n*** \r\nОт 10.00 до 12.00 часа в къща музей „Гео Милев“ ще се състоят литературни занимания за деца от 5 до 9 година: „Четем и рисуваме“, „Литературни закачки“, „Ние сме актьори“, „Да съставим приказка“.", "date": "2018.08.22", "title": "Предстоящи събития в страната за 23 август (Агенция „Фокус“)"}
{"url": "http://www.focus-news.net/news/2018/08/22/2558891/sdk-makedoniya-turisti-ot-holandiya-hranyat-bezdomni-kucheta-v-ohrid.html", "text": "Холандските туристи често хранят бездомните кучета, обикалящи хотелите в Охрид, предава македонската медия    СДК. \r\n„ За нас беше изненада, когато един холандски гост ни каза да не преследваме бездомните кучета, събрани пред нашия хотел. Искахме да ги изведем от вестибюла на сградата, за да не затрудняваме туристите. Скоро видяхме, че и другите холандци хранят тези кучета“, коментира собственик на известен хотел в Охрид. \r\nОхрид има проблеми с бездомните кучета в продължение на години и е имало случаи с няколко ухапани минувачи в центъра на града. Охридските граждани са поискали изграждането на приют за тези скитащи животни, но въпреки всички обещания такъв все още липсва. \r\nПрез март тази година от организацията \"Анималия\" в Охрид съобщиха, че от август всички бездомни кучета, които са били под тяхно ръководство, ще бъдат освободени на улицата. Те съобщават, че основната причина за това е липсата на грижа за поддръжката от компетентните местни служби.  Виктор Турмаков", "date": "2018.08.22", "title": "\"СДК\" (Македония): Туристи от Холандия хранят бездомни кучета в Охрид"}
{"url": "http://www.focus-news.net/news/2018/08/22/2558882/sergey-lavrov-vsichki-chuzhdestranni-sili-namirashti-se-v-siriya-bez-pokana-tryabva-da-ya-napusnat.html", "text": "Руският външен министър Сергей Лавров, коментирайки заявлението от Израел на съветника по национална сигурност на Белия дом Джон Болтън, заяви, че всички чуждестранни сили, намиращи се в Сирия без поканата на властите в Дамаск, трябва да напуснат страната, предава  ТАСС. \r\n„В крайна сметка всички чуждестранни сили, които се намират там без поканата на сирийското правителство, трябва да бъдат изведени“, заяви Лавров. \r\nБолтън по-рано заяви, че е готов да обсъди с Москва аспекти от разрешаването на конфликт в Сирия, но при условие от страната да бъдат изведени иранските сили. \r\n„Ще видим за какво ние и другите може да се договорим по отношение на разрешаването на конфликта в Сирия. Но едно от предварителните условия е излизането на всички ирански сили обратно в Иран“, заяви Болтън.   Виктор Турмаков", "date": "2018.08.22", "title": "Сергей Лавров: Всички чуждестранни сили, намиращи се в Сирия без покана, трябва да я напуснат"}
{"url": "http://www.focus-news.net/news/2018/08/22/2558892/stara-zagora-vazstanoveno-e-dvizhenieto-po-am-maritsa-pri-km-1-v-posoka-sofiya.html", "text": "Възстановено е движението по АМ \"Марица\" при км 1, в посока София. Това съобщиха от пресцентъра на  Агенция \"Пътна инфраструктура\" .", "date": "2018.08.22", "title": "Стара Загора: Възстановено е движението по АМ \"Марица\" при км 1, в посока София"}
{"url": "http://www.focus-news.net/news/2018/08/22/2558895/pernik-dve-godini-zatvor-poluchi-mazh-napadnal-s-metalna-shtanga-siriets-v-s-gabrovdol.html", "text": "Две години затвор получи мъж, нападнал с метална щанга сириец в с. Габровдол, съобщиха от пресцентъра на  Апелативна прокуратура - София . По внесен обвинителен акт на Районна прокуратура - Радомир съдът е постановил присъда, с която признава В.П. за виновен за нанесена от него средна телесна повреда.  \r\nНа 10 юли 2016 г., в с. Габровдол, община Земен, той нападнал с метална щанга сирийския гражданин М.Н. В резултат на нанесения удар на пострадалия били причинени закрити счупвания на костите на лявата предмишница, с разместване на фрагментите, довели до трайно затруднение на движението на ляв горен крайник за период от пет - шест месеца.  \r\nДеянието било извършено повторно от В.П., след като е бил осъждан за друго такова престъпление през 2015 г.  \r\nСъдът го е осъдил на две години „лишаване от свобода“ при „строг“ режим на изтърпяване, както и да изтърпи наказанието от три месеца „лишаване от свобода“, наложено му по предходна присъда.  \r\nВ.П. е осъден да заплати на пострадалия М.Н. сумата от шест хиляди лева, представляваща претърпени от него неимуществени вреди, както и осемстотин лева за направени разноски по делото.", "date": "2018.08.22", "title": "Перник: Две години затвор получи мъж, нападнал с метална щанга сириец в с. Габровдол"}
{"url": "http://www.focus-news.net/news/2018/08/22/2558889/times-of-israel-sasht-ne-sa-obsazhdali-priznavaneto-na-izraelskiya-suverenitet-nad-golanskite-vazvisheniya.html", "text": "По време на посещението си в Израел съветникът по национална сигурност на Белия дом Джон Болтън заяви, че администрацията на САЩ не е обсъждала потенциалното признаване на претенциите на Израел към Голанските възвишения, въпреки натиска от Тел Авив за това, пише   Times of Israel. \r\n„Чух за идеята, но няма дискусии за нея в правителството на САЩ. Със сигурност разбираме претенциите на Израел, че  е анексирал Голанските възвишения, ние разбираме тази позиция, но няма промяна на позицията на Вашингтон“, заяви Болтън.  \r\nПризнаването на израелския суверенитет над Голанските възвишения има привърженици и противници във Вашингтон. Правителството на израелския министър-председател Бенямин Нетаняху започна лобистки натиск спрямо Белия дом за признаване на анексията с аргумента, че разрушаването на реда в Сирия засилва претенциите на Израел над възвишенията като ключово необходими за неговата сигурност.   Виктор Турмаков", "date": "2018.08.22", "title": "Times of Israel: САЩ не са обсъждали признаването на израелския суверенитет над Голанските възвишения"}
{"url": "http://www.focus-news.net/news/2018/08/22/2558896/varna-chast-ot-ul-georgi-benkovski-shte-bade-zatvorena-za-dvizhenie-ot-23-avgust-zaradi-remontni-deynosti.html", "text": "Част от ул. „Георги Бенковски“ ще бъде затворена за движение от утре, 23 август, заради ремонтни дейности. Това съобщиха от  Дирекция „Инженерна инфраструктура и благоустрояване“  в Община Варна. Във връзка с реализацията на обект: Благоустрояване на междублокови пространства в подзона район „Одесос” 1, който се реализира по проект по ОП „Региони в растеж“, от утре ще бъде затворена за движение ул. „Георги Бенковски“ в участъка между бул. „Сливница“ и бул. „Вл. Варненчик“. През времето на изпълнение на работния етап, движението ще бъде пренасочено по обходни маршрути.", "date": "2018.08.22", "title": "Варна: Част от ул. „Георги Бенковски“ ще бъде затворена за движение от 23 август заради ремонтни дейности"}
{"url": "http://www.focus-news.net/news/2018/08/22/2558894/vladimir-putin-rusiya-e-prinudena-da-reagira-na-poyavata-na-pro-na-sasht-kray-granitsite-si.html", "text": "Президентът на Русия Владимир Путин заяви, че страната му е принудена да реагира на приближаването на инфраструктурата на НАТО и на появата на елементите на системата за противоракетна отбрана на САЩ край границите си, предава  ТАСС. \r\nПутин заяви, че Русия не разполага войските си „някъде далеч от своите граници към страните от НАТО“, докато военната инфраструктура на Алианса се движи към границите на Русия. Според него се увеличава количеството на техника на военния съюз, личният му състав, броят на военните учения близо до Русия. „В момента се насрочва много голямо учение на НАТО, точно тук, в непосредствена близост до нас, в това число в района на Балтика“, отбеляза президентът. \r\n„Разбира се, трябва да погледнем какво се случва, да засилваме своята инфраструктура. Трябва да реагираме какво става край границите ни, в непосредствена близост“, заяви Путин и отбеляза, че системите за ПРО на САЩ могат да се използват и за пуск на ракети със среден обхват на действие.   Виктор Турмаков", "date": "2018.08.22", "title": "Владимир Путин: Русия е принудена да реагира на появата на ПРО на САЩ край границите си"}
{"url": "http://www.focus-news.net/news/2018/08/22/2558899/shumen-otcheten-e-rast-na-noshtuvkite-i-prihodite-ot-tyah-v-oblastta.html", "text": "Отчетен е ръст на нощувките и приходите от тях през месец юни в Шуменска област. Това съобщиха от  Отдел „Статистически изследвания“ – Шумен . Реализирани са 7 670 нощувки, като от тях 6 337 са на български граждани, а 1 333 – на чужденци. В сравнение със същия месец на предходната година общият брой на реализираните нощувки се увеличава със 7.8%. В хотелите са реализирани 77.9% от общия брой нощувки на българските граждани и 93.2% от общия брой нощувки на чуждите граждани. Пренощувалите лица в местата за настаняване в област Шумен са 5 304 души, с 19.2% повече в сравнение с юни 2017 г. Пренощувалите български граждани през месеца са 4 533, или 85.5% от всички пренощували, като по-голямата част от българите - 81.9% са нощували в хотелите, където са реализирали средно 1.3 броя нощувки. Пренощувалите чужди граждани са 771, като 92.6% от тях са нощували в хотелите и са реализирани средно по 1.7 броя нощувки. През месец юни 2018 г. 41.4% от чужденците, пренощували в Шуменско, са граждани на страни-членки на Европейския съюз, а 30.9% са от други европейски държави. Най-голям е броят на пренощувалите лица от Турция – 16.1%. Следват Израел, Украйна, Германия, Румъния, САЩ и Обединеното кралство. Общата заетост на леглата в местата за настаняване през юни 2018 г. в област Шумен е 16.5%, като в хотелите тя е 18.5%, а в другите места за настаняване – 11.3%. В сравнение със същия месец на предходната година общата заетост на леглата в област Шумен се увеличава с 2.2 процентни пункта. Приходите от нощувки през юни 2018 г. в област Шумен достигат 286.4 хил. лв., които са с 26.1% повече в сравнение със същия месец на 2017 година. Регистрирано е увеличение в приходите от нощувки от български граждани – с 27.8%, и приходите от чужденци – с 19.3%.", "date": "2018.08.22", "title": "Шумен: Отчетен е ръст на нощувките и приходите от тях в областта"}
{"url": "http://www.focus-news.net/news/2018/08/22/2558897/kardzhali-vazstanoveno-e-dvizhenieto-po-pat-i-5-sp-dzhebel-paten-vazel-kirkovo-makaza-v-rayona-na-s-zagorsko.html", "text": "Възстановено е движението по път I-5 сп. Джебел - пътен възел \"Кирково\" - Маказа, в района на с. Загорско, при км 361. Това съобщиха от пресцентъра на  Агенция \"Пътна инфраструктура\" .", "date": "2018.08.22", "title": "Кърджали: Възстановено е движението по път I-5 сп. Джебел - пътен възел \"Кирково\" - Маказа, в района на с. Загорско"}
{"url": "http://www.focus-news.net/news/2018/08/22/2558898/predstoyashti-mezhdunarodni-sabitiya-za-23-avgust-agentsiya-fokus.html", "text": "Разговори между съветника по националната сигурност на американския президент Доналд Тръмп Джон Болтън и секретаря на Съвета за сигурност на Руската федерация Николай Патрушев \r\n***  САЩ и Китай налагат взаимно мита помежду си на стоки в размер на обща стойност от 32 милиарда долара. \r\n***  Германският канцлер Ангела Меркел започва посещението си в Армения и в Грузия. \r\n***  Израелският министър-председател Бенямин Нетаняху е на посещение в Израел. \r\n***  Шведският външен министър Маргот Валстрьом ще представи първият наръчник по феминистка външна политика на света. \r\n***  Съветът за сигурност на ООН ще обсъди палестинско-израелския конфликт. \r\n***  Протести срещу готвените образователни реформи в Чили. \r\n***", "date": "2018.08.22", "title": "Предстоящи международни събития за  23 август  (Агенция \"Фокус\")"}
{"url": "http://www.focus-news.net/news/2018/08/22/2558901/vidin-vidinski-panair-2018-shte-bade-otkrit-na-24-avgust.html", "text": "Кметът на Община Видин Огнян Ценков ще обяви официално за открит Видинския панаир в 21.00 часа в петък, съобщиха от пресцентъра на  Общината . От 2013 година изложението се провежда на територията на бившето военно поделение, в близост до крепостта „Баба Вида“. Повече от 200 търговци, производители и занаятчии от цяла България и от Сърбия са заявили желание да участват в тазгодишното издание. Община Видин е създала необходимата организация и в момента текат последни приготовления. Предприети са необходимите мерки за гарантиране на сигурността както на участниците в изложението, така и на посетителите. В тази връзка е подписан договор между Общината и Областната дирекция на МВР. В близост до входа за панаира ще бъде разположен медицински пункт, който ще работи от 10.00 часа до полунощ. Със заповед на кмета на Общината е разпоредено работно време за временните обекти за хранене и търговия на дребно – от 10.00 до 2.00 часа, с ползване на озвучаване до 23.00 часа; за атракционния кът с люлки, стрелбища и други увеселителни съоръжения – от 10.00 до 23.00 часа, като стриктно се спазват допустимите норми на шум. \r\nПрипомняме, че съобразно въведената временна организация на движението улиците „Баба Вида“ и „Княз Борис I“ стават еднопосочни и ще бъдат сигнализирани с пътни знаци. За паркиране на моторните превозни средства се обособяват следните места: \r\n– в двора на Профилираната природо-математическа гимназия „Екзарх Антим I“, като влизането към паркинга се  осъществява от площад „Баба Вида“ по ул. „Княз Борис I“; \r\n– обособена площ до Детска градина „Детелина“, като влизането се осъществява от ул. „Баба Вида“ по ул. „Алеко Константинов“; \r\n– обособена и обозначена площадка за паркиране на таксиметрови автомобили на площад „Баба Вида“ и Епиграфския център (бивш турски склад). \r\nКонцертната програма на 24 август ще започне в 20.00 часа с изпълнения на Градския духов оркестър и Ансамбъла за народни песни и танци „Дунав“. След това посетителите на панаира ще забавлява популярната българска певица Тони Дачева.", "date": "2018.08.22", "title": "Видин: Видински панаир 2018 ще бъде открит на 24 август"}
{"url": "http://www.focus-news.net/news/2018/08/22/2558903/afp-spored-amerikanski-general-afganistan-ima-bezpretsedentna-vazmozhnost-za-mir.html", "text": "Главнокомандващият на мисията на НАТО в Афганистан, американският генерал Джон Никълсън заяви, че воюващите страни в държавата имат „безпрецедентната“ възможност за мир и допълни, че стратегията на  президента на САЩ Доналд Тръмп за воюващата страна действа, предава   AFP. \r\n„Имаме безпрецедентна възможност, или прозорец на възможностите за мир още сега“, заяви ген. Никълсън. Той заяви това по време на пресконференция по случай една година, след като президентът Тръмп представи своята подновена стратегия, целяща да накара талибаните в Афганистан да седнат на масата за преговори.   Виктор Турмаков", "date": "2018.08.22", "title": "AFP: Според американски генерал Афганистан има „безпрецедентна“ възможност за мир"}
{"url": "http://www.focus-news.net/news/2018/08/22/2558905/jerusalem-post-dzhon-boltan-zashtiti-udarite-na-izrael-po-siriya-kato-legitimna-samootbrana.html", "text": "Според съветника по национална сигурност на Белия дом Джон Болтън „Израел е нанасял удари по Сирия всеки път, след като Иран е прехвърлял ракетите и другото си смъртоносно оръжие в Сирия“. Той допълни, че тези удари са напълно „легитимен акт на самоотбрана“, пише   Jerusalem Post. \r\nКоментарите на Болтън бяха отправени по време на пресконференцията на последния ден от посещението му в Израел. Той разкри, че по време на утрешната си среща със съветника на Кремъл по националната сигурност Николай Патрушев в Женева ще обсъди възможността Москва да помогне за изтеглянето на иранските сили от Сирия.   \r\nОписвайки ситуацията в арабската страна като „неимоверно усложнена“ предвид големия брой най-различни актьори в нея, Болтън допълни, че в центъра на американската политика в Сирия стои не само победата над „Ислямска държава“, но и справянето с иранското присъствие. \r\nДопълнително той уточни, че предишната администрация в САЩ, тази на екс-президента Барак Обама, при борбата си срещу „Ислямска държава“ не е преценила, че „Иран има стратегически план за дъга на контрол от своя територия, през шиитските области в Ирак и Сирия, свързваща го с организацията „Хизбулла“ в Ливан“. „Това не е нещо, което желаем да видим“, обобщи той.  Виктор Турмаков", "date": "2018.08.22", "title": "Jerusalem Post: Джон Болтън защити ударите на Израел по Сирия като „легитимна самоотбрана“"}
{"url": "http://www.focus-news.net/news/2018/08/22/2558904/stoyan-damyanov-sdruzhenie-zelena-balgariya-tselta-na-sazdavaneto-na-rezervat-za-vodni-koncheta-beshe-da-dade-primer-kolko-e-lesno-da-se-vazstanovi-estestvenata-prirodna-sreda.html", "text": "Целта на създаването на резерват за водни кончета беше да даде пример колко е лесно да се възстанови естествената природна среда. Това каза за  Радио „Фокус“ – Бургас  Стоян Дамянов, създател на резервата в село Дебелт, община Средец. По думите му създаването на водоема е започнало през 2004 г , а днес там могат да се видят и други видове животни, сред които лисица, двойка черни щъркели, видри и скорпиони. \r\n„Моята идея беше да създадем водоем, в който да няма големи риби, а да бъде малък и там да се развъждат жаби, тритони, попови лъжички, водни скорпиони и други видове красиви животни“, добави Дамянов. Той каза още, че днес там могат да се срещнат и много представители на местната флора – топола, явор, върба, ясен, орех и други. Стоян Дамянов добави, че поддръжката на мястото се извършва от организирани бригади от доброволци, които спомагат за добрият вид на водоема и площта около него. \r\n„Тази година сме подготвили инициативата „фотолов“, който ще има за цел да се определи точният брой на видовете водни кончета“, посочи още Дамянов. По думите му видовете водни кончета допреди няколко години са наброявали 18 от общо 27 срещани в България. \r\nМария ГЕОРГИЕВА", "date": "2018.08.22", "title": "Стоян Дамянов, сдружение „Зелена България“: Целта на създаването на резерват за водни кончета беше да даде пример колко е лесно да се възстанови естествената природна среда"}
{"url": "http://www.focus-news.net/news/2018/08/22/2558906/nimh-utre-shte-e-predimno-slanchevo-s-maksimalni-temperaturi-mezhdu-28-i-33.html", "text": "През нощта ще е предимно ясно. Утре ще е предимно слънчево с временни увеличения на облачността, главно над планинските и югоизточните райони. На изолирани места там в следобедните часове ще превали краткотраен дъжд, придружен с гръмотевици. Ще продължи да духа слаб до умерен, в Източна България и временно силен вятър от изток-североизток. Максималните температури ще са предимно между 28° и 33°. Такава е прогнозата за времето на Националния институт по метеорология и хидрология (НИМХ), съобщи за  Агенция „Фокус”  дежурният синоптик Евгения Егова. \r\nАтмосферното налягане е и ще остане малко по-високо от средното за месеца.     \r\nНад Черноморието ще е предимно слънчево. Около обяд по южното крайбрежие ще има временни увеличения на облачността, но само на отделни места краткотрайно ще превали. Ще духа умерен до силен североизточен вятър. Максималните температури ще са 28–30°. Температурата на морската вода е 26-27°. Вълнението на морето ще бъде 3 бала, на юг от Бургас - до 4 бала. \r\nНад планините ще бъде предимно слънчево с временни увеличения на облачността, след обяд на отделни места ще превали и прегърми. Ще духа умерен до силен предимно източен вятър. Максималната температура на височина 1200 метра ще е около 21°, на 2000 метра – около 13°. \r\nВ петък ще се задържи предимно слънчево. В следобедните часове, главно над планинските райони ще има временни увеличения на облачността. На отделни места ще превали краткотраен дъжд. Ще продължи да духа до умерен вятър от изток-североизток. Преобладаващите максимални температури ще бъдат между 28° и 33°. През почивните дни вятърът ще се ориентира от юг, температурите ще се повишат с 1-2 градуса и максималните ще са предимно между 30° и 35°. Ще бъде предимно слънчево, с временни увеличения на облачността по-значителни над западните и планинските райони. На места, главно в Западна Стара планина и Рило-Родопската област, ще има краткотрайни валежи с гръмотевици.", "date": "2018.08.22", "title": "НИМХ: Утре ще е предимно слънчево, с максимални температури между 28° и 33°"}
{"url": "http://www.focus-news.net/news/2018/08/22/2558908/veliko-tarnovo-ochakva-se-okolo-2000-zriteli-da-podkrepyat-levski-na-stadion-ivaylo-na-25-avgust.html", "text": "Очаква се около 2000 зрители да подкрепят „Левски“ на стадион „Ивайло“. Това съобщи за  Радио „Фокус“ – Велико Търново  Петко Павлов, управител на Общинско предприятие „Спортни имоти и прояви“ във Велико Търново по повод предстоящата футболна среща между „Етър“ и „Левски“ на 25 август. „В събота предстои домакинство на футболен клуб „Етър“ – Велико Търново на столичния „Левски“. Двубоят между двата отбора винаги се е радвал на огромен интерес във Велико Търново. Ще припомня, че миналата година близо 10 хиляди зрители се събраха на стадион „Ивайло“ за тази футболна среща. Сега отново се очаква повишен зрителски интерес с оглед факта, че „Левски“ започна силно настоящото първенство и в момента е лидер в класирането на Първа професионална лига. Освен това, сините се радват на сериозна фенска маса във Велико Търново и региона, имат си свой фен клуб, така че вероятно над 2000 зрители ще подкрепят „Левски“ на стадион „Ивайло“, коментира Петко Павлов. Преди футболната среща ще се състои шествието на привърженици на сините. Те ще се съберат в парк „Марно поле“ и оттам по главната улица ще стигнат до стадиона. \r\nПетко Павлов припомня, че през цялата седмица се продават билети за мача на цена от 10 лева. Студенти, ученици и пенсионери ще влизат на стадиона на цена от 6 лева. „За първи път на гърба на билетите са отпечатани разрешените и забранени за внасяне на стадиона вещи, храни и напитки. Същите са илюстрирани и на указателни табели на всеки от входовете за стадион „Ивайло“. В съботния ден касите от северната страна ще отворят в 10.00 часа, а тези от южната в 15,30 часа. Както миналата година, така и сега привържениците на „Етър“ ще сядат на централната трибуна от северната страна, а тези на столичния „Левски“ ще заемат секторите от южната страна на стадиона“, допълни управителят на общинското предприятие. Ултрасите ще бъдат настанени в секторите за правостоящи зрители. А тези, които биха искали да наблюдават мача седнали, ще седнат в тези сектори, в които има осигурени седалки. \r\nМария НЕДЕВА", "date": "2018.08.22", "title": "Велико Търново: Очаква се около 2000 зрители да подкрепят „Левски“ на стадион „Ивайло“ на 25 август"}
{"url": "http://www.focus-news.net/news/2018/08/22/2558902/24-mln-lv-sa-predvideni-za-deynostite-po-iztochvaneto-na-mazuta-ot-potanaliya-korab-kray-sozopol-obzor.html", "text": "2,4 млн. лв. са предвидени за дейностите по източването на мазута от потъналия кораб край Созопол. Това съобщи министърът на транспорта, информационните технологии и съобщенията Ивайло Московски. Той уточни, че тази сума предвижда покриването на дейностите при хипотеза за пълни резервоари – т.е. за количество около 650 тона мазут. „Решението, което взехме на база оперативното заседание на щаба при областния управител в Бургас, е да упълномощим „Морска администрация - Бургас“ вече с финансова рамка, която ще бъде възстановена от Фонда за бедствия и аварии. Така незабавно ще се започнат дейности по източване на мазута“, каза още министър Московски. Той посочи, че разчетът предвижда повече от 50 дни работа по източването. „Но и времето, и парите могат да се окажат по-малко, ако размерът на мазута е по-малък“, коментира транспортният министър. \r\nДиректорът на „Морска администрация“ – Бургас“ капитан Живко Петров съобщи за Агенция „Фокус“, че вече са предприети дейностите по подготовката за изваждането на мазута, но те ще започнат, когато времето позволи. „Подготвя се водолазен кораб, който да отиде на място, подготвят се и водолази. Ще има барокамера, която ще бъде преместена в района. Подготвя се и складово пространство за бутилки, компресори, спомагателни лодки, катер и др. Всичко това трябва да бъде позиционирано в района преди да започнат дейностите по изваждането на мазута“, каза още кап. Петров.  \r\nЦветилена СИМЕОНОВА", "date": "2018.08.22", "title": "2,4 млн. лв. са предвидени за дейностите по източването на мазута от потъналия кораб край Созопол (ОБЗОР)"}
{"url": "http://www.focus-news.net/news/2018/08/22/2558910/plovdiv-izgradena-e-nova-ploshtadka-za-razhodka-na-domashni-kucheta-v-rayon-trakiya.html", "text": "Изградена е нова площадка за разходка на домашни кучета в район „Тракия“ в Пловдив. Това каза за  Радио „Фокус“ – Пловдив  районният кмет Костадин Димитров. Поредната площадка за разхождане на кучета е изградена с помощта на дарител и се намира в парк „Кан Крум“ на място, предпочитано от стопаните. Разположена е на площ от 230 кв. метра. Площадката е оборудвана с пейки, кошчета и уреди за аджилити тренировка на кучета. \r\nКметът на „Тракия“ в града каза още, че поредният стопанин на регистрирано куче в района е получил награди от продължаващата кампания „Регистрирай куче и спечели награда 2018“, организирана от Община Пловдив. \r\nТони МИХАЙЛОВ", "date": "2018.08.22", "title": "Пловдив: Изградена е нова площадка за разходка на домашни кучета в район „Тракия“"}
{"url": "http://www.focus-news.net/news/2018/08/22/2558909/balgariya-komentari-v-svetovnite-medii-agentsiya-fokus.html", "text": "Българската полиция е задържала 26 нелегални мигранти и трима трафиканти в на 40 км. северно от Искърското дефиле, предава   Xinhua. \r\nПо данни на МВР полицейската операция е проведена в понеделник край град Своге, след като получава информация за планиран трафик на нелегални мигранти от къща в дефилето към западната граница на България.  \r\nПървите осем мигранти и трима трафиканти – двама български граждани и един чужденец с хуманитарен статут, са арестувани в микробус и автомобил по време на заминаването им. \r\nОстаналите 18 мигранти, петима от които непълнолетни, са арестувани във вила, която е служила за настаняването им. \r\nИмигрантите са се представили като иракски кюрди.  \r\n*** \r\nАрхеолозите са открили гърне с 957 артефакта в крепостта Калиакра на северното българско Черноморие, предава   Xinhua. \r\nСпоред данните на НИМ на България съкровището съдържа 873 сребърни и 28 златни извънредно ценни османски и български монети от втората половина на XIV век. В гърнето е имало 11 апликации и катарами, 28 сребърни и бронзови копчета, 11 златни обици, два пръстена и четири мъниста от скъпоценни камъни. \r\nНаходката е открита в петък по време на разкопки под пода на къща, изгорена в края на XIV век. За последните 15 години археолозите са открили още две, но значително по-малки съкровища от монети, както и два чифта златни обеци и други по-древни артефакта. \r\n*** \r\nПравителството на България отдели 2,4 милиона лева за ликвидирането на заплахата за екологична катастрофа на южното крайбрежие на Черно Море, предава специализираният руски информационен портал за морско дело   Korabel.ru. \r\n„На оперативно съвещание бе взето решение за незабавното начало на работата по изпомпването на мазут от потънал преди сто години параход. Нашите изчисления показват, че работата може да приключи след 50 дни и за целта са отделени 2,4 милиона лева“, съобщи министърът на транспорта Ивайло Московски. \r\nВодолазите изясниха, че замърсяването идва от американския параход „Мопанг“, потънал през 1921 г. в Созополския залив. След серия бури този месец неговият прояден от ръждата корпус започна да протича мазут. На съда има до 650 тона гориво. В България има само две компании, които имат оборудването на тази сложна подводна работа, но нито една не е източвала гориво от съд, потънал преди сто години. \r\nПо-рано водолазът Михаил Заимов, който е разследвал кораба, разказа, че при предварителния оглед на резервоарите на съда са открити десет пробойни, от които тече мазут. На тях са поставени временни запушалки, но според него „днес корабът е своеобразна екологическа бомба, която може да се взриви всеки момент, корпусът е ръждясал и всеки момент във водата могат да попаднат повече от 100 тона гориво“. \r\n***   Българското правителство одобри план за действие, предвиждащ влизането на страната в „чакалнята“ за членството в Еврозоната и в Европейския банков съюз до края на юни следващата година. България кандидатства през юли за влизане в механизма ЕРМ-2, задължителния двугодишен предварителен период преди приемането на еврото, след като финансовите министри от Еврозоната и ЕЦБ дадоха зелена светлина на София. \r\nЗа да подобри шансовете си, София трябва да подобри макрофинансовата си рамка, да засили надзора над небанковия финансов сектор, включително и пенсионните фондове и застрахователните компании, както и да се бори срещу прането на пари.  Тя трябва да подобри законодателството си, свързано с банкрута. \r\n„Прилагането на горепосочените мерки ще гарантира спазването на предварителните ангажименти в области на политиките, които са от голямо значение за гладкия преход към ЕРМ-2 и банковия съюз до юли 2019 г. и в резултат на това еврото ще бъде приложено“,  се казва в изявление на десноцентристкото правителство. \r\nОт ЕЦБ се очаква да извърши преглед на състоянието на активите и стрес-тестове на българските банки, преди да даде признание за влизане в процеса, което може да отнеме една година, но може да бъде по-дълго, в зависимост от напредъка на страната. \r\nС ниска инфлация, бюджетни излишъци и нисък държавен дълг България вече отговаря на номиналните критерии за приемане на единната валута. \r\nНо нейната икономическа продукция на глава от населението е само половината от средната за ЕС, а широко разпространената корупция и проблемите в част от нейните банки са хвърлили сянка върху перспективите за еврото. \r\nНейната четвърта по големина банка се срина през 2014 г. и само тази седмица ликвидацията на базирана в Кипър застрахователна компания остави около 200 000 българи без автомобилна застраховка, което доведе до оставката на ръководителя на застрахователния надзор. \r\n***  Електронното издание на македонския вестник  „Денешен\"  публикува откъси от интервюто на академик Митко Манджуков, член на Македонската академия за наука и изкуство (МАНУ), един от класиците на македонската литература и политически ангажиран интелектуалец, дадено за хърватския ежедневник Express. В него Манджуков предупреждава, че Македония се е превърнала в държава без суверенитет, която ще изчезне в следващите 10 или 20 г. и ще бъде поделена между България и Албания или между Сърбия и Гърция.  \r\nКоментирайки договора за името с Гърция, Маджуков заяви: „Настоящото „споразумение\" е безусловна и непоправима капитулация. За нас срам, ние, македонците, трябва да се запитаме дали изобщо заслужаваме държава, дали сме достойни за това, знаем ли какво тя означава? Това е може би единственият случай в световната история, в който някой се отказва от името си, от правото си на съществуване, от своята история, от своя народ и диаспората. От държава с ограничен суверенитет, с този срамен договор, в допълнение с Тиранската платформа и в тясна връзка с договора за \"добросъседство\" с България, Македония се превърна в държава без суверенитет, която ще изчезне през следващите 10 или 20 години и ще бъде разделена между България и Албания или между Сърбия и Гърция. Езикът беше първият, който бе ударен, последният удар също ще бъде срещу него. Очевидно е, че нашите лингвисти има какво да обсъждат на техните симпозиуми\".  \r\nСпоред Мандужков след това на дневен ред отново ще дойде законът за употребата на езиците. \"Той ще върне старата пропаганда в Македония, когато цели градове и села бяха принудени да говорят на език, който въобще не бяха чували. За мен сегашното поведение на албанците е изненада. Става въпрос за езиков империализъм, когато чужди територии са били завладявани или гарантирани чрез пряко разпространение на езика. Македония не може да оцелее в условие на двуезичие, защото вторият официален език ще стане първи в международната комуникация, а първият ще бъде унищожен.  \r\nЕдин стар, каноничен език, четвъртият език, на който е било позволено да се разпространява християнството, ще бъде погребан покрай българския, но в гръцка градина. В един свой свидетелски текст преди смъртта си Блаже Коневски (македонски лингвист, основоположник и един от кодификаторите на книжовната норма в Република Македония - бел.р.) пише, че когато \"балканските циници, вдъхновители на геноцида\", успеят да унищожат македонския език, ще знаят, че са направили нещо голямо. Тогава му казах, че това ще бъде слабо утешение за нас\".  \r\nПо отношение на свободата на словото и цензурата в страната към настоящия момент, македонският академик подчерта: \"С настоящото споразумение с Гърция и предишното с България, в историята на човечеството е въведена неотразима обща цензура. Македония ще бъде протекторат, а различни емисари ще идват да ни преглеждат учебниците и да ни дават уроци Това е същото като да пуснете някой да ви ровичка в главата. Нашите книги - доколкото може да се разбере - до голяма степен са предназначени за хвърляне в огъня... Когато ме приемаха в МАНУ, във встъпителна си реч казах: Ако ни изкарат от ковчег от Югославия, знаем къде ще ни закопаят, но ако ни изнесат от Македония, къде ще ни бъде гробът?\" Агенция „Фокус“ припомня: \r\nМитко Манджуков (р. 1943 г. в Струмица) е едно от най-влиятетелни имена в балканската литература. Автор на редица романи, разкази, драми и есета, Манджуков е носител на няколко престижни награди за литература в Македония и Сърбия.  \r\nОсновното и средното си образование Манджуков завършва в родния си град, след което продължава обучението си във Филоложкия факултет в Белград, където остава да живее и след  дипломирането си. Именно там в началото на 1970-те години прави пробива си на литературната сцена. От 1970 г. е член на Съюза на писателите на Сърбия, а 1986 г. – на Дружеството на писателите на Македония. Същевременно той е член и на Дружеството на независимите писатели. През 2006 г. Маджуков се завръща в Македония. През 2007 г. става редовен член на Македонската академия за наука и изкуство (МАНУ). След влизането си в академията Манджуков се развива като политически ангажиран интелектуалец, чийто глас се зачита от обществото.  \r\nМанджуков е известен с критичната си позиция по отношение на албанското влияние на политката на Скопие, включително и на участието им в правителството на Зоран Заев. „Тиранската платформа“ на албанските партии в страната той определи като „заложена бомба“. По-късно отхвърли категорично и въвеждането на албанския език като официален в страната.  \r\nПри възобновяването на преговорите с Гърция за името, македонският академик се противопостави яростно на идеята за участието им в дискусиите, като подчерта, че албанците нямат място в обсъжданията на въпроси, които засягат националните интереси на Македония.  \r\n***", "date": "2018.08.22", "title": "България – коментари в световните медии ( Агенция „Фокус“ )"}
{"url": "http://www.focus-news.net/news/2018/08/22/2558911/reuters-prezidentat-na-republika-srabska-obvini-sasht-v-namesa-na-izborite.html", "text": "Президентът на Република Сръбска в състава на Босна и Херцеговина Милорад Додик обвини посолството на САЩ в Сараево, че използва своята агенция за развитие, за да се намесва в избирателния процес в страната. Обвинението бе отхвърлено от дипломатическата мисия като „дива“ теория на конспирацията, предава   Reuters. \r\nМилорад Додик заяви, че Американската агенция за международно развитие   (USAID) прилага програмата си за помощ през неправителствени организации, за да прикрие това, което според него, е нейната реална цел да отблъсне руското влияние в региона. \r\n„Целейки пряко да се намеси във вътрешните дела на Република Сръбска и Босна и Херцеговина USAID се опитва да избегне институциите и да предоставя средства под прикритието на предполагаемата борба срещу престъпността и корупцията“, заяви Додик. \r\nДодик, критик на Запада, който подкрепя по-тесните връзки с Русия, обвини централното босненско правителство, че  заговорничи с USAID  по въпроса, и заяви, че неправителствени организации в Република Сръбска, които получават финансиране от организацията, ще бъдат разследвани. \r\nПосолството на САЩ отхвърли обвиненията на Додик. \r\n„За пореден път помощта на народа на САЩ се използва за подкрепа на диви теории за конспирация в интерес на предизборната кампания в Босна\", се казва в изявлението на дипломатическата служба. \r\nПосолството обвини Додик, че се опитва да заблуди обществеността и да сплаши партньорите на USAID.  Виктор Турмаков", "date": "2018.08.22", "title": "Reuters: Президентът на Република Сръбска обвини САЩ в намеса на изборите"}
{"url": "http://www.focus-news.net/news/2018/08/22/2558888/mvr-preustanovyava-gratisniya-period-za-vodachite-bez-validna-zadalzhitelna-zastrahovka-grazhdanska-otgovornost.html", "text": "От днес, 22 август, МВР преустановява гратисния период за налагане на глоби на водачи, без валидна задължителна застраховка „Гражданска отговорност“. Това съобщиха от пресцентъра на  МВР .  \r\nВъв връзка с възникналия проблем със застрахователна компания „Олимпик“, министерството даде петдневен толеранс на водачите с прекратената застраховка „Гражданска отговорност“ в компанията.  \r\nСъгласно Закона за движение по пътищата при подобни нарушения се налагат принудителни административни мерки – вземане на книжка и спиране на колата от движение до представянето на документ за платена застраховка.", "date": "2018.08.22", "title": "МВР преустановява гратисния период за водачите без валидна задължителна застраховка „Гражданска отговорност“"}
{"url": "http://www.focus-news.net/news/2018/08/22/2558929/dzheremi-hant-za-velikobritaniya-shte-e-po-dobre-da-ostane-izvan-es-dori-i-bez-sporazumenie.html", "text": "Британският външен министър Джереми Хънт заяви, че за Великобритания ще е \"по-добре извън ЕС\", дори и да го напусне без споразумение, предава  Politico . \r\nХънт заяви, че въпреки, че е искал оставането на страната в Европейския съюз по време на референдума за Брекзит през 2016 г., той сега смята, че ще е по-добре Великобритания да излезе, какъвто и да е резултатът от преговорите с Брюксел. \r\nСпоред министъра Великобритания \"ще оцелее и просперира и без споразумение\".  \r\nСъщевременно Хънт похвали своя предшественик на поста Борис Джонсън, който подаде миналия месец оставка в знак на протест на смекчаването на позициите на премиера Тереза Мей на нейните позиции по Брекзит. \"Джонсън промени курса на британската история чрез своята кампания ба Брекзит\", заяви настоящият външен министър.  Виктор Турмаков", "date": "2018.08.22", "title": "Джереми Хънт: За Великобритания ще е по-добре да остане извън ЕС, дори и без споразумение"}
{"url": "http://www.focus-news.net/news/2018/08/22/2558913/krastyo-dabov-zoopark-burgas-imame-novi-i-mnogo-interesni-popalneniya-v-zooparka.html", "text": "Имаме нови и много интересни попълнения в Зоопарк – Бургас. Това каза за  Радио „Фокус“ – Бургас  Кръстьо Дъбов, собственик на зоопарка. По думите му имало бели лопатарчета, които са се родили преди дни, а едното от тях било едва на 2 дни. \r\n„Вече имаме и 6 броя носати мечета. През есента очакваме нови животни – зебра, камила, а ако успеем да вземем лиценз, ще настаним и стадо лемури, както и няколко сурикати“, допълни Дъбов. \r\nВеселина НИКОЛОВА", "date": "2018.08.22", "title": "Кръстьо Дъбов, Зоопарк – Бургас: Имаме нови и много интересни попълнения в зоопарка"}
{"url": "http://www.focus-news.net/news/2018/08/22/2558912/pravitelstvoto-se-vklyuchva-v-razgovorite-za-razdyalata-na-nimh-i-ban-obzor.html", "text": "Правителството се включва в разговорите за раздялата на Националния институт по метеорология и хидрология (НИМХ) и Българската академия на науките (БАН). Това съобщи министърът на образованието и науката Красимир Вълчев след среща с ръководството на БАН в Министерски съвет. На 22 август изтече 10-дневният срок, който министър-председателят Бойко Борисов даде на двете институции да намерят единодушно решение на проблема. НИМХ и БАН обаче остават на различни мнения. \r\nМинистър Вълчев посочи, че минималният напредък от срещите през тези десет дни е това, че по-добре е очертан периметърът на възможните решения. „Има два варианта - единият е разширена автономия в рамките на БАН, а вторият е извеждане на НИМХ от БАН. И двата варианта обаче изискват компромиси от двете страни. Но нищо няма да правим насила“, коментира той. Вълчев посочи, че дори и да се премине към вариант за изваждане на НИМХ, той ще бъде при запазване на оперативната му дейност и запазване на възможността в рамките на БАН да продължат изследванията в областта на климата и водите. „Тоест, ако част от учените желаят да останат в рамките на БАН и да продължат с чисто научна дейност, те ще имат възможността да го направят. При модела за разширена автономия в БАН също ще има споделена отговорност“, каза още той. Министър Вълчев обясни, че предстои да се разисква и въпросът за академичното самоуправление на БАН.  \r\nПредседателят на БАН акад. Юлиан Ревалски коментира, че не са получени ясни аргументи защо НИМХ не харесва предложението да остане в БАН, но бюджетът му да се гласува от Министерски съвет на отделен ред. „Не знам дали всички си дават сметка какво означава от юридическа гледна точка да се извади един институт. Там има въпроси, свързани с трудови договори, със собственост, с проекти, които текат в момента и са от името на БАН. Против сме от това да се взима решение например, че от 1 януари този институт преминава някъде другаде“, коментира акад. Ревалски. Агенция „Фокус“ припомня:  Преди малко повече от 10 дни премиерът Бойко Борисов проведе спешна среща с министър Красимир Вълчев, както и с представители на ръководствата на БАН и НИМХ, до която се стигна, след като метеоролозите обявиха, че ще прекратят работата си, ако окончателно не напуснат БАН и не преминат под шапката на МОН като самостоятелна научна организация със свой бюджет. Причина за тяхното недоволство бе неравномерното според тях разпределяне на парите в БАН. Тогава министър-председателят даде срок до 22 август НИМХ и БАН да намерят решение на проблема.  \r\nЦветилена СИМЕОНОВА", "date": "2018.08.22", "title": "Правителството се включва в разговорите за раздялата на НИМХ и БАН (ОБЗОР)"}
{"url": "http://www.focus-news.net/news/2018/08/22/2558931/plovdiv-s-tridnevni-tarzhestva-v-kurortniya-tsentar-banya-shte-badat-otbelyazani-16-godini-ot-obyavyavaneto-mu-za-grad.html", "text": "С тридневни тържества в курортния център Баня ще бъдат отбелязани 16 години от обявяването му за град. Това каза за  Радио „Фокус“ – Пловдив  кметът на града Стамен Гешев. По думите му тържествата ще започнат на 23 август и ще продължат до 25 август включително, когато е и самият празник. Предвидената богата празнична програма започва утре от 18.30 часа във фоайето на читалище „Св. Св. Кирил и Методий“ с етнографската изложба „От бабините ракли“. Присъстващите ще могат да видят презентация „Ревю на автентични бански костюми“. На 23 август ще се състои и прожекция на филм с характерни гозби за град Баня. На 24 август програмата е посветена на децата. В 10.00 часа на детската площадка ще се проведе детски пленер „Фолклорните традиции на град Баня“ с художничката Аглика Петрова. Ще има също изложба от рисунки и предмети, изработени по време на Летните творчески работилници през юни и август, а от 11.00 часа децата ще наблюдават представлението „Танцуващите кукли” с кукловод Янко Гъделев. В събота, на 25 август, на площада пред читалището ще бъде организирана кулинарна изложба от 17.00 часа, а в 18.30 ще се състои тържественото откриване на празника на град Баня с водосвет и приветствия. „След това ще има фолклорно надиграване „Средногорска плетеница” с участие на над 10 местни и гостуващи състави. Участници в програмата са състави от град Баня, от град Карлово, от селата Ведраре, Войнягово, Беласица, Борино. Ще свири и оркестър за народна музика „Марица“ с ръководител Хари Асенов“, каза Стамен Гешев. \r\nТони МИХАЙЛОВ", "date": "2018.08.22", "title": "Пловдив: С тридневни тържества в курортния център Баня ще бъдат отбелязани 16 години от обявяването му за град"}
{"url": "http://www.focus-news.net/news/2018/08/22/2558907/standard-makedoniya-dosegashniyat-ministar-predsedatel-na-sloveniya-stana-vanshen-ministar-na-stranata.html", "text": "Досегашният служебен министър-председател на Словения Миро Церар изоставя поста и ще заеме позицията външен министър в новата управляваща коалиция, водена от премиера  Мариан Шарец, предава македонското електронно издание   „Стандард“. \r\n„ Оставям кабинета на премиера Шарец много спокойно, защото по време на мандата ние успяхме да измъкнем Словения от кризата и да повишим нивото на нейната политическа култура“, заяви Церар. „Осъзнавам, че изборният резултат е такъв, че на това място трябва да дойде някой друг“, допълни той, потвърждавайки, че в новото правителство на  неговата Партия на модерния център ще се падат четвърт от министерските кресла. \r\nСлед изборите, проведени на 3 юни, партията на Церар, заедно с още две партии от бившата коалиция, се присъедини към новата петчленна управляваща коалиция. \r\nОкончателното разпределение на министерски постове ще бъде известно следващата седмица. Засега се знае, че бившият външен министър Карл Ерявец ще поеме министерството на отбраната, а бившият министър на земеделието Деян Зидан ще стане председател на парламента.   Виктор Турмаков", "date": "2018.08.22", "title": "„Стандард“ (Македония): Досегашният министър-председател на Словения стана външен министър на страната"}
{"url": "http://www.focus-news.net/news/2018/08/22/2558932/shumen-12-ata-lyatna-rabotilnitsa-za-izkustvata-v-regionalnata-biblioteka-v-grada-shte-bade-zakrita-na-31-avgust.html", "text": "12-ата Лятна работилница за изкуствата в Регионалната библиотека в Шумен ще бъде закрита на 31 август. Това съобщиха от  РБ „Ст. Чилингиров“ . Събитието ще се състои от 10.00 часа на входа пред Детски отдел. Подготвена е музикално-танцова програма, благотворителен базар и други изненади.", "date": "2018.08.22", "title": "Шумен: 12-ата Лятна работилница за изкуствата в Регионалната библиотека в града ще бъде закрита на 31 август"}
{"url": "http://www.focus-news.net/news/2018/08/22/2558933/afp-ivitsata-gaza-ostava-bez-gorivo-i-lekarstva.html", "text": "Ивицата Газа остава без гориво и лекарства, предава  AFP . \r\nОрганизацията на обединените нации привършва  финансирането, за да заплаща горивото, необходимо за болниците, системите за пречистване на вода и други критични съоръжения в ивицата Газа, заяви в сряда политическият ръководител на ООН. \r\nРозмари Ди Карло, заместник генерален секретар на ООН, също каза пред Съвета за сигурност, че последната ескалация на конфликта между Израел и палестинските екстремисти \"заплашват да въвлекат Газа във война\". \r\nСъветът за сигурност проведе месечната си среща по израелско-палестинския конфликт, като ООН работи с Египет, за да се справи с хуманитарната криза в Газа и да спре насилието. \r\nДи Карло заяви, че е \"дълбоко обезпокоена, че финансирането на аварийното гориво на ООН, което поддържа около 250 критични съоръжения в Газа, привършва\" и призова за 4,5 млн. долара, за да осигури основни услуги за останалата част от годината. \r\nЗаместник-генералният секретар на ООН по политическите въпроси изрази също така безпокойство относно \"опасния недостиг на основни лекарства\", след като 40% от запасите от основните медикаменти са напълно изчерпани. \r\nГаза е отново сцена на  насилие, след като палестинските протести, започнали през март, бяха посрещнати с израелски огън и в резултат загинаха  171 палестинци.  Юлиян Марков", "date": "2018.08.22", "title": "AFP: Ивицата Газа остава без гориво и лекарства"}
{"url": "http://www.focus-news.net/news/2018/08/22/2558893/liderat-na-bsp-korneliya-ninova-izborat-na-noviya-shef-na-agentsiyata-po-vpisvaniyata-e-neprozrachen-i-neobsazhdan.html", "text": "Спуснат е отнякъде човек, непрозрачно, необсъждано, не чухме да е имало конкурс или някаква процедура за избор. Посочен човек. Обществото не е информирано и то за един изключително важен сектор, където виждате какви проблеми могат да се случат и какъв професионализъм се изисква там. Това коментира лидерът на БСП Корнелия Нинова на въпрос за новоназначения директор на Агенцията по вписванията Габриела Козарева, съобщиха от пресцентъра на  БСП . „Не просто да дойдеш от Агенция за малки предприятия и да си въобразяваш, че може да управляваш система като Търговския регистър”, каза още лидерът на БСП. По думите й е нормално да има състезателно начало, да се явят професионалисти. „Дано не се окаже поредната калинка, която при следващ проблем ще изгори като бушон просто, за да да не поеме никой политическата отговорност”, коментира още Нинова.  \r\nПо повод задочния спор от между отстранената зам.-председател на Комисията за финансов надзор Ралица Агайн и ръководството на КФН, Корнелия Нинова коментира, че Карина Караиванова „опитва да си спаси кожата”. Тя припомни, че БСП искат оставката на цялото ръководство на регулатора. Според тях отговорни за проблемите около фалиралото застрахователно дружество „Олимпик” са всички комисари в КФН. „Измиха си ръцете с Ралица Агайн, приехме оставката. И ние гласувахме за това, но сега се опитват да прехвърлят отговорност единствено и само върху нея, а не да поемат и своята, която е на цялата комисия”, заключи по темата Нинова.  \r\nПо повод предложението на лидера на Атака Волен Сидеров да има анекс към договора за добросъседство между България и Македония, чрез който Скопие да се задължи да се въздържа от всякакви спекулации и опити да присвоява исторически личности или събития, Нинова отправи въпрос към него, къде е бил той и Обединени патриоти, когато Зоран Заев заяви, че Илинденско-Преображенското въстание е македонско? „Мълчаха, докато БСП не реагира. И тичаха след събитията. Сидеров преди да го прави това изказване, да си го внесе в правителството, в което участва, или поне в Обединение патриоти. Това мнение негово ли е, на Обединени патриоти ли е или на правителството на България”, попита още Нинова. „Тези самосиндикални акции в опит да си върне загубеното доверие и рейтинг не изглеждат сериозни, поставени по този начин, иначе въпросите са много сериозни, но нека се стиковат помежду си и да видят дали правителството ще внася такъв анекс, защото ако парламентът трябва да гледа такъв анекс, то трябва да го внесе правителството”, отсече лидерът на БСП. Тя припомни, че позицията на левицата е ясна. „Първи заявихме, че добросъсдските взаимоотношения на Балканите, мира който искаме на Балканите, развитието, което искаме в посока интеграция в Европа и европейско бъдеще за Македония, нашите приятелски отношения със Зоран Заев и моите лични приятелски с него, всичко това не може по никакъв начин да бъде за сметка на българската идентичност, българския национален интерес, на авторитета и името на България”, заключи Корнелия Нинова.", "date": "2018.08.22", "title": "Лидерът на БСП Корнелия Нинова: Изборът на новия шеф на Агенцията по вписванията е непрозрачен и необсъждан"}
{"url": "http://www.focus-news.net/news/2018/08/22/2558930/malak-samolet-padna-kray-shumen-dvama-postradaha-pri-intsidenta-obzor.html", "text": "Малък самолет падна овощна градина край „Пети километър“ до град Шумен. Сигналът за инцидента е постъпил в 19.20 часа. На място са изпратени екипи на ОДМВР Шумен, РСПБЗН Шумен и центъра за спешна медицинска помощ. Падналият самолет е четириместен, но в него са пътували двама души - мъже на 62 и 26 години от град Шумен. Двамата са били в съзнание след падането и сами са излезли от машината. Те са транспортирани в МБАЛ Шумен, където им се извършват прегледи и оказва медицинска помощ. \r\nПадналият самолет е обезопасен, акумулаторите му са разкачени, но има лек теч на гориво от единия резервоар и затова екип на пожарната ще остане там през нощта да дежури. Все още няма информация за причината на катастрофата. Работата по случая продължава под надзора на прокурор от Окръжна прокуратура Шумен.", "date": "2018.08.22", "title": "Малък самолет падна край Шумен, двама пострадаха при инцидента (ОБЗОР)"}
{"url": "http://www.focus-news.net/news/2018/08/22/2558934/a1-on-makedoniya-kosovskiyat-premier-ramush-haradinay-e-razporedil-demarkatsiya-na-granitsata-sas-sarbiya.html", "text": "Косовският премиер Рамуш Харадинай е разпоредил демаркация на границата със Сърбия, съобщава македонското електронно издание  A1 On . \r\nХарадинай е разпоредил на Държавната комисия за надзор на границата да започне работа по отбелязване на границата със Сърбия. На пресконференция той е заявил, че шест месеца след ратификацията на Договора за демаркация на границата с Черна гора е настоял Комисията и нейният председател Шпейтим Булики да започнат работа и по границата със Сърбия. \r\nПо неговите думи около тази граница няма неясноти и спорни ситуации, които да затруднят процеса.  Юлиян Марков", "date": "2018.08.22", "title": "А1 On (Македония):  Косовският премиер Рамуш Харадинай е разпоредил демаркация на границата със Сърбия"}
{"url": "http://www.focus-news.net/news/2018/08/22/2558936/emsc-registrirano-e-zemetresenie-s-magnitud-58-v-rayona-na-solomonovite-ostrovi-v-tihiya-okean.html", "text": "Регистрирано е земетресение с магнитуд  5.8 в района на Соломоновите острови в Тихия океан, става ясно от страницата на  Европейския средиземноморски сеизмологичен център  . \r\nЗеметресението е станало в 5:49 на 23 август местно време (21:49 на 22 август българско време) на 82 километра южно от град Пангуна в Папуа-Нова Гвинея и на 533 километра северозападно от столицата на Соломоновите острови Хонайра, на дълбочина 60 километра. \r\nЗа сега няма информация за пострадали хора и нанесени материални щети и не е обявявана опасност от възникване на цунами.  Юлиян Марков", "date": "2018.08.22", "title": "EMSC: Регистрирано е земетресение с магнитуд  5.8 в района на Соломоновите острови в Тихия океан"}
{"url": "http://www.focus-news.net/news/2018/08/22/2558937/futbol-guardiola-pomoli-real-madrid-za-transfer.html", "text": "Бившият треньор на Барселона, а сега в Манчестър Сити Хосеп Гуардиола,  е отправил молба към ръководството на вечния съперник на каталунците - Реал (Мадрид) за трансфер. Испанският специалист иска в тима си вратаря на Реал - Кейлор Навас, който изглежда все по-рядко ще се появява в игра след привличането на Тибо Куртоа. \r\nДосега вариант номер 1 за Сити беше резервният страж на Барселона Яспер Силесен, но холандецът се контузи. \r\nЦената на 31-годишния страж от Коста Рика е около 15 милиона евро, което е нищо в сравнение с 60-те милиона, които Барселона поиска за Силесен.", "date": "2018.08.22", "title": "Футбол: Гуардиола помоли Реал Мадрид за трансфер"}
{"url": "http://www.focus-news.net/news/2018/08/22/2558939/mkd-v-telefonen-razgovor-s-makedonskiyat-premier-angela-merkel-e-potvardila-podkrepata-na-germaniya-za-evroatlanticheskata-perspektiva-na-makedoniya.html", "text": "В телефонен разговор с македонският премиер Зоран Заев  германският канцлер  Ангела Меркел  е потвърдила подкрепата на Германия за евроатлантическата перспектива на Македония, пише македонското електронно издание  “МКД“ . \r\nСпоред пресслужбата на македонското правителството двете страни са стигнали до извода, че референдумът е основен демократичен акт и отразява решимостта на гражданите за бъдещето на Македония. \r\nПремиерът Заев е информирал Меркел за хода на подготовката за предстоящия референдум и посочил, че правителството е силно ангажирано с организирането на честни, демократични и прозрачни условия за реализация на демократичната воля на гражданите. \r\nПремиерът е подчертал,  че правителството активно продължава усилията за реформи в посока на изпълнение на условията на Европейския съвет от юни тази година, особено в областта на върховенството на закона, борбата срещу корупцията и престъпността и реформите в публичната администрация и разузнавателните служби. \r\nЗаев и Меркел са обсъдили конкретни стъпки за засилване на икономическото сътрудничество между двете страни, както и други текущи двустранни и регионални въпроси.  Юлиян Марков", "date": "2018.08.22", "title": "„МКД“: В телефонен разговор с македонският премиер  Ангела Меркел  е потвърдила подкрепата на Германия за евроатлантическата перспектива на Македония"}
{"url": "http://www.focus-news.net/news/2018/08/22/2558935/afp-donald-tramp-e-zayavil-che-plashtaniyata-za-koito-govori-negoviyat-bivsh-advokat-ne-sa-nezakonni.html", "text": "Доналд Тръмп е заявил, че плащанията направени на двете жени, за да замълчат за връзките си с него, за които говори неговият бивш адвокат не са незаконни, защото не са направени с пари от кампанията, а с лични пари на самия Тръмп, предава  AFP . \r\nБившият  адвокат на Тръмп, Майкъл Коен, се призна за виновен пред Федералния съд във вторник за шест случая на измами и два случая за нарушаване на законите за финансирането на кампаниите - като е направил  плащания, за да замълчат жените, които твърдят, че са имали връзка с  Тръмп. \r\nВ интервю за новините \"Fox and Friends\" за плащанията, Тръмп настоя: \"Това дори не е нарушение на кампанията\". \r\n\"Те(средствата) не идват  от кампанията, те дойдоха от мен и аз писах за това в Социалната мрежа „Туитър“- каза Тръмп. \r\nНанасяйки сериозен удар на президента,  Коен описва подробно в съда как е извършил плащанията - смята се, че те са били предназначени за  порно звездата  Сторм Даниълс и модела на „Плейбой“  Карън МакДугал - и твърди, че той е действал по искане на Тръмп. \r\nТръмп многократно отрича да е знаел  за плащанията по онова време, като приема, че те са направени от средствата му, до които е имал достъп Коен. \r\n\"По-късно разбрах\", продължи Тръмп в интервюто.  Юлиян Марков", "date": "2018.08.22", "title": "AFP: Доналд Тръмп е заявил, че плащанията, за които говори неговият бивш адвокат не са незаконни"}
{"url": "http://www.focus-news.net/news/2018/08/22/2558938/plyus-info-makedoniya-chetirima-dushi-sa-pochinali-ot-zapadnonilska-treska-v-sarbiya-prez-poslednata-sedmitsa.html", "text": "Четирима души са починали от западнонилска треска в Сърбия през последната седмица, пише македонското електронно издание  “Плюс Инфо“ , позовавайки се на информация от сръбската агенция ТАНЮГ. \r\nСпоред агенцията от началото на годината в западната ни съседка са починали 15 души от болестта, предавана от комари. \r\nВирусът е регистриран за първи път в Сърбия през 2012 г., а от тогава до 2017 г. са докладвани 574 случая на западнонилска треска, като 61 от пациентите са починали. \r\nЗападнонилската треска е сезонно заболяване и се наблюдава в периода на най-висока активност на комарите. \r\nВ Европейския съюз през тази година са регистрирани 273 случая на случаи на болестта - в Италия, Гърция, Унгария, Румъния, Франция и Хърватия. Девет от пациентите са починали.  Юлиян Марков", "date": "2018.08.22", "title": "„Плюс Инфо“ (Македония): Четирима души са починали от западнонилска треска в Сърбия през последната седмица"}
{"url": "http://www.focus-news.net/news/2018/08/22/2558900/plyus-info-makedoniya-pressekretaryat-na-vmro-dpmne-ne-otgovori-dali-partiyata-shte-izpolzva-pari-ot-pravitelstvoto-za-kampaniyata-za-referenduma.html", "text": "Прессекретарят на основната опозиционна партия в Македония  ВМРО-ДПМНЕ Димче Арсовски отказа да отговори дали тя ще използва пари от правителството за кампанията за референдума за името, който ще се проведе на 30 септември, предава скопската електронна медия  „Плюс Инфо“. \r\n„По отношение на парите, които се предоставят за референдумната кампания от правителството, мога само да заявя, че властите продължават да се отнасят насилствено както се отнасят и по въпроса за референдума“, заяви Арсовски на въпрос  дали партията му ще използва средствата , които правителството предоставя на събранието за кампанията за референдума. \r\n„Не може без ребалансиране на бюджета да се отпуснат огромни средства за кампания, която вероятно ще бъде използвана за прикрие на този капитулантски договор, който от СДСМ подписаха. Много голяма е вероятността, че парите, които ще бъдат разделени на фирмите, за да изработят част от кампанията, по-късно да се използват за партийни цели за някои от следващите изборни кампании на СДСМ“, смята Арсовски.  Виктор Турмаков", "date": "2018.08.22", "title": "„Плюс Инфо“ (Македония): Прессекретарят на ВМРО-ДПМНЕ не отговори дали партията ще използва пари от правителството за кампанията за референдума"}
