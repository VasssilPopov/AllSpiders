{"url": "http://www.focus-news.net/news/2017/12/16/2468067/tass-venetsuela-dade-kontsesiya-na-rosneft-za-razrabotka-na-gazovo-nahodishte-v-shelfa-kray-brega-na-stranata.html", "text": "Венецуела даде концесия за проучване и добив на газово находище на руската компания „Роснефт“, в шелфа край бреговете на северния щат Сукре, предава ТАСС, като се позовава на информация от венецуелското министерство на петрола.\r\n„Актът за издаване на концесия за проучване и добив на газ е издаден на руската компания „Роснефт““, се заявява в съобщение от ведомството, след края на посещението на ръководителя на руската компания Игор Сечин във Венецуела.\r\nПревод и редакция:", "date": "2017.12.16", "title": "ТАСС: Венецуела даде концесия на „Роснефт“ за разработка на газово находище в шелфа край брега на страната"}
{"url": "http://www.focus-news.net/news/2017/12/16/2468037/nimh-prez-sledvashtoto-denonoshtie-zapochva-zastudyavane-shte-ima-valezhi-ot-dazhd-koito-na-mesta-shte-preminat-v-snyag.html", "text": "През нощта ще е облачно, на много места с валежи от дъжд. Вятърът ще се ориентира от северозапад, ще е слаб, в Източна България – умерен и с него ще прониква студен въздух. През деня застудяването и валежите ще продължат, като значителни количества дъжд ще има в крайните югоизточни райони. С понижението на температурите още преди обяд дъждът във високите полета на Западна България и Предбалкана ще преминава в сняг, а по-късно през деня и на повече места в Северна България. След обяд валежите от запад ще започнат да спират. Сутрешните температури ще са предимно между 3° и 8°,  към 14 ч. ще са между 1° и 6°, малко по-високи ще са в югоизточните райони. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Георги Цеков.\r\nАтмосферното налягане ще продължи да се повишава и в края на деня вече ще е близко до средното за декември.\r\nНад Черноморието ще е облачно, с валежи от дъжд, по-интензивни в часовете около и преди обяд. Ще духа слаб до умерен северен вятър и с него температурите ще се понижават, към 14 ч. ще са 5-6° в северните до 9-10° в южните райони. Температурата на морската вода е 10-11°. Вълнението на морето ще бъде 2-3 бала.\r\nВ планините ще е облачно с валежи от сняг, преди обяд в по-ниските части – от дъжд. По високопланинските проходи ще има условия за навявания.  По-късно след обяд от запад валежите ще спират. Ще духа до умерен северен, по най-високите части – все още западен вятър. Към 14ч. на височина 1200 метра температурата ще е около 1°, на 2000 метра – около минус 4°, ще се понижават.\r\nПрез следващите дни от север ще продължи да прониква студен въздух, температурите ще се понижат още и в сряда минималните ще са между минус 7° и минус 2°, а максималните - между минус 1° и 4°. Облачността ще се задържи предимно значителна. На места ще превали сняг, в понеделник в югоизточните райони - и дъжд. Вятърът в по-голямата част от страната ще е слаб, в понеделник в източните - умерен и временно силен, в Североизточна България ще има условия за навявания. В сряда слаб сняг ще превали на отделни места в Източна България, а над западната половина от страната ще има по-значителни разкъсвани и намаления на облачността.", "date": "2017.12.16", "title": "НИМХ: През следващото денонощие започва застудяване, ще има валежи от дъжд, които на места ще преминат в сняг"}
{"url": "http://www.focus-news.net/news/2017/12/16/2468038/am-trakiya-dazhd-vali-v-rayona-na-pazardzhik-patnite-nastilki-sa-mokri-i-hlazgavi.html", "text": "Дъжд вали на автомагистрала \"Тракия\" в района на Пазарджик, предаде репортер на Агенция \"Фокус\". Пътните настилки са мокри и хлъзгави. \r\n\"Фокус\" призовава водачите да шофират със скорост, съобразена с метеорологичните условия.", "date": "2017.12.16", "title": "АМ \"Тракия\": Дъжд вали в района на Пазарджик, пътните настилки са мокри и хлъзгави"}
{"url": "http://www.focus-news.net/news/2017/12/16/2468039/faz-sotsialdemokratite-v-tyuringiya-glasuvaha-protiv-koalitsionnite-pregovori-sas-sayuza-hdshss.html", "text": "Само ден след окончателното решение на Германската социалдемократическа партия (ГСДП) за започване на преговори със Съюза (ХДС/ХСС) за съставянето на нова голяма коалиция в Берлин, членовете на политическа сила, водена от Мартин Шулц, демонстрираха несъгласие с решението на ръководството й, отбелязва националният ежедневник Die Frankfurter Allgemeine Zeitung.\r\nВ рамките на регионален партиен конгрес на социалдемократите в провинция Тюрингия бе гласувано против съставянето на голяма коалиция. Съответното предложение бе издигнато от младежката организация на ГСДП. Наред с другото, в предложението се посочва, че подновеното правителство със Съюза (ХДС/ХСС) би означавало по-нататъшна загуба на доверие в ГСПД. Тереза Герова", "date": "2017.12.16", "title": "FAZ: Социалдемократите в Тюрингия гласуваха против коалиционните преговори със Съюза (ХДС/ХСС)"}
{"url": "http://www.focus-news.net/news/2017/12/16/2468040/zdf-germanskiyat-ministar-na-otbranata-se-zastapi-za-prodalzhavaneto-na-chuzhdestrannite-misii-na-bundesvera.html", "text": "Действащият министър на отбраната на ФРГ Урсула фон дер Лейен настоява за удължаване на най-важните чуждестранни мисии на Бундесвера за срок от цяла година, независимо от това дали в Берлин ще бъде създадено ново правителство, предава телевизионният канал ZDF.\r\n„Бих приветствала решение, което предвижда през пролетта да бъдат удължени мисиите на Бундесвера – не са само за три месеца, ами както обикновено – за една година“, заяви Урсула фон дер Лайен пред германските медии, допълвайки, че през следващите месеци за тази цел ще разговаря с всички парламентарни фракции в Бундестага.\r\nВъв вторник, 12 декември, депутатите в германския парламент обсъдиха продължаването на седем чуждестранни мисии на Бундесвера. Седем мисии на германските военнослужещи бяха подложени на обсъждане в Бундестага, след което бе дадена „зелена светлина“ на продължаването им – но само за срок от три месеца, докато бъде създадено новото федерално правителство в Берлин. След това новият кабинет ще гласува наново мярката. \r\nМисиите на Бундесвера, които бяха продължени, са най-мащабните – тези в Мали и Афганистан. .Тереза Герова", "date": "2017.12.16", "title": "ZDF: Германският министър на отбраната се застъпи за продължаването на чуждестранните мисии на Бундесвера"}
{"url": "http://www.focus-news.net/news/2017/12/16/2468041/varna-35-detsa-sa-nastaneni-v-sotsialna-usluga-ot-rezidenten-tip-v-grada-za-parvite-devet-mesetsa-na-2017-godina.html", "text": "35 деца са настанени в социална услуга от резидентен тип във Варна за първите девет месеца на 2017 година. Това съобщиха за Радио „Фокус“ – Варна от отдел „Закрила на детето“ към Дирекция „Социално подпомагане“ – Варна. В анализа на дейностите по прилагане мерки за закрила на детето на територията на община Варна и община Аксаково се посочва, че 27 от случаите са нови, а за 8 деца настаняването е продължено. В Кризисния център са настанени 6 момичета, 14 деца са настанени в приют Гаврош, 11 деца са настанени в Център за настаняване от семеен тип, 4 майки са настанени в звено „Майка и бебе“ с бебета, две от които са непълнолетни. Заедно с построените Центрове за настаняване от семеен тип по проект „Детство за всички“ общо центровете на територията на община Варна и Аксаково са 10 къщички. От общо настанените в Центровете за настаняване от семеен тип за деца и лица с увреждане децата са 36. Тенденцията е броят на децата с увреждане да намалява, тъй като след като навършат пълнолетие се прекратява настаняването им в центъра, но те остават да живеят там и се предават за последваща работа.\r\nНай-често използвана услуга от резидентен тип е приют Гаврош с капацитет 15 места, където се настаняват деца спешно, за които няма достатъчно информация и визия за бъдещото им отглеждане, допълниха от отдел „Закрила на детето“. В края на месец септември там са настанени 12 деца. Често тази услуга се ползва и за спешно настаняване на деца от региона. Поради промяна в нормативната база услугата приют за деца е закрита. С решение на Общински съвет 1 октомври услугата е закрита и е разкрита нова услуга от резидентен тип за деца за спешно настаняване – Кризисен център за деца, който е с капацитет 20 места.\r\nМарияна ВАЛЕНТИНОВА", "date": "2017.12.16", "title": "Варна: 35 деца са настанени в социална услуга от резидентен тип в града за първите девет месеца на 2017 година"}
{"url": "http://www.focus-news.net/news/2017/12/16/2468042/ria-novosti-deset-dushi-sa-postradali-pri-preobrashtane-na-avtobus-v-rusiya.html", "text": "Десет души са пострадали при преобръщане на автобус в Иркутската област на Руската федерация, предава РИА Новости, като се позовава на източник от аварийните служби. \r\nВ автобуса са пътували 38 души, включително двама шофьори. Сред ранените е водачът, управлявал превозното средство. Уточнява се, че всички пострадали са транспортирани в болница. Причините за произшествието се изясняват. Тереза Герова", "date": "2017.12.16", "title": "РИА Новости: Десет души са пострадали при преобръщане на автобус в Русия"}
{"url": "http://www.focus-news.net/news/2017/12/16/2468043/am-trakiya-dazhd-vali-v-rayona-na-ihtiman-vidimostta-e-namalena-i-zaradi-magla.html", "text": "Дъжд вали на АМ „Тракия“ в района на Ихтиман, видимостта е намалена и заради мъгла, предаде репортер на Агенция „Фокус“. Трафикът по автомагистралата е слаб. Пътната настилка е мокра хлъзгава.\r\n„Фокус“ призова водачите да шофират внимателно и със съобразена с метеорологичните условия скорост.", "date": "2017.12.16", "title": "АМ \"Тракия\": Дъжд вали в района на Ихтиман, видимостта е намалена и заради мъгла"}
{"url": "http://www.focus-news.net/news/2017/12/16/2468044/mia-gratskata-pravoslavna-tsarkva-reagira-na-reshenieto-na-balgarskata-tsarkva.html", "text": "Светият синод на Гръцката православна църква обсъди решението на Българската църква да приеме искането на „разколната църква на Македония\" да приеме ролята на църква-майка, предава информационната агенция MIA, като се позовава на информация от православния уебсайт romfea.gr. \r\n„Светият Синод изразява загрижеността си от факта, че Църквата в България се намесва с това действие в юрисдикцията на друга православна църква, т.е. църквата на Сърбия, акт, противоречащ на свещените канони и църковната традиция, правото и водещата роля на Вселенската патриаршия, и може да бъде началото на трудно развитие“, се казва в позиция на Гръцката православна църква, прието по-рано тази седмица.Тереза Герова", "date": "2017.12.16", "title": "MIA: Гръцката православна църква реагира на решението на Българската църква"}
{"url": "http://www.focus-news.net/news/2017/12/16/2468045/vrachani-otbelyazaha-1-godina-ot-smartta-na-vrachanskiya-mitropolit-kalinik.html", "text": "Днес врачани се събраха, за да отбележат заедно 1 година от блажената кончина на приснопаметния Врачански митрополит Калиник, съобщиха от пресцентъра на Врачанска митрополия. В 9 ч. в митрополитския храм “Св. Николай Мирликийски” започна архиерейска света литургия, оглавявана от Врачанския митрополит Григорий. За участие в богослужението пристигнаха свещеници от различни населени места в епархията. След края на литургията бе отслужена панихида за митрополит Калиник. “Днес всички съборно се помолихме на светата Божествена литургия и на последвалата панихида за това щото Бог да му прости всяко волно и неволно прегрешение, и да го всели там, в недрата на Авраам, Исаак и Яков, там, където няма никаква болка или въздишка, а живот безкраен. Помолихме се за неговата душа и с това ние не правим нищо друго, освен да изпълним своя дълг. Защото дълг не само на всеки клирик, но и на всеки православен християнин е именно това – да отправя своята молитва към Всеподателя Бога за всички, които са си отишли от тоя свят. Наш дълг е да се молим за тези, които вече не могат сами да се молят на Бога за себе си и да искат прошка за съгрешенията си. Нека винаги се молим и си спомняме с любов за блажено починалия Врачански митрополит Калиник, който цели 42 години се труди и се моли за своето духовно паство” – призова в словото си Врачанският митрополит Григорий.\r\nВсички присъстващи се поклониха на гроба на Врачанския митрополит Калиник, който се намира в притвора на храма “Св. Николай Мирликийски” във Враца.", "date": "2017.12.16", "title": "Врачани отбелязаха 1 година от смъртта на Врачанския митрополит Калиник"}
{"url": "http://www.focus-news.net/news/2017/12/16/2468046/am-trakiya-do-100-metra-e-namalena-vidimostta-v-rayona-na-vakarel-poradi-silen-dazhd-i-magla.html", "text": "До 100 метра е намалена видимостта ма автомагистрала „Тракия“ в района на Вакарел поради силен дъжд и мъгла, предаде репортер на Агенция „Фокус“. Шофьорите трябва да са много внимателни, тъй като заради силният дъжд има условия за аквапланинг. \r\nВ района на Елин Пелин видимостта е намалена до 50 м.\r\n„Фокус“ призовава додачите да шофират със скорост, съобразена с метеорологичните условия.", "date": "2017.12.16", "title": "АМ „Тракия“: До 100 метра е намалена видимостта в района на Вакарел поради силен дъжд и мъгла"}
{"url": "http://www.focus-news.net/news/2017/12/16/2468047/nimh-zhalt-kod-za-obilni-dazhdove-e-obyaven-za-4-oblasti-v-stranata-za-16-dekemvri.html", "text": "Жълт код за обилни дъждове е обявен за 4 области в страната. Това сочи справка на сайта на НИМХ. Кодът е в сила за областите Кърджали, Хасково, Ямбол и Бургас. В тези райони количеството на валежа ще достигне около и над 20 л/кв.м.\r\nОт НИМХ съветват при жълт код за обилни валежи хората да бъдат внимателни, тъй като има възможност за локални наводнения, малко на брой. Възможно е да се наложи прекъсване на дейности на открито или затруднения при шофиране заради намалена видимост и аквапланинг.", "date": "2017.12.16", "title": "НИМХ: Жълт код за обилни дъждове е обявен за 4 области в страната за 16 декември"}
{"url": "http://www.focus-news.net/news/2017/12/16/2468048/plovdiv-nay-mnogo-turisti-ot-turtsiya-gartsiya-italiya-i-germaniya-sa-posetili-oblastta-prez-mesets-oktomvri.html", "text": "Най-много туристи от Турция, Гърция, Италия и Германия са посетили и са пренощували в Пловдивска област през месец октомври тази година. Това каза за Радио „Фокус“ – Пловдив Валентин Точев, главен експерт в Териториално статистическо бюро – Юг. По думите му средният брой реализирани нощувки от чужденците във всички места за настаняване в областта през октомври е 2,6. „Пренощувалите лица в местата за настаняване през октомври намаляват с 3,2 % или 42 800 души в сравнение със същия месец на 2016 година. Относителният дял на българите е 73,2 % от всички пренощували лица, като по-голямата част от тях (74,9 %) са нощували в хотели с 3 или 4 и 5 звезди и са реализирали средно 1,8 нощувки. Пренощувалите чужденци са 11 500, като 56 % от тях са нощували в хотели с 4 и 5 звезди и са реализирани средно 2,8 броя нощувки“, обясни Точев. Той посочи, че през месец октомври тази година в областта са функционирали 176 места за настаняване с над 10 легла – хотели, мотели, къмпинги, хижи и други места за краткосрочно настаняване. „Броят на стаите в тях е 4 700, а на леглата – 9 000. В сравнение с октомври 2016 година общият брой на местата за настаняване се увеличава с 0,6 %, а леглата в тях – с 0,3 %“, каза още Точев.\r\nТони МИХАЙЛОВ", "date": "2017.12.16", "title": "Пловдив: Най-много туристи от Турция, Гърция, Италия и Германия са посетили областта през месец октомври"}
{"url": "http://www.focus-news.net/news/2017/12/16/2468049/badeshteto-na-lyavoto-dvizhenie-v-balgariya-obsadiha-chlenove-na-bsp-i-predstaviteli-na-drugi-levi-i-patriotichni-partii-obzor.html", "text": "Бъдещето на лявото движение в България обсъдиха членове на БСП и представители на други леви и патриотични партии по време на конференция на тема „Лявото: вчера, днес и утре“. Събитието беше посветено на 126 години от създаването Софийската градска организация и 150 години от рождението на Георги Кирков. \r\nКонференцията беше открита от лидера на БСП – София Калоян Паргов, който изрази позицията си, че всички леви трябва да се обединят и заедно да намерят начина, по който България да тръгне по правилния път. „Поводът, заради който сме тук, показва, че левите идеи са живи. Амбициите ни са свързани с това, че дискусиите ни ще се превърнат в реална политика и така да се даде перспектива за бъдещето на България през призмата на лявата политика“, каза той и обясни, че не е тайна, че в лявото пространство и в БСП съществуват редица противоречия дори и на историческа основа, свързани с бъдещето на лявото движение в България. Паргов коментира, че трябва да се търсят отговори на въпроси като тези, защо е намаляла през годините електоралната подкрепа към партията, как да се привлекат млади хора, как БСП да не се превърне от масова в парламентарна партия, защо от дълго време София няма червен кмет и др.\r\nБившият министър на културата Георги Йорданов уточни, че умните хора са полезни за средите, в които действат, или за обществата, които ръководят, ако умеят да изведат преди всичко поука от предишните си грешки. „А това означава да се действа активно за отвоюване на социалните права и социалните придобивки на гражданите. Това ще помогне на нашата партия да бъде изключена от всички други, които сега са обект на отрицание от хората. Тъгувам, че в момента се казва „всички“, а не „всички без БСП“, каза той и обясни, че още Ботев е развил обръщението „другари“ като най-свидно между тези, които изповядват една вяра. \r\nПо време на дискусията проф. Искра Баева, преподавател по нова и съвременна история в Историческия факултет на СУ „Св. Климент Охридски”, обясни, че днешната партия е тръгнала от комунизма, а в момента се намира в социалдемокрацията. „Но какво виждаме сега? Безпътица и обърканост. Очевидно състоянието, в което се намираме, е кризисно и нашият проблем е не толкова как да продължим да се доказваме като социалдемократическа партия, а накъде вървим – не само ние, а накъде върви светът и какъв е шансът това бъдеще да бъде по-добро за по-големия брой от хората“, коментира проф. Баева.\r\nНародният представител от „БСП  за България“ проф. Румен Гечев изказа своята позиция, че за да се подобри положението в България, повече средства трябва да се отделят за образование и наука. „Ние изоставаме 7-8 пъти от средните показатели на Европейския съюз по този показател. България се движи в обратна посока на това, което правят страните в Европа и извън нея, за да реализират по-голяма социална справедливост – а тя е по-близо до принципите на социализма, отколкото до дивия капитализъм“, каза още Гечев.\r\nВ дискусията участие взеха и преподавателят по „Геополитика“ в УНСС  чл.-кор. проф. Васил Проданов, поетът проф. Минчо Минчев, акад. Васил Сгурев, проф. Димитър Генчев, проф. Минчо Минчев и др.\r\nЦветилена СИМЕОНОВА", "date": "2017.12.16", "title": "Бъдещето на лявото движение в България обсъдиха членове на БСП и представители на други леви и патриотични партии (ОБЗОР)"}
{"url": "http://www.focus-news.net/news/2017/12/16/2468050/nimh-do-20-gradusa-dostignaha-temperaturite-v-lovech-i-ahtopol-prez-dneshniya-den.html", "text": "Най-високата температура през днешния ден е 20 градуса, измерена е в Ловеч и Ахтопол. Това съобщиха за Агенция „Фокус“  от НИМХ. В Бургас, Варна, Силистра, Плевен, Враца и Шумен са измерени 19 градуса. \r\nОт НИМХ уточниха, че днес валежите са започнали от запад. В Монтана и Драгоман до момента измереното количество е 9 л./кв. м.; във Враца – 8 л./кв. м.; Оряхово и Монтана – 3 л./кв. м.; във Видин – 2 л./кв. м.", "date": "2017.12.16", "title": "НИМХ: До 20 градуса достигнаха температурите в Ловеч и Ахтопол през днешния ден"}
{"url": "http://www.focus-news.net/news/2017/12/16/2468051/ria-novosti-pozvoliha-na-zhenite-v-sauditska-arabiya-da-upravlyavat-mototsikleti-i-kamioni.html", "text": "Освен автомобили, жените в Саудитска Арабия ще могат да управляват също камиони и мотоциклети през 2018 година, предава РИА Новости, като се позовава на публикации в саудитската преса.\r\nТранспортното министерство на Саудитска Арабия обнародва детайли на новите правила, отменящи забраната за управление на автомобили от жени. През септември 2018 година в кралството беше издаден указ, съгласно който жените ще могат да управляват автомобили от юни 2018 година.\r\nОт транспортното ведомство заявиха, че законодателството за управление на МПС-та ще бъде уеднаквено за мъже и жени.\r\n„За водачите жени няма да се издават специални регистрационни номера“, пише в съобщение от министерството. \r\nПревод и редакция:", "date": "2017.12.16", "title": "РИА Новости: Позволиха на жените в Саудитска Арабия да управляват мотоциклети и камиони"}
{"url": "http://www.focus-news.net/news/2017/12/16/2467833/predstoyashti-sabitiya-v-stranata-za-16-dekemvri-agentsiya-fokus.html", "text": "***\r\nОт 18.00 часа със специалното присъствие на министъра на туризма Николина Ангелкова и спортния министър Красен Кралев ще се състои официалната церемония по откриване на ски сезона в Банско.\r\n***\r\nФондация „Нашите недоносени деца“ организира благотворителен Коледен базар „Подари мъничко вълшебство“, който ще се проведе през целия ден в мол „Сердика Център” на ниво -1. \r\n***\r\nОт 11.00 часа в зала № 3 на НТС (ул. „Раковска“ №108, ет. 2) БСП – София организира конференция на тема „Лявото: вчера, днес и утре“.\r\n***\r\nОт 11.00 часа в Залата на Съюза на юристите в България ще бъдат връчени годишните награди на БТС и Коледен концерт на хор „Планинарска песен – Филип Аврамов”. \r\n***\r\nОт 16.00 часа в Литературен клуб „Перото“ ще бъде представена втората кулинарна книга на Петър Стоянович „Така би замезил дядо ти“.\r\n***\r\nОт 18.00 часа в Тържествената зала на Централния военен клуб поетът Недялко Йорданов ще представи мемоарната си книга „Моят Радой“, стихосбирката „Мрън-мрън“ и петия си документален автобиографичен филм „Не си отивай, мой живот“.\r\n***\r\nОт 18.00 часа в зала „ДИТ Спорт”, на бул. „Черни връх” 228, ще се проведе благотворителен турнир „ Дузпи с кауза”.\r\n***\r\nОт 18.30 часа книгата на Мария Донева „Как спрях да крада“ ще бъде представена в Литературен клуб „Перото“.\r\n***\r\nОт 19.00 часа в зала „Универсиада“ – София (зала „Изток“) Академия Орфика ще представи за последен път през 2017 година „Тракийска Мистерийна Драма“ - интерактивен спектакъл - възстановка на древните тракийски тържества с автентична хореография и оригинална музика на арт-формация „Орфика”.\r\n***\r\nОт 11.00 часа в сградата на Младежки дом Благоевград ще бъде открит Коледен панаир. \r\n***\r\nОт 18.00 часа в зала „Яворов“ ще се състои представление на клуб по спортни танци „Силвана Денс“. Събитието е част от „Коледен фестивал“ 2017, организиран от Община Благоевград.\r\n***\r\nОт 10.00 до 19.00 часа  в Експозиционен център „Флора“ ще се проведе фестивалът „Моята еко Коледа“.\r\n***\r\nОт 12.30 часа  в Държавна опера – Бургас ще се проведе мюзикъла за деца „Снежанка и седемте джуджета“ и посрещане на Дядо Коледа.\r\n***\r\nОт 13.00 часа в зала 1 на експо център \"Флора\" ще бъде представен сборникът \"Морето в разкази и стихове\".\r\n***\r\nОт 17.00 часа в зала „Бойчо Брънзов“ ще се проведе Открит национален турнир по спортни танци.\r\n***\r\nОт 10.00 часа в Концертната зала на Младежкия дом ще се проведе награждаването на лауреатите от Общинския конкурс „Рождество Христово”2017 г.\r\n***\r\nОт 13.30 часа в Учебния музей и в експозицията Икони на втория етаж в Археологическия музей ще се проведе семейна празнична програма за родители с деца. \r\n***\r\nОт 10.00 часа в сградата на Община Велико Търново врати ще отвори Коледна работилница за деца.\r\n***\r\nОт 10.00 часа в голямата зала на Община Велико Търново ще се проведе Трети Национален конкурс за популярна песен и танцово изкуство „Звезден сблъсък“\r\n*** \r\nОт 18.00 часа на Коледния базар, в парк „Марно поле“, ще се състои празнична хоротека.\r\n***\r\nОт 18.00 часа на площад „Цар Асен I“ ще се проведе аудио-визуалния спектакъл „Царевград Търнов – звук и светлина“.\r\n***\r\nОт 09.00 часа в митрополитския храм „Св. Николай Мирликийски” ще започне заупокойна света литургия по повод 1 година от кончината на Врачанския митрополит Калиник. Литургията ще бъде водена от Врачанския митрополит Григорий в съслужение със свещеници от епархията. След литургията, на гроба на владика Калиник, който се намира в притвора на същия храм, ще бъде отслужена панихида.\r\n***\r\nОт 10.30 часа в парка на ж.к. „Дъбника” ГЕРБ  - Враца организира Коледен празник.\r\nПри лоши метеорологични условия празникът ще се проведе в залата до кафето в парка.\r\n***\r\nОт 12.00 часа на пл. „Христо Ботев“ ще се проведе Празник на местните вина, ракии и мезета.\r\n***\r\nОт 14.30 часа в Големия салон на Центъра за подкрепа и личностното развитие ще се състои Коледен концерт на Мажуретен състав и Младежки духов оркестър.\r\n***\r\nОт 16.00 часа в Ритуалната зала ще се проведе  концерт на Симфониета Враца с диригент  Христо Павлов и солист Павел Минев   /цигулка/.\r\n***\r\nОт 17.30 часа в НЧ „Пробуда 1926“ ще се състои Коледен концерт.\r\n***\r\nОт 9.00 часа в Спортна зала „Никола Петров” ще бъде открит Общински турнир по борба „Никола Петров” под домакинството на СКБ „Локомотив”. \r\n*** \r\nОт 18.00 часа в Зала 1 на Общината ще се състои коледен концерт на хор „Славянско единство“ с диригент маестро Донка Копринкова и благоевградския хор „Ален мак“ с диригент Йоланта Лазарова.  \r\n***\r\nОт 12.30 часа на площад „Гоце Делчев“ ще започне програмата на събор под надслов „Да развеем знамената“.\r\n***\r\nОт 11.00 часа в офиса на ГЕРБ на бул. „25 септември” №3 ще се проведе коледен табла турнир. \r\n***\r\nОт 13.00 часа Цветан Цветанов ще направи оглед в кв. \"Изток\", където в момента се изграждат инфраструктурни обекти, финансирани с европейски средства. \r\nОт 14.00 часа в офиса на ГЕРБ – Казанлък Цветанов и председателят на общинската структура на ГЕРБ и кмет на Община Казанлък Галина Стоянова ще дадат съвместна пресконференция. Час по-късно заместник-председателят на ГЕРБ ще изнесе лекция в рамките на Зимния университет в Казанлък, който местната структура на ГЕРБ организира. Гост-лектор на форума ще бъде и председателят на Младежи ГЕРБ и заместник-министър на външните работи Георг Георгиев.\r\nЦветан Цветанов ще посети Казанлък по случай 11-тата годишнина на местната структура на ГЕРБ.\r\n***\r\nОт 11:00 до16:00 часа, на площад „Централен“ в Пловдив ще се проведе кампания „Подари дом за Коледа“. Еко-зоо-мероприятието е организирано от две неправителствени организации – Фондация „Animal Welfare Bulgaria“ и Немски кастрационен център при Фондация „Помощ за бездомните животни“, и се провежда с участието на Общинския приют за безстопанствени кучета „Приятел завинаги“. \r\n***\r\nОт 11.00 часа на хангарите на Гребната база в Пловдив ще се проведе най-голямата демонстрация на доброволни формирования от страната. От 14.00 часа \r\n в конферентната зала на Младежкия център ще се състои пресконференция на тема „Развитие и проблеми на доброволчеството у нас“ с участието на представители на Националната асоциация и ръководители на доброволчески формирования от страната.\r\n***\r\nОт 18.30 часа ще бъде открито 23-тото издание на Фестивала на българското документално и анимационно кино “Златен ритон”.\r\n***\r\nОт 11.00 часа в Доходното здание, Общинският детски център за култура и изкуство ще организира традиционния общоградски Коледен празник „В очакване на Дядо Коледа…”.\r\n***\r\nОт 11.00 часа Топлофикация – Сливен ще подари на децата на Сливен представлението „Коледа с приятели“ в Държавния куклен театър – Сливен.\r\n*** \r\nОт 15.00 часа в Куклената зала на Родопски драматичен театър „Николай Хайтов“ ще бъде представена куклената пиеса на Центъра за подкрепа на личностно развитие – Обединен детски комплекс „Зимна приказка“\r\n***\r\nОт 12.00 часа в замъка „Влюбен във вятъра” ще се състои награждаването на победителите в литературния конкурс „Приказки от Замъка”.\r\n***\r\nОт 11.00 часа в Регионална библиотека „Захарий Княжески“ ще бъде излъчен запис на Запис на Коледен концерт с български и руски църковни песнопения в изпълнение на Борис Христов.\r\n***\r\nОт 11.00 часа в Mall Galleria клуб „Роден за Приключения“ и Община Стара Загора организират инициатива „Деца даряват на деца“.\r\n***\r\nОт 11.00 часа ще започне празникът на пелина в с. Змейово.", "date": "2017.12.16", "title": "Предстоящи събития в страната за 16 декември (Агенция „Фокус“)"}
{"url": "http://www.focus-news.net/news/2017/12/16/2467834/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "За последното малко повече от десетилетие, германският канцлер Ангела Меркел доминираше пейзажа на срещите на върха на ЕС. Но тя претича през червения килим на входа, в началото на срещата в четвъртък – нейното обичайно излъчване го няма, пише авторитетното американско издание The New York Times.\r\nВсички са наясно, че нейната ера завършва. Независимо от това, всичко си пролича, когато европейските лидери пристига в четвъртък за срещата и енергичният млад президент на Франция Еманюел Макрон беше сред първите пристигнали и вече отговаряше на въпросите на репортерите. С доволна усмивка, Меркел се приближи до него и каза: „О, той отговаря на всички въпроси“.\r\nГермания, която отдавна е стабилизиращата сила на Европа, няма правителство от септември, когато в страната се проведоха парламентарни избори и в Берлин се изнервиха, че страната може да започне да изглежда нестабилна. Проблемът на Германия е, че е парализирана. Докато в страната спорят за съставянето на ново правителство, Европа чака.\r\nПо време на последната за година среща на върха, въпросът за излизането на Великобритания от Съюза не беше толкова наболял, тъй като всички правителства се съгласиха в петък, че преговорите могат да продължат към следващата фаза. Но Европа има куп други проблеми и за всички тях Германия е ключова.\r\nПарализираният Берлин, който не очаква формирането на правителство до март и с отслабена Меркел, отложи въпросът, който се очакваше да е най-важната задача на Съюза – да се вземе решение за институционални реформи, които да гарантират бъдещето на еврото и да предотвратят появата на нови кризи, подобни на тези в Гърция, Испания и Италия.\r\n***Не съм изненадан от предупреждението на началника на Генералния щаб на Въоръжените сили на Великобритания, че Русия представлява нарастваща заплаха за подводните комуникационни кабели между Европа и САЩ, пише автор на американското издание Washington Examiner.\r\nСпоред твърденията на Стюарт Пийч, Русия работи над планове за прекъсване на комуникациите, осъществявани по дъното на Атлантическия океан, което би имало „катастрофален ефект за икономиката и начина ни на живот“. Има две направления на нарастващите руски възможности: Русия „продължава да усъвършенства и неконвенционалните си оръжия и техниката си за водене на информационна война“ и уголемяващия се апетит на президента на страната Владимир Путин за предприемане на високорискови ходове.\r\n***Палестинец наръга граничен полицай в столицата на палестинската автономна територия на Западния бряг на река Йордан в петък. Това е поредната вълна на насилие в района, в поредния „ден на гнева“ на палестинците, след решението на Доналд Тръмп да признае официално Ерусалим за столица на Израел, пише израелското издание The Jerusalem Post.\r\nНападателят е обезвреден веднага и след като е пребит е откаран от линейка на Червения кръст. \r\nСблъсъци избухнаха и в районите на Източен Ерусалим, Каландия, Витлеем и Хеброн. Хиляди палестинци се събраха и край оградата на границата между Израел и Ивицата Газа.\r\nДвама души бяха арестувани в Свещения град след петъчните молитви, когато мюсюлманите се спуснаха по улиците и предизвикаха безредици. Те викаха: „с кръв и дух ще освободим Ал Акса“ и „Ерусалим е арабски град“.\r\nПолицията въведе допълнителни мерки за сигурност в района на Стария град.\r\n***Канцлерът на Германия Ангела Меркел предупреди съюзниците си от Християнсоциалния съюз(ХСС) в петък следобед, че Германия трябва да намери начин да преодолее политическата криза в страната, за да не загуби позиции на международната арена, пише Politico.\r\n„Ние имаме огромната отговорност да формираме стабилно правителство“, заяви тя пред конгреса на ХСС, участваща в Блока на Меркел, заедно с Християндемократичния съюз, в Нюрнберг. Речта бе произнесена, след като канцлерът се завърна от двудневната среща на върха на ЕС в Брюксел.\r\n„Бях посрещната от въпроси, какво ще се случи сега“, заяви Меркел, която в момента е начело на служебно правителство, пред тълпата от около хиляда делегата на ХСС.\r\nВ Брюксел, другите европейски лидери ми казаха: „Нуждаем се от вас! Вижте какво става по света!“, разказа германският лидер.\r\nОсвен това, Меркел си пожела Европа да може да се грижи сама за собствената си сигурност, в лицето на нарастващата сила на страни като Китай и Русия, конфликтите в Близкия Изток и изолационизма на американския президент Доналд Тръмп.\r\n***", "date": "2017.12.16", "title": "Преглед на някои от основните теми в световния печат (Агенция \"Фокус\")"}
{"url": "http://www.focus-news.net/news/2017/12/16/2467835/reuters-germaniya-zategna-merkite-za-sigurnost-okolo-kolednite-bazari-godina-sled-teroristichniya-atentat-ot-minaliya-dekemvri.html", "text": "Германия затегна мерките за сигурност около коледните базари в страната, година след терористичния атентат от миналия декември, предава Reuters. По думите на официални лица, охраната около събитията е засилена а информационният поток между силите за сигурност увеличен, въпреки че според експерти все още има много неща, които трябва да се направят в тази посока, като едно от най-важните е подобряване на връзките между разузнавателните агенции и полицията. Агенция „Фокус“ припомня: На 19 декември 2016 г. тунизиецът Анис Амри открадна камион, убивайки неговия шофьор, след което навлезе с него на коледен базар в Берлин, убийваки 11 души и ранявайки десетки други.  Цанко Цолов", "date": "2017.12.16", "title": "Reuters: Германия затегна мерките за сигурност около коледните базари, година след терористичния атентат от миналия декември."}
{"url": "http://www.focus-news.net/news/2017/12/16/2467836/tass-donald-tramp-smyata-che-lotariyata-za-amerikanski-vizi-tryabva-da-bade-prekratena.html", "text": "Американският президент Доналд Тръмп за пореден път изрази мнението си, че лотарията за предоставяне на американски визи на чужди граждани, трябва да бъде прекратена, предава ТАСС. \r\n„В САЩ съществува такова нещо като лотария за визи. Смятате ли, че при нас идват най-добрите представители на страните?“ – заяви държавният глава, като даде и своя отговор – „Не, при нас идват най-лошите представители на страните“. \r\n„Призовавам Конгреса да спре виза лотарията“, добави още Тръмп, като напомни, че двата терористични акта в Ню Йорк от 31 октомври и 11 декември бяха организирани от емигранти.  Цанко Цолов", "date": "2017.12.16", "title": "ТАСС: Доналд Тръмп смята, че лотарията за американски визи трябва да бъде прекратена"}
{"url": "http://www.focus-news.net/news/2017/12/16/2467837/3-500-kameri-shte-sledyat-za-sigurnostta-v-sofiya-po-vreme-na-predsedatelstvoto-na-saveta-na-es-obzor.html", "text": "Над 3500 камери в София ще следят за сигурността по време на българското председателство на Съвета на ЕС през първите 6 месеца на следващата година. Това стана ясно по време на представянето на единната система за видеонаблюдение в столицата, която ще обединява камерите на Столична община и Министерството на вътрешните работи. Общият пункт ще се намира в Центъра за видеонаблюдение на общината на ул. „Бенковски“ 12 и в него съвместни екипи ще следят за сигурността на гостите, пристигнали за Европредседателството.  „Изключително съм впечатлен от възможностите на Центъра“, заяви министърът на вътрешните работи Валентин Радев по време на демонстрацията на системата. Той уточни, че за 6-те месеца на Председателството правителството е отделило 9,5 млн. лв и голяма част от тези средства са вложени именно в този проект, включително и изкопаването на около 6 км за оптическа връзка между НДК и Центъра. „Наблюдението е първата стъпка към превенция и с тази система за интегрирано наблюдение, превенцията е на практика, в реално време“, каза министър Радев. По думите му гостите, които ще посетят София по време на Председателството, трябва да усетят същите грижи и същия пропускателен режим, като в останалите европейски страни – домакини на различни форуми и да се чувстват спокойни и сигурни по време на престоя си в столицата. „Остава ангажиментът ни да мислим как да надграждаме интегрираната система“, каза вътрешният министър. Кметът на столицата Йорданка Фандъкова припомни, че Столична община е разполагала с общо 9 центъра за наблюдение на различни обекти, които ще бъдат включени в общата система. „На финала сме на изграждането й сме. Частта, която изпълнява Столичната община включва монтирането на нови 244 камери по трасетата от летището, през бул. „Цариградско шосе“, НДК, бул. „България“ до резиденция „Бояна“ във връзка с предстоящото Председателство, както и нови допълнителни 48 камери в метрото“, посочи столичният кмет. По думите й изпълнението на проект струва 3,1 милиона лева, от които 2 милиона, предоставени от държава и 1,1 милиона общински пари. Директорът на Дирекция „Комуникационни и информационни системи“ в МВР Младен Петров поясни от своя страна, че новите 244 камери са разположени на възлови места в столицата и техническите възможности на системата позволяват визуализиране в момента на наблюдение. По думите му част от тях са снабдени с възможности за директен софтуерен анализ. „Реализирахме идеята с въвеждането на аналитични функции, да се оптимизира работата на колегите и да се автоматизират процесите за превантивно използване на „алармени“ събития“, отбеляза той, като даде пример с търсенето на обявен за издирване автомобил чрез камерите или използването им за разкриване на тежки криминални престъпления. Младен Петров обърна внимание, че след инсталирането на софтуера на камерите, страната ни ще е първата в Европа, която го използва, с 3000 възможности за различен анализ на придобитата информация, като например регистрационен номер по различни направления – неплатена Гражданска отговорност, проследяване на маршрут през София и др. По думите му системата е на първи етап, но позволява допълнително надграждане и добавяне на камери не само от столицата, но и от други градове като Бургас, Пловдив, Велико Търново. Той уточни, че записите от камерите ще се съхраняват до 30 дни, каквото е изискването според европейските стандарти. Директорът на СДВР старши комисар Ивайло Иванов поясни, че за момента записите от тези камери не могат да бъдат използвани за изпращането на електронни фишове на водачите, хванати в нарушение например, но има идея след Председателството това да бъде надградено. „Идеята на този проект е не само камерите на СДВР и на Столичната община да бъдат използвани, а да бъдат интегрирани в един общ модел, за да можем да използваме камерите и на други институции – на аерогарата, на други министерства - на първо място за превенция, а ако нещо се случи, да можем да реагираме по най-адекватния и бърз начин“, каза той.\r\nВесела ПЕТРОВА", "date": "2017.12.16", "title": "3 500 камери ще следят за сигурността в София по време на Председателството на Съвета на ЕС (ОБЗОР)"}
{"url": "http://www.focus-news.net/news/2017/12/16/2467838/cnn-reks-tilarsan-vleze-v-spor-sas-severnokoreyskiya-predstavitel-v-oon.html", "text": "Американският държавен секретар Рекс Тилърсън влезе в спор със севернокорейския представител в ООН, по време на заседанието на Съвета за Сигурност в петък, предава американската телевизия CNN. \r\nСлед като Тилърсън заяви, че „Северна Корея трябва да се откаже от своето агресивно поведение, преди започване на преговори“, представителят на Пхенян Я Сун Нам отбеляза пред Съвета, че ядрената програма на страната му е „неизбежно средство за защита“ срещу САЩ, които са „ужасени от невероятната мощ на нашата република“. Последва ново взимане на думата от страна на Тилърсън, който подчерта, че „има само една страна, която извършва незаконни опити на незаконни устройства, само една страна, която изстрелва междуконтинентални балистични ракети… това е режимът на Ким Чен-ун в Северна Корея“. Държавният секретар добави, че Пхенян трябва да обвинява себе си за създаденате ситуацията, като нейното прекратяване зависи от най-вече от севернокорейския режим.  Цанко Цолов", "date": "2017.12.16", "title": "CNN: Рекс Тилърсън влезе в спор със севернокорейския представител в ООН"}
{"url": "http://www.focus-news.net/news/2017/12/16/2467839/guardian-evropeyskiyat-sayuz-dade-zelena-svetlina-za-vtora-faza-ot-brekzit.html", "text": "На първа страница като водеща статия на британския вестник Guardian е статия, отразяваща най-важните моменти от срещата на върха на европейските лидер, които засягат Брекзит. По време на двудневната среща в Брюксел, провела се на 14 и 15 декември, лидерите на Съюза обсъдиха няколко важни въпроса, като всекидневникът се съсредоточава върху решенията за излизането на Великобритания от общността. \r\nЕвропейските лидери дадоха „зелена светлина“ за втора фаза от преговорите за Брекзит, които засягат бъдещите отношения на Великобритания със Съюза, пише изданието. Преминаването към следващата част от преговорите стана възможно, след постигане на достатъчен прогрес по въпросите за границата на Обединеното кралство с Република Ирландия, правата на европейските граждани във Великобритания и парите, които Лондон трябва да плати за излизането си от съюза, познати като т.нар. „бракоразводна сметка“ в британските медии. \r\nНо вестникът отбелязва, че британският премиер Тереза Мей и председателят на Европейската комисия Жан-Клон Юнкер са дали различни становища относно възможното начало на втората фаза. Според Мей преговорите трябва да започнат веднага, докато Юнкер е подчертал, че това ще стане възможно не по-рано от месец март 2018 г. \r\nСъщевременно изданието обръща внимание на изказване, направено от председателя на Европейския съвет Доналд Туск, който поздрави министър-председателя за постигнатия напредък. Полският политик обаче предупреди, че втора фаза от преговорите ще бъде по-трудна. Според него, „все още е реалистично“ двете страни да се надяват да завършат втория етап до месец октомври, но пред репортери Туск отбеляза, че предстоящите разговори ще бъдат „по-изтощаващи, по-предизвикателни“. \r\nСамият премиер Тереза Мей определи решението за началото на втората фаза като „важна стъпка по пътя за гладък и подреден Брекзит\". Министър-председателят настоя, че въпреки всичко, Великобритания ще прекрати членството си на 29 март 2019 г., въпреки че все още съществува вероятността Лондон да продължи да бъде субект на правото на Европейския съюз и по време на двегодишния преходен период.  Цанко Цолов", "date": "2017.12.16", "title": "Guardian: Европейският съюз даде „зелена светлина“ за втора фаза от Брекзит"}
{"url": "http://www.focus-news.net/news/2017/12/16/2467840/interfaks-spisanie-forbes-opredeli-dzheremi-renar-za-nay-dohodonosen-aktyor-na-2017-g.html", "text": "Актьорът Джереми Ренър бе определен за най-доходоносен актьор на 2017 г. според  класацията на списание Forbes, предава Интерфакс. \r\nЗа всеки долар, който е бил платен на Ренър, неговите работодатели са получили печалба от 94 долара. На второ място се нарежда Ема Уотсън, играла в „Красавицата и звяра“, като създателите на филма са спечелили 70 долара за всеки платен на британската актриса. На трето и четвърто място са съответно Скарлет Йохансон и Ейми Адамс, а петорката бива завършена от Крис Пат.  Цанко Цолов", "date": "2017.12.16", "title": "Интерфакс: Списание Forbes определи Джереми Ренър за най-доходоносен актьор на 2017 г."}
{"url": "http://www.focus-news.net/news/2017/12/16/2467841/spored-prezidenta-rumen-radev-ima-defitsit-na-darzhavnichesko-mislene-za-sektorite-sigurnost-i-otbrana-postavya-vaprosa-na-ksns-obzor.html", "text": "Няма дефицит на функции на военно-транспортната ни авиация, има дефицит на стратегическо мислене по отношение на секторите „Сигурност“ и „Отбрана“. Това коментира държавният глава в отговор на въпрос по повод обявената обществена поръчка за ремонта на МИГ-овете и купуването на нови изтребители. „С интерес чух, че се търсят функции на военно-транспортната ни авиация. Може би си спомняте какви функции изпълняваше тя и мога да помогна да си спомните, че в периода 2009-2012 г. имаше около 70 полета с много интересни функции“, добави президентът.  \r\nДумите му дойдоха по повод изказване на премиера по време на заседание на Министерския съвет в сряда, в което той отбеляза, че има дисбаланси при осигуряването на средства за въоръжение на различните родове войски. Премиерът посочи, че основната част от закупената техника са транспортни вертолети и самолети, за които не е предвидена поддръжка при сключването на договорите, и сега са приземени. „От 12 „Кугър“-а, защото не е достатъчно само да ги платим, осем не летят. Но и на никой не му прави впечатление, че не летят, защото те нямат функции… И трите „Спартан“-а на 31 декември спират да летят, а сега лети само един от тях. Това ми докладва Каракачанов днес след направената от него проверка. Никой не можа да ми обясни от военните защо само транспортни средства и само за авиацията е отишла такава огромна сума от бюджета на държавата“, посочи Борисов. Той възложи на министрите на отбраната и на финансите да направят преглед и оценка на възможностите за договорите за поддръжка на наличната техника, които може да бъдат сключени до края на годината. „Всеки ден слушам още нови самолети да купуваме, а никъде и никой не говори за поддръжката колко ще струва след това. Най-вероятно по същия начин ще останат на летищата да си стоят така, както „Спартан“-ите и хеликоптерите“, каза премиерът. \r\nВ коментара си по темата държавният глава подчерта, че в тези сектори се харчат средства „на парче“ и няма ясно фокусирана визия как да се изграждат способности и съвместимост с нашите партньори поне за 10-15 години напред. „За мен тенденцията на абсолютна разпиляност все повече набира скорост“, заяви президентът и добави, че ще постави тези въпроси на Консултативен съвет за национална сигурност. Държавният глава уточни, че следващото заседание на КСНС на 9 януари 2018 г. ще бъде посветено на ангажиментите ни в рамките на Българското председателство на Съвета на Европейския съюз.  Президентът  призова за разум при отделените средства за поддръжката на изтребителите МиГ-29. По думите на държавния глава те са наложителни, но може да се коментира много по отношение на параметрите. „Водещото трябва да бъде новата техника, там да бъде приоритетът. А за МиГ-29 трябва да се съобразяват разходите с това, което ще постигнем в бъдеще. Това важи и за бронираната бойна машина на пехотата, и за многофункционалните модулни и патрулни кораби. Аз също съм задал своите въпроси към министъра на отбраната. Очаквам отговор“, добави президентът. \r\nРумен Радев изрази очакването си да бъде даден отговор и дали процедурата за новите кораби за Военноморските ни сили отговаря напълно на всички принципи за прозрачност, обективност и конкурентност. „Никой не се обезпокоява от факта, че от всички наши партньори в Европейския съюз и в НАТО, които бяха поканени, никой не отговори. Също така, надявам се, управляващите много ясно да изчистят въпроса дали има пълно съответствие между параметрите, заложени в проекта за инвестиционен разход, и тези параметри, които ще бъдат в договора. Наистина тук трябва да имаме пълна убеденост, че нещата са така и във финансово, и в оперативно изражение“, заяви президентът. \r\nВесела ПЕТРОВА", "date": "2017.12.16", "title": "Според президента Румен Радев има „дефицит на държавническо мислене за секторите „Сигурност“ и „Отбрана“ – поставя въпроса на КСНС (ОБЗОР)"}
{"url": "http://www.focus-news.net/news/2017/12/16/2467842/tass-srabskiyat-prezident-se-sreshtna-s-raul-kastro.html", "text": "Президентът на Сърбия е на тридневна официална визита в Куба, по време на която на 15 декември, се срещна с лидера на островната държава Раул Кастро, предава ТАСС. \r\nДвамата са изразили удовлетворението си от добрите двустранни връзки между Куба и Сърбия, като са потвърдили намеренията за укрепване на икономическото сътрудничество, съобщава още руската агенцията, като цитирa официозът на Кубинската комунистическа партия в. Гранма. \r\nПо-рано в петък, сръбският президент положи цветя на паметника на кубинския национален герой Хосе Марти и държа реч в хаванския университет, в която е заявил намеренията си за развиване на всестранно сътрудничество между Сърбия и Куба.  Цанко Цолов", "date": "2017.12.16", "title": "ТАСС: Сръбският президент се срещна с Раул Кастро"}
{"url": "http://www.focus-news.net/news/2017/12/16/2467843/interfaks-gratskiyat-trakiyski-universitet-demosten-nagradi-vladimir-putin.html", "text": "Гръцкият тракийски университет „Демостен“ награди руския президент Владимир Путин със златен медал заради неговата работа за запазването на регионалната стабилност и развитие, предава Интерфакс, като се позовава на съобщение, публикувано на официалната интернет страница на руското външно министерство. \r\nНаградата е била връчена на руското посолство в Атина. Ректорът на университета Ставрос Тулупидис е отбелязал, че Путин подпомага „съхраняването на православния дух на мир и дружба, както и духовността и културата на елинизма“ Цанко Цолов", "date": "2017.12.16", "title": "Интерфакс: Гръцкият тракийски университет „Демостен“ награди Владимир Путин"}
{"url": "http://www.focus-news.net/news/2017/12/16/2467844/the-independent-tereza-mey-shte-se-opita-da-izbegne-oshte-edno-porazhenie-v-parlamenta-s-promyana-v-proektozakona-za-brekzit.html", "text": "Британският премиер Тереза Мей ще се опита да избегне още едно парламентарно поражение в процеса по излизането на Великобритания от Европейския съюз, като направи промени в проектозакона за Брекзит в последния момент. Такова е едно от водещите заглавия във вестник The Independent. Изданието пояснява, че става въпрос за намерението на премиера да запази датата 29 март 2019 г. като последния ден от членството на Лондон в организацията, но, коментира изданието, явно Мей смята да позволи на Парламента да измени значението на фразата „последен ден“, и измести датата по-късно във времето. Предложението трябва да бъде гласувано следващата седмица, като според вестника, внесеният проект за промяна най-вероятно е подкрепен и от офиса на министър-председателят на Даунинг Стрийт №10.\r\nИзданието отбелязва, че към момента повечето от членовете на Консервативната партия, включително групата известна като „тори бунтовници“ в британския печат, е съгласна да приеме промяната. По-рано тази седмица, в сряда, по време на гласуване в Парламента, 12 от членовете на партията на премиера, които имат проевропейски възгледи, гласуваха заедно с опозицията и печелейки конкретния вот с разлика от четири гласа. По този начин народните представители одобриха предложението, според което британският Парламент ще трябва да гласува и одобри финалното споразумение за Брекзит, като това бе изтълкувано като първия удар за Мей в процеса за раздялата със Съюза. Според лявото издание, с внесеното в петък предложение относно дефиниране на „последния ден“, премиерът се опитва да избегне друго такова поражение. И изглежда, че може би ще успее, отбелязва вестника. Доказателства за това са положителните реакции на някои от „торите бунтовници“, сред които и Доминик Грийв, определян като техен лидер. По време на интервю за BBC, Грийвс е заявил, че е „доволен“ от внесеното предложение. \r\nИзданието завършва с информацията, че промяната е внесена за гласуване от Оливър Летуин, бивш министър и близък до партийното ръководство, като той най-вероятно е действал с подкрепата на председателя. \r\nСамата Мей обаче явно не приема нещата като поражение или поне не го показва, тъй като коментирайки внесеното предложение, премиерът подчерта, че наличието на датата 29 март 2019 г. в проектозакона за Брекзит, е доказателство, че тя не смята да толерира несъгласие.  Цанко Цолов", "date": "2017.12.16", "title": "The Independent: Тереза Мей ще се опита да избегне още едно поражение в Парламента с промяна в проектозакона за Брекзит"}
{"url": "http://www.focus-news.net/news/2017/12/16/2467845/fox-news-uelski-ekspert-po-samurayski-mechove-izvarshi-ritualno-samoubiystvo.html", "text": "Уелски експерт по самурайски мечове извърши ритуално самоубийство, познато като харакири или сеппуку, съобщава американският телевизионен канал FOX news, като се позовава на информация от местните власти. \r\n51-годишият Алън Джоунс е живял и работил в Япония, но по-рано тази седмица се е прибрал за кратко в родината си, като е останал в дома на своята майка Маргарет, която е съобщила, че го е намерила лежащ върху своя меч хванал главата си с ръце. \r\nСпоред местните власти, наскорозавърналият се Джоунс се е държал много по-различно отколкото по време на последното си гостуване, като информацията е дадена от негови роднини.  \r\nЛекарите са потвърдили, че мъжът е починал вследствие на причинена от самурайски меч рана в корема, най-вероятно нанесена от самия него. Започнато е разследване.  Цанко Цолов", "date": "2017.12.16", "title": "Fox news: Уелски експерт по самурайски мечове извърши ритуално самоубийство"}
{"url": "http://www.focus-news.net/news/2017/12/16/2467846/afp-chetirima-amerikantsi-se-priznaha-za-vinovni-po-obvinenie-za-obir-na-banka.html", "text": "Четирима американци, живеещи в Ню Йорк, се признаха за виновни по обвинение в обир на банка, предава AFP.\r\nПо данни на властите, „подобно на сцена от филм, обвиняемите са използвали горелки за да пробият покрива на банката и влязат в трезора. Впоследствие са откраднали от сейфовете пари, бижута и ценности на стойност пет милиона долара“. При бягството си, четиримата са се опитали да скрият пробитата дупка с парче шперплат. \r\nКражбата е извършена през пролетта на 2016 г., като се очаква след техните самопризнания присъдите им да бъдат издадени в началото на 2018 г. Цанко Цолов", "date": "2017.12.16", "title": "AFP: Четирима американци се признаха за виновни по обвинение за обир на банка"}
{"url": "http://www.focus-news.net/news/2017/12/16/2467847/daily-express-postaveni-byaha-osnovnite-na-bitkata-za-brekzit-evropeyskite-lideri-se-obediniha-sreshtu-tereza-mey.html", "text": "Поставени бяха основните на битката за Брекзит, така е озаглавена главната статия в Daily Express, носеща подзаглавието „европейските лидери се обединиха срещу Тереза Мей“.\r\nПо-рано в петък Европейският съюз обяви официално, че преговорите за Брекзит ще преминат във втора фаза, след постигнатия напредък по най-важните въпроси от досегашните разговори. \r\nИнформацията бе потвърдена от председателя на Европейския съвет Доналд Туск, който поздрави Мей за извършения пробив, случил се буквално няколко дни преди срещата на върха, която трябваше да реши относно напредъка на преговорите. \r\nНо повечето европейски лидери предупредиха британския премиер, че втората фаза разговори ще бъде по-тежка и Мей трябва да се подготви да се срещне с много повече трудности, отбелязва изданието. \r\nСред тях са германският канцлер Ангела Меркел, председателят на Европейската комисия Жан-Клон Юнкер, председателят на европейската народна партия Манфред Вебер и някои други лидери. Това е още един знак за атака обща атака срещу британския премиер, смята вестникът.\r\nОбръщайки се към лидерите на държавите членки на срещата на върха в петък, италианският премиер Паоло Джентилони саркастично отбеляза радостта си относно „любезността от страна на Тереза Мей, която ни удостои с присъствието си“ и добави, че „втората фаза няма да бъде по-лесна отколкото първата“, имайки предвид 18-те месеца без пробив по време на преговорите, които бяха преодолени едва през декември. \r\nСъщото бе мнението и на председателя на Европейската комисия Жан-Клонд Юнкер – „Фаза 2 ще бъде по-трудна от фаза 1“, коментира пред репортери люксембургският политик. \r\nГерманският канцлер Ангела Меркел също добави гласи си към „бандата“, пише още изданието. Макар Меркел да поздрави Мей относно „значителния напредък“, тя подчерта, че „още по-трудни разговори стоят пред нас сега“. \r\nОт своя страна, действащият австрийски канцлер Кристиан Керн изрази съмнението си относно бъдещето на преговорите – „за да съм честен, все още има някои задачи, останали от първата фаза, като например границата с Република Ирландия“ – заяви Керн, като определи въпроса като „гатанка“ имаща нужда от решение.  Цанко Цолов", "date": "2017.12.16", "title": "Daily Express: Поставени бяха основните на битката за Брекзит, европейските лидери се обединиха срещу Тереза Мей"}
{"url": "http://www.focus-news.net/news/2017/12/16/2467848/ministar-lilyana-pavlova-predstavi-v-narodnoto-sabranie-prioritetite-na-predsedatelstvoto-obzor.html", "text": "Министър Лиляна Павлова представи в Народното събрание приоритетите на Председателството на Съвета на ЕС през 2018 година. Това са бъдещето на младите хора, Западните Балкани, сигурността и стабилността, както и икономика и икономически растеж с фокус върху единния цифров пазар. На 1 декември парламентът официално подкрепи Програмата за Председателството. В сряда в Комисията по европейските въпроси ще бъде финалното изслушване на министър Лиляна Павлова. По време на Председателството в България ще бъдат проведени 270 заседания от националното измерение, 6 от които са от парламентарното.\r\nМинистър Павлова заяви, че успешното представяне на България като председател на Съвета на ЕС ще изисква политически консенсус, диалог и разбирателство. „Буквално остават броени дни до началото на този важен момент за България. Приносът на българското НС е отчетен в максимална степен в окончателния вариант на програмата и приоритетите“, коментира тя. \r\nДепутатът от ГЕРБ и председател на Комисията по външна политика Джема Грозданова изтъкна, че така изведените приоритети на Председателството са предпоставка за успешното му провеждане. Тя обясни, че депутатите трябва да подкрепят правителството в стремежа му да постигне баланс в специфичните интереси на страните. „Успехът ще се измери с това колко от чувствителните досиета ще можем да финализираме, а и как ще можем да се сработим с администрацията за постигането на нашите цели“, допълни Джема Грозданова. „Поставянето на преки национални интереси не е редно да се прави. Това са едни неписани правила, които смятам, че трябва да се спазват“, каза още тя.\r\nПредседателят на Комисията по европейски въпроси и контрол на европейските фондове и депутат от БСП Кристиан Вигенин заяви: „Вотът на недоверие към правителството не е саботаж за Председателството, а стимул да работят по-добре“. Той изрази подкрепата на БСП по въпросите на Председателството, но уточни, че това не означава че по всички въпроси, които опозицията има какво да каже, ще мълчи.\r\nСпоред зам.-председателя на ПГ на ДПС Йордан Цонев сигурност и стабилност в Европа няма как да има, ако продължаваме да толерираме национализмите. „Стабилността на Западните Балкани зависи от това дали ще продължим преговорния процес с Турция“, заяви той. По думите му Балканите са етнически шарен килим, което трябва да бъде отчитано. „България единствено притежава ключа към решаване на този проблем - българският етнически модел“, каза още Йордан Цонев.\r\nДепутатът Петър Петров посочи, че „Обединени патриоти“ няма да влизат в „кръчмарските спорове“, които им предлагат от религиозната партия ДПС, защото не е добре за ЕС. „Колегите от ДПС изглежда четат само тези части от европейски документи, които са свързани с някакво прибиране на пари. Те не четат, че Европа е замислена като организация на нациите“, заяви Петров и подчерта, че не може в организация на нациите да ги няма националистите. В отговор Йордан Цонев подчерта, че ДПС е съставена от хора, които вярват в Бога. „Тук всеки вярва в своята религия. Аз съм християнин и съм доктор по християнско богословие, Халил Летифов е мюсюлманин. Квалификацията ви е неточна. ДПС е българска политическа партия като всички останали, а не религиозна или етническа организация. Това е добре да го знаете, за да не ставате смешни, защото предизвиквате смях в зала“, заяви той.\r\nБиляна ИВАНОВА", "date": "2017.12.16", "title": "Министър Лиляна Павлова представи в Народното събрание приоритетите на Председателството (ОБЗОР)"}
{"url": "http://www.focus-news.net/news/2017/12/16/2467849/ministarat-na-otbranata-na-sasht-dzheyms-matis-mezhdukontinentalnata-raketa-na-severna-koreya-ne-predstavlyava-zaplaha.html", "text": "Американският министър на отбраната Джеймс Матис заяви в петък, че изстреляната по-рано севернокорейска балистична ракета не представлява заплаха за САЩ, предава Reuters. \r\nМатис е разкрил пред репортери в Пентагона, че в момента все още тече анализът на последното изстреляно от Пхенян устройство, но „за сега е ясно, че (ракетата) не представлява кадърна заплаха“.\r\nВ края на ноември Северна Корея извърши успешен тест на нова междуконтинентална балистична ракета, която според Пхенян и някои експерти има възможностите да достигна Вашингтон. Някои специалисти обаче изразиха мнението, че устройството не разполага с техническите характеристики да пренесе ядрена глава до целта си, докато други се усъмниха в качеството на насочващите системи.   Цанко Цолов", "date": "2017.12.16", "title": "Министърът на отбраната на САЩ Джеймс Матис: Междуконтиненталната ракета на Северна Корея не представлява заплаха"}
{"url": "http://www.focus-news.net/news/2017/12/16/2467850/ria-novosti-spored-palestinskiya-cherven-polumesets-chetirima-sa-zaginali-i-blizo-900-ranenite-sled-sblasatsite-v-petak.html", "text": "Палестинският червен полумесец публикува данни, в които посочва броя на загиналите и пострадалите по време на сблъсъците между израелски власти и палестинци в петък, предава РИА Новости. Според организацията, общо 888 жители на Палестинската автономия са получили наранявания, докато жертвите са общо четирима души. \r\nДвама от палестинците са загинали в Ивицата Газа, един в Рамала и един в Ерусалим. „Те са били убити от израелските войници в хода на стълкновенията“, заявиха от червения полумесец. \r\nДесет души от пострадалите са със сериозни наранявания. \r\nПалестинците протестират с различна степен на интензивност от шести декември насам, заради решението на американския президент да признае Ерусалим за столица на Израел.  Цанко Цолов", "date": "2017.12.16", "title": "РИА Новости: Според палестинския червен полумесец четирима са загинали и близо 900 ранените след сблъсъците в петък"}
{"url": "http://www.focus-news.net/news/2017/12/16/2467851/upravlyavashtite-obyaviha-che-nyama-naprezhenie-v-koalitsiyata-zaradi-raznoposochnite-mneniya-na-premiera-boyko-borisov-i-vitsepremiera-valeri-simeonov-za-vtori-lift-na-bansko-obzor.html", "text": "Разнопосочните мнения на премиера Бойко Борисов и вицепремиера Валери Симеонов за изграждането на втори лифт на Банско станаха повод в кулоарите на Народното събрание да се коментира дали управляващата коалиция е стабилна. В телевизионно интервю на 14 декември Валери Симеонов заяви: „Не виждам съдействие на Бойко Борисов по отношение реализацията на втори лифт. Премиерът компрометира и саботира моето предложение за промяна на концесията в Банско“. Вицепремиерът посочи, че не иска да вижда Бойко Борисов след „изработването, което е направил“. Премиерът коментира от Брюксел: „Не считам, че темата за концесията трябва да се продължава преди да имаме план за управление на Пирин. За да няма никакви спекулации, съм казал на Нено Димов – ако има възможност да се приеме точка за втори лифт на Банско, вносител ще бъда аз. Но нито в концесията, нито в плана фигурира изграждането на втори лифт\". Той подчерта, че управляващата коалиция никога не е била по-стабилна. \r\nВ кулоарите на парламента вицепремиерът Томислав Дончев заяви, че няма напрежение в управляващата коалиция. Според него е напълно нормално понякога да има търкания и разногласия, даже би било подозрително ако не е така. На въпрос търканията със вицепремиера Валери Симеонов не стават ли твърде чести той коментира: „Валери Симеонов има право на собствено различно виждане от това на другите колеги в кабинета. Също така има и правото и свободата да го изразява, и той го прави. Какво нередно има в това - така работи демокрацията. Ако въпросът е дали това поставя под въпрос устоите на коалицията, отговорът е не, това е оценката ми“. Томислав Дончев посочи, че по казусът „Пирин“ трябва да се движи по изключително солидната устойчива линия на законосъобразността. \r\nСпоред министъра на околната среда и водите Нено Димов няма опасност вторият лифт на Банско да разклати управляващата коалиция. „По втория лифт на Банско има много съществен консенсус. Решението ми да изтегля тази точка за концесионния договор беше много ясно свързана с Плана за управление и с необходимостта да се търси баланс между икономическата част в концесионния договор и екологичната в плана за управление“, уточни той. На 22 декември изтича срокът за обществено обсъждане на Плана за управление на Национален парк \"Пирин\". Планът заедно с концесионния договор ще бъдат внесени на първото възможно заседание на МС след това. Попитан как ще тълкува реакциите на Валери Симеонов, Нено Димов отговори: „Нека да не си обяснявам и да не тълкувам чужди реакции, обясних това, което е в моите компетенции“.\r\nПредседателят на ПГ на ГЕРБ Цветан Цветанов заяви, че в коалиционно правителство има различни мнения и това е нормално.  „Правителството е стабилно, мнозинството е стабилно и сплотено“, заяви той. „Различните мнения не е редно да излизат в публичното пространство. Смятам, че можем и ние помежду си да ги решим. Някои колеги от други ПГ ни казват, че сме станали малко като италианско семейство“, коментира Цветан Цветанов. По думите му Валери Симеонов иска много бързо да бъдат решавани проблемите в Банско и може би затова се е получило разминаване в позициите. \r\nБиляна ИВАНОВА", "date": "2017.12.16", "title": "Управляващите обявиха, че няма напрежение в коалицията заради разнопосочните мнения на премиера Бойко Борисов и вицепремиера Валери Симеонов за втори лифт на Банско (ОБЗОР)"}
{"url": "http://www.focus-news.net/news/2017/12/16/2467852/reuters-kanadski-miliarder-be-nameren-martav-v-doma-si-pri-samnitelni-obstoyatelstva.html", "text": "Канадският милиардер Бари Шърман, основател на фармацевтичната компания Apotex, и неговата съпруга са намерени мъртви в дома си в град Торонто, при обстоятелства, които полицията описа като „съмнителни“, предава Reuters.\r\nПредставителят на полицията Дейвид Хопкинсън е заявил пред репортери, че „обстоятелствата около смъртта им са съмнителни и работим взели това под внимание“. По случая е започнало разследване. \r\nОсновата от Шърман компания се намира сред седемте най-големи фирми в областта с годишен доход повече от 2 млрд. канадски долара. \r\nДвамата са били намерени от полицията по-рано в петък, след граждански сигнал.  Цанко Цолов", "date": "2017.12.16", "title": "Reuters: Канадски милиардер бе намерен мъртъв в дома си при \"съмнителни\" обстоятелства"}
{"url": "http://www.focus-news.net/news/2017/12/16/2467853/evening-standard-sled-kato-es-odobri-vtora-faza-ot-pregovorite-za-brekzit-sega-vsichki-pogledi-sa-nasocheni-spetsialnata-sreshta-na-britanskiya-kabinet.html", "text": "Срещата на върха на европейските лидери одобри предложението за преминаване към втора фаза от преговорите за Брекзит, като сега всички погледи са насочени към специалната среща на британския кабинет следващата седмица. Това пише Evening Standard. \r\nИзглежда, че преди важната среща започват се появяват различия между някои от министрите. Така например външният министър Борис Джонсън и министърът на околната среда Майкъл Гов, като видни „брекзитъри“ най-вероятно ще настояват от ЕС да се търсят по-леки и необвързващи клаузи, които ще позволят на Великобритания да съсредоточи търговските си интереси на други места и към други партньори. Докато други, като вътрешния министър Амбър Руд, ще настояват за колкото е възможно по-здрави търговски отношения с ЕС след Брекзит. Министрите обаче изглежда са единодушни, че „твърд Брекзит“ без да се постигне търговско споразумение със Съюза, което автоматично би наложило правилата на Световната търговска организация, не е желателно. Най-вече защото условията на световната организация не са благоприятни за британската икономика. \r\nВъв вторник Тереза Мей ще председателства дебат, по време на който всеки един от министрите ще изложи мнението си по въпроса за търговското споразумение.  Цанко Цолов", "date": "2017.12.16", "title": "Evening Standard: След като ЕС одобри втора фаза от преговорите за Брекзит сега всички погледи са насочени специалната среща на британския кабинет"}
{"url": "http://www.focus-news.net/news/2017/12/16/2467854/voa-turskiyat-prezident-shte-tarsi-otmenyane-na-reshenieto-na-donald-tramp-za-erusalim-v-oon.html", "text": "Турският президент Реджеп Тайип Ердоган смята да търси отменяне на решението на Доналд Тръмп за Ерусалим в ООН, предава радио Voice of America, като се позовава изказвания на самия Ердоган.\r\nПо време на своя пресконференция в Коня в петък, държавният глава заяви, че „ние ще работим за отменянето на това несправедливо решение първо в Съвета за сигурност на ООН и ако бъде наложено вето, ще се обърнем към Общото събрание“.\r\nЕрдоган се показа като един от най-яростните критици на решението на американския президент на признае Ерусалим за израелска столица. Изказването му е направено два дни след срещата на Организацията за ислямско сътрудничество в сряда, по време на която държавите членки призоваха международната общност за припознае Източен Ерусалим за столица на Палестинската автономия.  Цанко Цолов", "date": "2017.12.16", "title": "VOA: Турският президент ще търси отменяне на решението на Доналд Тръмп за Ерусалим в ООН"}
{"url": "http://www.focus-news.net/news/2017/12/16/2467855/prezidentsko-veto-4-varhu-antikoruptsionniya-zakon-obzor.html", "text": "Държавният глава Румен Радев обяви, че ще наложи вето на Антикорупционния закон. В парламента тече окончателното му гласуване, като се очаква на следващото пленарно заседание законът да бъде приет. Това е четвърто вето от встъпването в длъжност на Румен Радев.На 8 август държавният глава наложи вето на промените в Закона за опазване на околната среда и водите. Той върна за ново обсъждане разпоредбите, с които се премахва втората съдебна инстанция при обжалване на административни актове във връзка с околната среда и биологичното разнообразие. Според него премахването на втората инстанция намалява интензитета на защитата, необходима за гарантиране на околната среда като конституционно призната ценност. На 9 октомври президентът наложи вето на промените в Закона за отбраната и въоръжените сили. Тогава Румен Радев счете, че се въвеждат нови, завишени и кумулативно приложими изисквания за заемане на длъжността „постоянен секретар на отбраната“. Той се обяви против предложението удостоените с висше военно звание офицери да се представят в Комисията по отбрана на Народното събрание от министъра на отбраната. На 8 декември държавният глава наложи вето и върху част от Закона за бюджета на НЗОК за 2018 година. Той върна за обсъждане Преходните и заключителните разпоредби от закона заради прието предложение за неизплащане от Касата на определени нови лекарствени продукти. Президентът изтъкна, че така се създава различно третиране на здравноосигурените лица и се засяга основно конституционно право, гарантиращо на гражданите достъпна медицинска помощ. И трите пъти парламентът преодоля президентското вето. \r\nПрезидентът Румен Радев обясни, че в случая с Антикорупционния закон въпросът не е само за назначаването на ръководството на антикорупционния орган, а за същността и духа на закона. „Мисля, че те не съответстват на очакванията на българските граждани и на здравия разум“, коментира Румен Радев. Според него законът няма да разкрива корупционни схеми и модели, а ще се стреми да възстановява справедливостта в обществото чрез отнемане на незаконно придобито имущество, без да акцентира на наказателното преследване. „Инструментите, с които ще борим корупцията в този закон, са неефективни. Той не удря и по корумпиращите, те пак ще захранват корупция. В същото време той може да бъде използват и като бухалка за разправяне с неудобните“, каза още президентът. \r\nВ кулоарите на парламента правосъдният министър Цецка Цачева коментира решението на президента така: „Това, че президентът има свое виждане за начина, по който трябва да изглежда този закон, стана ясно още на КСНС“.  „Защо е тази припряност? Защо се бърза?“, попита тя. Според нея категорично не е вярна тезата, че в закона няма да има наказателно преследване, а само ще се отнема незаконно придобито имущество. „Преди да се разследва едно престъпление то трябва да бъде разкрито. Смисълът на този Антикорупционен орган е да събира и да обработва информацията. Да подава информация с доказани факти и обстоятелства до разследващите структури“, обясни Цецка Цачева. Председателят на ПГ на ГЕРБ Цветан Цветанов определи като абсолютно несериозно президентът да казва, че ще наложи вето на Антикорупционния закон, който още не е приет. „Когато ми задавате този въпрос, сподели ли президентът мотивите за налагането на ветото? Има ли представени мотиви?“, запита журналистите той. Според него само обявено намерение не е сериозно да се коментира. \r\nВ пленарна зала депутатите решиха Народното събрание да осъществява контрол върху дейността на Комисията за противодействие на корупцията и за отнемане на незаконно придобитото имущество. Членовете на Комисията ще бъдат задължени при покана да се явят в Народното събрание, за да предоставят информация. Комисията ежегодно до 31 март ще представя в парламента доклад от дейността си. В същия срок докладът ще се предоставя и на президента и на Министерски съвет, ще се публикува и на интернет страницата на Комисията. С окончателно приетите текстове членовете на антикорупционния орган ще се застраховат при злополука и със застраховка „Живот“ за сметка на държавния бюджет. Информацията от работата им ще бъде класифицирана, като ще подписват декларация, че няма да я разгласяват. Членовете на Комисията ще пътуват безплатно в градския транспорт, а трудът им ще се зачита за първа категория. \r\nСпоред Антикорупционния закон всеки, който разполага с данни за корупция или за конфликт на интереси за лица на висша публична длъжност може да подаде сигнал до Комисията. Анонимни сигнали няма да се разглеждат, а за сигнал ще се приема и публикация в медиите. Подадени сигнали за конфликт на интереси или корупция срещу съдия, прокурор или следовател ще се изпращат за проверка от Инспектората на ВСС. \r\nБиляна ИВАНОВА", "date": "2017.12.16", "title": "Президентско вето №4- върху Антикорупционния закон (ОБЗОР)"}
{"url": "http://www.focus-news.net/news/2017/12/16/2467856/vodeshtite-zaglaviya-v-britanskata-presa-otnovo-zasyagat-temata-za-brekzit.html", "text": "На първа страница като водеща статия на британския вестник Guardian е статия, отразяваща най-важните моменти от срещата на върха на европейските лидер, които засягат Брекзит. По време на двудневната среща в Брюксел, провела се на 14 и 15 декември, лидерите на Съюза обсъдиха няколко важни въпроса, като всекидневникът се съсредоточава върху решенията за излизането на Великобритания от общността. \r\nЕвропейските лидери дадоха „зелена светлина“ за втора фаза от преговорите за Брекзит, които засягат бъдещите отношения на Великобритания със Съюза, пише изданието. Преминаването към следващата част от преговорите стана възможно, след постигане на достатъчен прогрес по въпросите за границата на Обединеното кралство с Република Ирландия, правата на европейските граждани във Великобритания и парите, които Лондон трябва да плати за излизането си от съюза, познати като т.нар. „бракоразводна сметка“ в британските медии. \r\nНо вестникът отбелязва, че британският премиер Тереза Мей и председателят на Европейската комисия Жан-Клон Юнкер са дали различни становища относно възможното начало на втората фаза. Според Мей преговорите трябва да започнат веднага, докато Юнкер е подчертал, че това ще стане възможно не по-рано от месец март 2018 г. \r\nСъщевременно изданието обръща внимание на изказване, направено от председателя на Европейския съвет Доналд Туск, който поздрави министър-председателя за постигнатия напредък. Полският политик обаче предупреди, че втора фаза от преговорите ще бъде по-трудна. Според него, „все още е реалистично“ двете страни да се надяват да завършат втория етап до месец октомври, но пред репортери Туск отбеляза, че предстоящите разговори ще бъдат „по-изтощаващи, по-предизвикателни“. \r\nСамият премиер Тереза Мей определи решението за началото на втората фаза като „важна стъпка по пътя за гладък и подреден Брекзит\". Министър-председателят настоя, че въпреки всичко, Великобритания ще прекрати членството си на 29 март 2019 г., въпреки че все още съществува вероятността Лондон да продължи да бъде субект на правото на Европейския съюз и по време на двегодишния преходен период. \r\n***\r\nБританският премиер Тереза Мей ще се опита да избегне още едно парламентарно поражение в процеса по излизането на Великобритания от Европейския съюз, като направи промени в проектозакона за Брекзит в последния момент. Такова е едно от водещите заглавия във вестник The Independent. Изданието пояснява, че става въпрос за намерението на премиера да запази датата 29 март 2019 г. като последния ден от членството на Лондон в организацията, но, коментира изданието, явно Мей смята да позволи на Парламента да измени значението на фразата „последен ден“, и измести датата по-късно във времето. Предложението трябва да бъде гласувано следващата седмица, като според вестника, внесеният проект за промяна най-вероятно е подкрепен и от офиса на министър-председателят на Даунинг Стрийт №10.\r\nИзданието отбелязва, че към момента повечето от членовете на Консервативната партия, включително групата известна като „тори бунтовници“ в британския печат, е съгласна да приеме промяната. По-рано тази седмица, в сряда, по време на гласуване в Парламента, 12 от членовете на партията на премиера, които имат проевропейски възгледи, гласуваха заедно с опозицията и печелейки конкретния вот с разлика от четири гласа. По този начин народните представители одобриха предложението, според което британският Парламент ще трябва да гласува и одобри финалното споразумение за Брекзит, като това бе изтълкувано като първия удар за Мей в процеса за раздялата със Съюза. Според лявото издание, с внесеното в петък предложение относно дефиниране на „последния ден“, премиерът се опитва да избегне друго такова поражение. И изглежда, че може би ще успее, отбелязва вестника. Доказателства за това са положителните реакции на някои от „торите бунтовници“, сред които и Доминик Грийв, определян като техен лидер. По време на интервю за BBC, Грийвс е заявил, че е „доволен“ от внесеното предложение. \r\nИзданието завършва с информацията, че промяната е внесена за гласуване от Оливър Летуин, бивш министър и близък до партийното ръководство, като той най-вероятно е действал с подкрепата на председателя. \r\nСамата Мей обаче явно не приема нещата като поражение или поне не го показва, тъй като коментирайки внесеното предложение, премиерът подчерта, че наличието на датата 29 март 2019 г. в проектозакона за Брекзит, е доказателство, че тя не смята да толерира несъгласие. \r\n***\r\nПоставени бяха основните на битката за Брекзит, така е озаглавена главната статия в Daily Express, носеща подзаглавието „европейските лидери се обединиха срещу Тереза Мей“.\r\nПо-рано в петък Европейският съюз обяви официално, че преговорите за Брекзит ще преминат във втора фаза, след постигнатия напредък по най-важните въпроси от досегашните разговори. \r\nИнформацията бе потвърдена от председателя на Европейския съвет Доналд Туск, който поздрави Мей за извършения пробив, случил се буквално няколко дни преди срещата на върха, която трябваше да реши относно напредъка на преговорите. \r\nНо повечето европейски лидери предупредиха британския премиер, че втората фаза разговори ще бъде по-тежка и Мей трябва да се подготви да се срещне с много повече трудности, отбелязва изданието. \r\nСред тях са германският канцлер Ангела Меркел, председателят на Европейската комисия Жан-Клон Юнкер, председателят на европейската народна партия Манфред Вебер и някои други лидери. Това е още един знак за атака обща атака срещу британския премиер, смята вестникът.\r\nОбръщайки се към лидерите на държавите членки на срещата на върха в петък, италианският премиер Паоло Джентилони саркастично отбеляза радостта си относно „любезността от страна на Тереза Мей, която ни удостои с присъствието си“ и добави, че „втората фаза няма да бъде по-лесна отколкото първата“, имайки предвид 18-те месеца без пробив по време на преговорите, които бяха преодолени едва през декември. \r\nСъщото бе мнението и на председателя на Европейската комисия Жан-Клонд Юнкер – „Фаза 2 ще бъде по-трудна от фаза 1“, коментира пред репортери люксембургският политик. \r\nГерманският канцлер Ангела Меркел също добави гласи си към „бандата“, пише още изданието. Макар Меркел да поздрави Мей относно „значителния напредък“, тя подчерта, че „още по-трудни разговори стоят пред нас сега“. \r\nОт своя страна, действащият австрийски канцлер Кристиан Керн изрази съмнението си относно бъдещето на преговорите – „за да съм честен, все още има някои задачи, останали от първата фаза, като например границата с Република Ирландия“ – заяви Керн, като определи въпроса като „гатанка“ имаща нужда от решение. \r\n***\r\nСрещата на върха на европейските лидери одобри предложението за преминаване към втора фаза от преговорите за Брекзит, като сега всички погледи са насочени към специалната среща на британския кабинет следващата седмица. Това пише Evening Standard. \r\nИзглежда, че преди важната среща започват се появяват различия между някои от министрите. Така например външният министър Борис Джонсън и министърът на околната среда Майкъл Гов, като видни „брекзитъри“ най-вероятно ще настояват от ЕС да се търсят по-леки и необвързващи клаузи, които ще позволят на Великобритания да съсредоточи търговските си интереси на други места и към други партньори. Докато други, като вътрешния министър Амбър Руд, ще настояват за колкото е възможно по-здрави търговски отношения с ЕС след Брекзит. Министрите обаче изглежда са единодушни, че „твърд Брекзит“ без да се постигне търговско споразумение със Съюза, което автоматично би наложило правилата на Световната търговска организация, не е желателно. Най-вече защото условията на световната организация не са благоприятни за британската икономика. \r\nВъв вторник Тереза Мей ще председателства дебат, по време на който всеки един от министрите ще изложи мнението си по въпроса за търговското споразумение. \r\n***", "date": "2017.12.16", "title": "Водещите заглавия в британската преса отново засягат темата за Брекзит"}
{"url": "http://www.focus-news.net/news/2017/12/16/2467857/interfaks-vtori-chovek-e-zaginal-sled-zemetresenieto-v-indoneziya.html", "text": "Още един човек е загинал вследствие на силното земетресение, което удари индонезийския остров Ява в петък вечерта, съобщава Интерфакс, като се позовава на данни от Associated Press. \r\nОсвен загиналия по-рано 62-годишен мъж, сред жертвите вече е и 80-годишна жена. Около 40 сгради са напълно разрушени а около 60 са получили сериозни щети след като трусът разлюля южната част на о. Ява. \r\nПо-рано властите издадоха предупреждение за опасност от цунами, но такова не последва.  Цанко Цолов", "date": "2017.12.16", "title": "Интерфакс: Втори човек е загинал след земетресението в Индонезия"}
{"url": "http://www.focus-news.net/news/2017/12/16/2467858/the-hill-republikantsite-predstaviha-krayniya-variant-na-proektozakona-za-danachna-reforma.html", "text": "Републиканската партия представи крайния вариант на проектозакона за данъчна реформа, пише The Hill. Финалният текст на проекта включва огромни промени в данъчната система, намалено данъчно бреме за множество физически лица и бизнесмени, както и въвеждане на нови ограничения на данъчните намаления.\r\nВъв вторник Конгреса ще гласува дали да приеме предложените промение, които след това трябва да бъдат одобрени и в Сената на САЩ. Малко по-рано днес още двама сенатори дадоха подкрепата си за проекта, като единият от тях е Марко Рубио, бивш кандидат-президент. \r\nВ крайния вариант на проекта, който ще бъде внесен за гласуване, корпоративния данък се намалява на 21% от 37%, намаляване от 39,6% на 37% максималния данък върху доходите на физическите лица и запазва системата от седем данъчни категории.  \r\nВъвеждането на реформирана данъчна система, благоприятна за бизнеса, бе едно от предизборините обещание на американския президент Доналд Тръмп.  Цанко Цолов", "date": "2017.12.16", "title": "The Hill: Републиканците представиха крайния вариант на проектозакона за данъчна реформа"}
{"url": "http://www.focus-news.net/news/2017/12/16/2467859/mezhdu-2-i-20-protsenta-poskapva-vodata-v-14-oblasti-na-stranata-ot-1-yanuari-2018-godina-obzor.html", "text": "Комисията за енергийно и водно регулиране (КЕВР) взе решение, с което водата в 14 области от страната ще поскъпне от 1 януари 2018 г. Готвеното поскъпване предизвика недоволство в много от градовете. Според планираните увеличения в София цената скача с 9.5% до 2.36 лв. за куб. м, в Смолян с 4.5% до 2.35 лв., в Пловдив с 2.9% до 2.20 лв., във Варна с 2.7% до 3 лв., в Силистра с 6.5% до 3.29 лв., в Кърджали с 2.8% до 2.43 лв., в Русе с 6.2% до 2.78 лв., в Перник с 5.8% до 2.29 лв., в Монтана с 6,4% до 2.89 лв., в Шумен с 3% до 3.32 лв., в Сливен с 2.05% да 2.50 лв., в Бургас с 8.7% до 2.77 лв., във Враца с 13% до 3.09 лв. В Ямбол цената ще скочи с най-много – с 20% до 2.78 лв. Заседанието на енергийния регулатор се проведе на фона на протест, организиран от БСП, в който се включи и лидерът на левицата Корнелия Нинова. По думите ѝ независимата КЕВР е независима само от народа си, но е зависима е от концесионера си и не може да се живее повече така. Нинова заяви, че увеличението на цената на водата не е оправдано на фона на доходите на населението и правителството провежда политики на геноцид. \r\nСпоред председателятна Градския съвет на БСП – София Калоян Паргов, който също се включи в протеста пред сградата на КЕВР, очакваното поскъпване на цената на водата е неприемливо, при положение че 1/3 от София няма и канализация.\r\nВ Народното събрание, ПГ на БСП излезе с декларация по повод планираното увеличение на водата. В нея се посочва, че с присъщото високомерие, с което вчера са потвърдили орязания достъп до лечение на нуждаещи се пациенти, управляващите ще се отнесат и към протестите срещу поскъпването на водата. От БСП посочиха, че управляващите от последните 2 мандата търкалят реформата във ВиК сектора някъде, но не и към реална и качествена промяна и подчертаха, че правото на достъп до чиста питейна вода е признато право на ООН, докато в нашата страна все още управляващите си мислят, че водата е просто българска песен на Евровизия.\r\nОт ГЕРБ определиха участието на лидера на БСП Корнелия Нинова в протеста срещу по-високите цени на водата като намеса и опит за натиск в работата на независим регулатор. Министърът на регионалното развитие и благоустройството Николай Нанков заяви, че държавата ще помогне на най-бедните, които не могат да си плащат по-висока цена на водата. „Върволица народни представители от БСП лобират пред кабинета ми за пътни и ВиК проекти. 90% от парламентарните въпроси, които ми се задават, са свързани с пътища и ВиК проекти. Или няма координация, или има едно личностно разделение. Довчера асфалт не се ядеше, а сега изведнъж се прояде“, каза Нанков.\r\nПред журналисти в Народното събрание председателят на ПГ на ГЕРБ Цветан Цветанов коментира, че не може БСП да организира протест, а същевременно да е гласувала за промените за цената на водата.„Защо в момента трябва да се прави този протест и да се организират тези негативни оценки към правителството, към днешната управляваща коалиция?“, попита той. „Смятам, че това е несериозно, защото БСП са участвали в този процес. И те винаги са го подкрепяли, когато са били искрени. Аз не знам кога те са искрени“, заяви Цветан Цветанов.", "date": "2017.12.16", "title": "Между 2 и 20 процента поскъпва водата в 14 области на страната от 1 януари 2018 година (ОБЗОР)"}
{"url": "http://www.focus-news.net/news/2017/12/16/2467860/the-local-sarbin-e-arestuvan-v-ispaniya-sled-prestrelka.html", "text": "Сърбин, търсен в Италия заради двойно убийство, е арестуван в петък в Испания след престрелка с полицията, пише местната редакция на The Local. \r\nИгор Вацлавич, използващ името Норбърт Фехер, уби двама души в Италия през април 2016 г. заради което е издирван от италианските власти. Той е бил заловен след престрелка в петък от испанската полиция, като по време на операцията поне трима души са загинали, двама от които служители на органите на реда. Италия най-вероятно ще иска екстрадирането на Вацлавич, въпреки че най-вероятно Мадрид ще започне срещу него процес. \r\nМиналия април, сърбинът се е опитал да ограби бар в Италия, като в процеса е убил бармана. Седмица по-късно отнема живота на полицай, който го разпознава и се приближава към него. Срещу него има повдигнати обвинения в грабеж и сексуално насилие в родината му.  Цанко Цолов", "date": "2017.12.16", "title": "Тhe Local: Сърбин е арестуван в Испания след престрелка"}
{"url": "http://www.focus-news.net/news/2017/12/16/2467861/pregled-na-mezhdunarodnite-novini-do-6-chasa-agentsiya-fokus.html", "text": "Сърбин, търсен в Италия заради двойно убийство, е арестуван в петък в Испания след престрелка с полицията.\r\nИгор Вацлавич, използващ името Норбърт Фехер, уби двама души в Италия през април 2016 г. заради което е издирван от италианските власти. Той е бил заловен след престрелка в петък от испанската полиция, като по време на операцията поне трима души са загинали, двама от които служители на органите на реда. Италия най-вероятно ще иска екстрадирането на Вацлавич, въпреки че най-вероятно Мадрид ще започне срещу него процес. \r\nМиналия април, сърбинът се е опитал да ограби бар в Италия, като в процеса е убил бармана. Седмица по-късно отнема живота на полицай, който го разпознава и се приближава към него. Срещу него има повдигнати обвинения в грабеж и сексуално насилие в родината му. \r\n*** Още един човек е загинал вследствие на силното земетресение, което удари индонезийския остров Ява в петък вечерта.\r\nОсвен загиналия по-рано 62-годишен мъж, сред жертвите вече е и 80-годишна жена. Около 40 сгради са напълно разрушени а около 60 са получили сериозни щети след като трусът разлюля южната част на о. Ява. \r\nПо-рано властите издадоха предупреждение за опасност от цунами, но такова не последва. \r\n*** Канадският милиардер Бари Шърман, основател на фармацевтичната компания Apotex, и неговата съпруга са намерени мъртви в дома си в град Торонто, при обстоятелства, които полицията описа като „съмнителни“.\r\nПредставителят на полицията Дейвид Хопкинсън е заявил пред репортери, че „обстоятелствата около смъртта им са съмнителни и работим взели това под внимание“. По случая е започнало разследване. \r\nОсновата от Шърман компания се намира сред седемте най-големи фирми в областта с годишен доход повече от 2 млрд. канадски долара. \r\nДвамата са били намерени от полицията по-рано в петък, след граждански сигнал. \r\n*** Американският министър на отбраната Джеймс Матис заяви в петък, че изстреляната по-рано севернокорейска балистична ракета не представлява заплаха за САЩ. \r\nМатис е разкрил пред репортери в Пентагона, че в момента все още тече анализът на последното изстреляно от Пхенян устройство, но „за сега е ясно, че (ракетата) не представлява кадърна заплаха“.\r\nВ края на ноември Северна Корея извърши успешен тест на нова междуконтинентална балистична ракета, която според Пхенян и някои експерти има възможностите да достигна Вашингтон. Някои специалисти обаче изразиха мнението, че устройството не разполага с техническите характеристики да пренесе ядрена глава до целта си, докато други се усъмниха в качеството на насочващите системи.  \r\n*** Германия затегна мерките за сигурност около коледните базари в страната, година след терористичния атентат от миналия декември. По думите на официални лица, охраната около събитията е засилена а информационният поток между силите за сигурност увеличен, въпреки че според експерти все още има много неща, които трябва да се направят в тази посока, като едно от най-важните е подобряване на връзките между разузнавателните агенции и полицията. Агенция „Фокус“ припомня: На 19 декември 2016 г. тунизиецът Анис Амри открадна камион, убивайки неговия шофьор, след което навлезе с него на коледен базар в Берлин, убийваки 11 души и ранявайки десетки други. \r\n*** Австрийската консервативна Народна партия, водена от 31-годишния Себастиан Курц е постигнала коалиционно споразумение с дясната Партия на свободата. \r\nМладият консервативен лидер, чиято партия спечели изборите в страната преди два месеца, е отбелязал в петък вечерта пред репортери, че е постигнато „тюркоазено-синьо споразумение“, имайки предвид цветовете на двете политически формации. \r\nПо думите на Курц, в събота двете партии ще информират президента на страната относно „своята програма и екип“. \r\nСпоред споразумението, Себастиан Курц ще бъде следващият канцлер, докато лидерът на Партията на свободата Хайнц-Кристиян Щрахе ще заеме поста на вицеканцлер. \r\n***Канцлерът на Германия Ангела Меркел предупреди съюзниците си от Християнсоциалния съюз(ХСС) в петък следобед, че Германия трябва да намери начин да преодолее политическата криза в страната, за да не загуби позиции на международната арена.\r\n„Ние имаме огромната отговорност да формираме стабилно правителство“, заяви тя пред конгреса на ХСС, участваща в Блока на Меркел, заедно с Християндемократичния съюз, в Нюрнберг. Речта бе произнесена, след като канцлерът се завърна от двудневната среща на върха на ЕС в Брюксел.\r\n„Бях посрещната от въпроси, какво ще се случи сега“, заяви Меркел, която в момента е начело на служебно правителство, пред тълпата от около хиляда делегата на ХСС.\r\nВ Брюксел, другите европейски лидери ми казаха: „Нуждаем се от вас! Вижте какво става по света!“, разказа германският лидер.\r\nОсвен това, Меркел си пожела Европа да може да се грижи сама за собствената си сигурност, в лицето на нарастващата сила на страни като Китай и Русия, конфликтите в Близкия Изток и изолационизма на американския президент Доналд Тръмп.\r\n*** Лидерите на страните от ЕС призоваха за единство в отчаян опит да разрешат споровете по въпроса за квотното разпределение на бежанците до юни. Те предупредиха лидерите на страните-членки от Източна Европа, че ако не се стигне до споразумение, те ще бъдат победени в гласуване по въпроса, който разклати основите на Съюза.\r\nВ среща, продължила почти през цялата нощ срещу петък в Брюксел, 28-те лидери на страните-членки запазиха противоположните си позиции по продължаващия две години спор.\r\nСредиземноморските страни по външната граница на ЕС – Италия и Гърция и богатите европейски държави, включително Германия, Швеция, Белгия, Франция, Люксембург и Нидерландия искат всички страни да приютят част от имигрантите, за да покажат солидарността си.\r\nОт другата страна са бившите комунистически държави Полша, Словакия, Унгария и Чешката република, известни като „Вишеградската четворка“, отказващи да приемат мюсюлмани от Близкия Изток и Северна Африка, на основание, че те застрашават тяхната сигурност, като доказват това с ежедневните нападения, осъществявани от мюсюлмани, в Европа.\r\n„Има райони, в които няма солидарност и намирам това за неприемливо“, заяви германският канцлер Ангела Меркел.\r\n***", "date": "2017.12.16", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2017/12/16/2467862/huffington-post-sasht-povecheto-ot-pozharite-v-kaliforniya-sa-ovladeni-no-tomas-vse-oshte-gori.html", "text": "Повечето от пожарите в американския щат Калифорния са овладени, но най-голямото огнище, наричано от пожарникарите „Томас“ все още гори, предава американската редакция на  Huffington Post . \r\nВ петък следобед (местно време) огнището се е разпростирало на площ от над 100 хил. хектара. В гасенето на пожара са ангажирани 8,300 пожарникари, над хиляда пожарни коли, 32 хеликоптера и 78 булдозера. \r\nСпоред данни на местните власти, това е четвъртият най-голям пожар в историята на щата, който до момента е коствал почти 90 милиона долара. \r\n„Това нещо е с дължина почти 100 километра и широчина 60 километра“, това е разкрил Тим Чавес, част от калифорнийски екип за следене на пожарите. Същевременно в края на седмицата силните ветрове, пречещи на пожарникарите се очаква да започнат отново, заради което някои експерти изразиха мнението, че огънят ще бъде напълно потушен чак през януари. Събота е 11-ят ден от избухването на стихията.  Цанко Цолов", "date": "2017.12.16", "title": "Huffington Post (САЩ): Повечето от пожарите в Калифорния са овладени, но „Томас“ все още гори"}
{"url": "http://www.focus-news.net/news/2017/12/16/2467863/military-daily-sasht-izvarshiha-uspeshen-opit-na-novi-raketi-za-iztrebitelite-b-1b-lansar.html", "text": "Военновъздушните сили на САЩ са извършили успешен опит на далекобойни антикорабни ракети, носени от изтребител B-1B „Лансър“, пише електронното издание Military Daily. \r\nПо време проведените тестове, пилотите едновременно са изстреляли две ракети от новия вид срещу няколко мишени в морето, като в резултат поставените цели са били изпълнени, включително и елиминирането на мишената.\r\nНовият тип ракета се основава на по-стар тип устройства „земя-въздух“, но за разлика от по-старите поколения, тази ще може да засича и проследява чрез сензори автоматично своята цел, избягвайки едновременно с това приятелските военни сили.\r\nРакетата носи името AGM-15C LRASM и се основава на JASSM-ER технологията, като в момента текат тестове за окачването ѝ и на самолети тип F/A-18E/F Super Hornet.  Проектът е на обща стойност 1,5 млрд. долара.  Цанко Цолов", "date": "2017.12.16", "title": "Military Daily: САЩ извършиха успешен опит на нови ракети за изтребителите B-1B „Лансър“"}
{"url": "http://www.focus-news.net/news/2017/12/16/2467864/aktualna-patna-obstanovka.html", "text": "Пътните настилки в страната са предимно сухи, по усойните райони – мокри, а в планинските – частично заледени и обработени. Това съобщиха от пресцентъра на Агенция „Пътна инфраструктура”. Намалена е видимостта поради мъгла до 50 м в района на Ново Загора и до 100 м на прохода Шипка.\r\nВ сила са ограничения за товарни автомобили. Забранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\nцелогодишно за периода на официалните празници: последния работен ден преди празници – от 16.00 до 20.00 часа и последния почивен (празничен) ден – от 14.00 до 20.00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.:\r\nАМ „Тракия“: област Бургас: от км 324+000 до км 359+000 в участъка „Карнобат-Ветрен” ще се извършват ремонтни дейности на асфалтовата настилка.Движението се регулира от пътни знаци.Срок до 18.12.2017 г.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.:\r\nПроходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nобласт Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково-ГКПП Маказа – ограничено движението на МПС над 3,5 т;\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Перник: Движение в една лента от км 78+500 до км 79+500, поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 25.12.2017 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.12.2017 г.  (ВОД): \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 20.12.2017 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 20.12.2017 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 20.12.2017 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-Велико Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 20.12.2017 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 05.01.2018 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 20.12.2017 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът III-101: Движението път III-101 Враца – Криводол в участъка от край гр. Враца до път Обход Враца от км 0+948 до км 3+415 е ограничено за МПС поради ремонт на асфалтовата настилка. Участъка е сигнализиран с пътни знаци и табели.\r\nОбходен Маршрут: път III-101 – път Обход Враца – път II-15 – бул. „България“ – път III-101. Срок до 18.12.2017 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2017 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 03.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 20.12.2017 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-402: Движението по път III-402 кръстовище с път I-4 (София – Варна) – Старо село от км 2+600 до км 6+300 е ограничено в часовия интервал от 08:00 до 17:00 часа поради  ремонт на асфалтовата настилка. Срок до 16.12.2017 г.\r\n\tОбходен маршрут: По път I-4 - от кръстовището с път III-402-Сопот-Микре-пътен възел Абланица; По път II-35 от пътен възел Абланица-Лешница-гара Добродан(кръстовище с път III-402.)\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 20.12.2017 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-64: Движението по път II-64 Карлово – Баня е ограничено поради ремонтни дейности на асфалтовата настилка. \r\nОбходен маршрут: за посока София: гр. Баня – с. Марино поле – гр. Карлово и път I-6 Карлово – София; за посока Бургас: гр. Баня – с. Васил Левски и път I-6 Карлово – Бургас. Срок до 22.12.2017 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 20.12.2017 г. \r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 20.12.2017 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 20.12.2017 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+ се ограничава за всички МПС за целия зимен период. \r\nОбходен маршрут: гр. Борово – път І-5 /Русе- В.Търново/ - кръгово кръстовище гр.Бяла и обратно. Срок до 31.03.2018 г.\r\nОПУ-Силистра:\r\nВременно са въведени следните ограничения за движение на МПС: няма ограничения.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 20.12.2017 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.12.16", "title": "Актуална пътна обстановка"}
{"url": "http://www.focus-news.net/news/2017/12/16/2467865/afp-trima-dushi-sa-v-neizvestnost-hilyadi-drugi-sa-evakuirani-vav-filipinite-poradi-priblizhavashta-tropicheska-burya.html", "text": "Трима рибари са безследно изчезнали а поне 38 хил. души бяха принудени да напуснат домовете си във Филипините, заради тропическата буря Кай-Так, която приближава страната, предава AFP. \r\nПриродното бедствие развива ветрове със скоросат до 100 километра в час и ще достигне до третия по големина в страната град Самар, разположен в южната част на Филипините, в събота вечерта. Очаква се след това тайфунът да продължи пътя си през централната част на островната страна. \r\nПрез 2013 г. заради силен тайфун над 7,300 филипинци загинаха, като ветровете нанесоха огромни материални щети и разрушения.  Цанко Цолов", "date": "2017.12.16", "title": "AFP: Трима души са в неизвестност, хиляди други са евакуирани във Филипините поради приближаваща тропическа буря"}
{"url": "http://www.focus-news.net/news/2017/12/16/2467866/predstoyashti-sabitiya-v-stranata-za-16-dekemvri-agentsiya-fokus.html", "text": "***\r\nОт 18.00 часа със специалното присъствие на министъра на туризма Николина Ангелкова и спортния министър Красен Кралев ще се състои официалната церемония по откриване на ски сезона в Банско.\r\n***\r\nФондация „Нашите недоносени деца“ организира благотворителен Коледен базар „Подари мъничко вълшебство“, който ще се проведе през целия ден в мол „Сердика Център” на ниво -1. \r\n***\r\nОт 11.00 часа в зала № 3 на НТС (ул. „Раковска“ №108, ет. 2) БСП – София организира конференция на тема „Лявото: вчера, днес и утре“.\r\n***\r\nОт 11.00 часа в Залата на Съюза на юристите в България ще бъдат връчени годишните награди на БТС и Коледен концерт на хор „Планинарска песен – Филип Аврамов”. \r\n***\r\nОт 16.00 часа в Литературен клуб „Перото“ ще бъде представена втората кулинарна книга на Петър Стоянович „Така би замезил дядо ти“.\r\n***\r\nОт 18.00 часа в Тържествената зала на Централния военен клуб поетът Недялко Йорданов ще представи мемоарната си книга „Моят Радой“, стихосбирката „Мрън-мрън“ и петия си документален автобиографичен филм „Не си отивай, мой живот“.\r\n***\r\nОт 18.00 часа в зала „ДИТ Спорт”, на бул. „Черни връх” 228, ще се проведе благотворителен турнир „ Дузпи с кауза”.\r\n***\r\nОт 18.30 часа книгата на Мария Донева „Как спрях да крада“ ще бъде представена в Литературен клуб „Перото“.\r\n***\r\nОт 19.00 часа в зала „Универсиада“ – София (зала „Изток“) Академия Орфика ще представи за последен път през 2017 година „Тракийска Мистерийна Драма“ - интерактивен спектакъл - възстановка на древните тракийски тържества с автентична хореография и оригинална музика на арт-формация „Орфика”.\r\n***\r\nОт 11.00 часа в сградата на Младежки дом Благоевград ще бъде открит Коледен панаир. \r\n***\r\nОт 18.00 часа в зала „Яворов“ ще се състои представление на клуб по спортни танци „Силвана Денс“. Събитието е част от „Коледен фестивал“ 2017, организиран от Община Благоевград.\r\n***\r\nОт 10.00 до 19.00 часа  в Експозиционен център „Флора“ ще се проведе фестивалът „Моята еко Коледа“.\r\n***\r\nОт 12.30 часа  в Държавна опера – Бургас ще се проведе мюзикъла за деца „Снежанка и седемте джуджета“ и посрещане на Дядо Коледа.\r\n***\r\nОт 13.00 часа в зала 1 на експо център \"Флора\" ще бъде представен сборникът \"Морето в разкази и стихове\".\r\n***\r\nОт 17.00 часа в зала „Бойчо Брънзов“ ще се проведе Открит национален турнир по спортни танци.\r\n***\r\nОт 10.00 часа в Концертната зала на Младежкия дом ще се проведе награждаването на лауреатите от Общинския конкурс „Рождество Христово”2017 г.\r\n***\r\nОт 13.30 часа в Учебния музей и в експозицията Икони на втория етаж в Археологическия музей ще се проведе семейна празнична програма за родители с деца. \r\n***\r\nОт 10.00 часа в сградата на Община Велико Търново врати ще отвори Коледна работилница за деца.\r\n***\r\nОт 10.00 часа в голямата зала на Община Велико Търново ще се проведе Трети Национален конкурс за популярна песен и танцово изкуство „Звезден сблъсък“.\r\n*** \r\nОт 18.00 часа на Коледния базар, в парк „Марно поле“, ще се състои празнична хоротека.\r\n***\r\nОт 18.00 часа на площад „Цар Асен I“ ще се проведе аудио-визуалния спектакъл „Царевград Търнов – звук и светлина“.\r\n***\r\nОт 09.00 часа в митрополитския храм „Св. Николай Мирликийски” ще започне заупокойна света литургия по повод 1 година от кончината на Врачанския митрополит Калиник. Литургията ще бъде водена от Врачанския митрополит Григорий в съслужение със свещеници от епархията. След литургията, на гроба на владика Калиник, който се намира в притвора на същия храм, ще бъде отслужена панихида.\r\n***\r\nОт 10.30 часа в парка на ж.к. „Дъбника” ГЕРБ - Враца организира Коледен празник. При лоши метеорологични условия празникът ще се проведе в залата до кафето в парка.\r\n***\r\nОт 12.00 часа на пл. „Христо Ботев“ ще се проведе Празник на местните вина, ракии и мезета.\r\n***\r\nОт 14.30 часа в Големия салон на Центъра за подкрепа и личностното развитие ще се състои Коледен концерт на Мажуретен състав и Младежки духов оркестър.\r\n***\r\nОт 16.00 часа в Ритуалната зала ще се проведе концерт на Симфониета Враца с диригент Христо Павлов и солист Павел Минев (цигулка).\r\n***\r\nОт 17.30 часа в НЧ „Пробуда 1926“ ще се състои Коледен концерт.\r\n***\r\nОт 9.00 часа в Спортна зала „Никола Петров” ще бъде открит Общински турнир по борба „Никола Петров” под домакинството на СКБ „Локомотив”. \r\n*** \r\nОт 18.00 часа в Зала 1 на Общината ще се състои коледен концерт на хор „Славянско единство“ с диригент маестро Донка Копринкова и благоевградския хор „Ален мак“ с диригент Йоланта Лазарова.  \r\n***\r\nОт 12.30 часа на площад „Гоце Делчев“ ще започне програмата на събор под надслов „Да развеем знамената“.\r\n***\r\nОт 11.00 часа в офиса на ГЕРБ на бул. „25 септември” №3 ще се проведе коледен табла турнир. \r\n***\r\nОт 13.00 часа Цветан Цветанов ще направи оглед в кв. \"Изток\", където в момента се изграждат инфраструктурни обекти, финансирани с европейски средства. \r\nОт 14.00 часа в офиса на ГЕРБ – Казанлък Цветанов и председателят на общинската структура на ГЕРБ и кмет на Община Казанлък Галина Стоянова ще дадат съвместна пресконференция. Час по-късно заместник-председателят на ГЕРБ ще изнесе лекция в рамките на Зимния университет в Казанлък, който местната структура на ГЕРБ организира. Гост-лектор на форума ще бъде и председателят на Младежи ГЕРБ и заместник-министър на външните работи Георг Георгиев.\r\nЦветан Цветанов ще посети Казанлък по случай 11-тата годишнина на местната структура на ГЕРБ.\r\n***\r\nОт 11.00 до 16.00 часа на площад „Централен“ ще се проведе кампания „Подари дом за Коледа“. Еко зоо мероприятието е организирано от две неправителствени организации Фондация „Animal Welfare Bulgaria“ и Немски кастрационен център при Фондация „Помощ за бездомните животни“ и се провежда с участието на Общинския приют за безстопанствени кучета „Приятел завинаги“. \r\n***\r\nОт 11.00 часа на хангарите на Гребната база в Пловдив ще се проведе най-голямата демонстрация на доброволни формирования от страната. От 14.00 часа в конферентната зала на Младежкия център ще се състои пресконференция на тема „Развитие и проблеми на доброволчеството у нас“ с участието на представители на Националната асоциация и ръководители на доброволчески формирования от страната.\r\n***\r\nОт 18.30 часа ще бъде открито 23-тото издание на Фестивала на българското документално и анимационно кино „Златен ритон”.\r\n***\r\nОт 11.00 часа в Доходното здание Общинският детски център за култура и изкуство ще организира традиционния общоградски Коледен празник „В очакване на Дядо Коледа…”.\r\n***\r\nОт 11.00 часа Топлофикация – Сливен ще подари на децата на Сливен представлението „Коледа с приятели“ в Държавния куклен театър – Сливен.\r\n*** \r\nОт 15.00 часа в Куклената зала на Родопски драматичен театър „Николай Хайтов“ ще бъде представена куклената пиеса на Центъра за подкрепа на личностно развитие – Обединен детски комплекс „Зимна приказка“\r\n***\r\nОт 12.00 часа в замъка „Влюбен във вятъра” ще се състои награждаването на победителите в литературния конкурс „Приказки от Замъка”.\r\n***\r\nОт 11.00 часа в Регионална библиотека „Захарий Княжески“ ще бъде излъчен запис на Запис на Коледен концерт с български и руски църковни песнопения в изпълнение на Борис Христов.\r\n***\r\nОт 11.00 часа в Mall Galleria клуб „Роден за Приключения“ и Община Стара Загора организират инициатива „Деца даряват на деца“.\r\n***\r\nОт 11.00 часа ще започне празникът на пелина в с. Змейово.", "date": "2017.12.16", "title": "Предстоящи събития в страната за 16 декември (Агенция „Фокус“)"}
{"url": "http://www.focus-news.net/news/2017/12/16/2467867/ekathimerini-atina-otchita-rast-na-turistite-v-grada-dori-prez-dekemvri.html", "text": "Голям брой туристи посещават Атина дори и през зимата и по-конкретно през декември, пише Ekathimerini, като се позовава на данни, дадени от два от най-големите хотели в гръцката столица – „Гранд Бретан“ и „Крал Джордж“. Те отчитат ръст от 60% на резервации и нощувките, като това е най-добрият им резултат през декември от 15 години насам. \r\nДвата хотела печелят най-вече от американски и арабски туристи не само през зимата, но и целогодишно. \r\nОсвен тях хотелът „Кингс Палас“ също отчита ръст на нощувките през декември в размер на 20% спрямо 2016 г.  Цанко Цолов", "date": "2017.12.16", "title": "Ekathimerini: Атина отчита ръст на туристите в града дори през декември"}
{"url": "http://www.focus-news.net/news/2017/12/16/2467868/nimh-sled-obyad-ot-zapad-shte-zapochnat-valezhi-ot-dazhd-koito-prez-noshtta-shte-obhvanat-i-iztochnite-rayoni.html", "text": "Днес облачността ще се вплътни. След обяд от запад ще започнат валежи от дъжд, които през нощта ще обхванат и източните райони. Такава е прогнозата за времето на Националния институт по метеорология и хидрология (НИМХ) към БАН, съобщи за Агенция „Фокус” дежурният синоптик Христо Христов. Ще духа умерен, в Източна България и временно силен вятър от юг-югозапад. Максимални температури, в повечето райони, между 12° и 17°, в София около 15°.\r\nАтмосферното налягане е значително по-ниско от средното за декември. През деня ще започне да се повишава.\r\nНад Черноморието ще има разкъсана облачност. Ще духа умерен до силен юг-югозападен вятър. Максимални температури на въздуха между 13° и 16°. Температурата на морската вода е 10-11°. Вълнението на морето ще бъде 3-4 бала.  \r\nНад планините ще има значителна облачност. Около обяд от запад ще завали дъжд, над 2000 м  - сняг. В Родопите има условия и за гръмотевици. Ще духа силен, по билата – до бурен югозападен вятър. Максимална температура на височина 1200 метра около 10°, на 2000 метра – около 4°.", "date": "2017.12.16", "title": "НИМХ: След обяд от запад ще започнат валежи от дъжд, които през нощта ще обхванат и източните райони"}
{"url": "http://www.focus-news.net/news/2017/12/16/2467869/predstoyashti-mezhdunarodni-sabitiya-za-16-dekemvri-agentsiya-fokus.html", "text": "***Конгрес на ХСС\r\n***Държавно погребение на крал Михай II\r\n***Две враждуващи каталунски партии ще проведат предизборни събития по едно и също време\r\n***Конференция на европейските анти-ислямски партии, на която ще присъстват Марин льо Пен и Геерт Вилдерс\r\n***", "date": "2017.12.16", "title": "Предстоящи международни събития за 16 декември (Агенция „Фокус“)"}
{"url": "http://www.focus-news.net/news/2017/12/16/2467870/zam-predsedatelyat-na-gerb-i-predsedatel-na-pg-na-partiyata-tsvetan-tsvetanov-shte-poseti-kazanlak.html", "text": "Зам.-председателят на ГЕРБ и председател на ПГ на партията Цветан Цветанов ще посети Казанлък по случай 11-ата годишнина на местната структура на ГЕРБ. Това съобщиха от пресцентъра на ПП ГЕРБ. От 13.00 часа Цветан Цветанов ще направи оглед в кв. „Изток”, където в момента се изграждат инфраструктурни обекти, финансирани с европейски средства. \r\nВ 14.00 часа в офиса на ГЕРБ – Казанлък Цветанов и председателят на общинската структура на ГЕРБ и кмет на Община Казанлък Галина Стоянова ще дадат съвместна пресконференция.\r\nЧас по-късно заместник-председателят на ГЕРБ ще изнесе лекция в рамките на Зимния университет в Казанлък, който местната структура на ГЕРБ организира. Гост-лектор на форума ще бъде и председателят на Младежи ГЕРБ и заместник-министър на външните работи Георг Георгиев.", "date": "2017.12.16", "title": "Зам.-председателят на ГЕРБ и председател на ПГ на партията Цветан Цветанов ще посети Казанлък"}
{"url": "http://www.focus-news.net/news/2017/12/16/2467871/bsp-sofiya-organizira-konferentsiya-na-tema-lyavoto-vchera-dnes-i-utre.html", "text": "Конференция на тема „Лявото: вчера, днес и утре“ ще се проведе от 11.00 часа в зала № 3 на НТС на ул. „Г.С. Раковски“ №108 в София. Това съобщиха от пресцентъра на ГС на БСП – София. Лидерът на БСП – София Калоян Паргов ще открие събитието, което е посветено на 126 години от създаването на Софийската градска организация на партията и 150 години от рождението на Георги Кирков.", "date": "2017.12.16", "title": "БСП – София организира конференция на тема „Лявото: вчера, днес и утре“"}
{"url": "http://www.focus-news.net/news/2017/12/16/2467872/navarshva-edna-godina-ot-konchinata-na-vrachanskiya-mitropolit-kalinik.html", "text": "Навършва една година от кончината на Врачанския митрополит Калиник. По този повод в митрополитския храм „Св. Николай Мирликийски” във Враца ще бъде отслужена заупокойна света Литургия, предаде репортер на Агенция „Фокус”. Тя ще бъде оглавена от Негово високопреосвещенство Врачанския митрополит Григорий, в съслужение със свещеници от епархията. След Литургията на гроба на митрополит Калиник, който се намира в притвора на храма, ще бъде отслужена панихида.\r\nМитрополит Калиник бе начело на Врачанска епархия повече от 4 десетилетия. Владиката почина на 85-годишна възраст.\r\nНикола ПЕТКОВ", "date": "2017.12.16", "title": "Навършва една година от кончината на Врачанския митрополит Калиник"}
{"url": "http://www.focus-news.net/news/2017/12/16/2467873/daily-telegraph-grozdeto-izmesti-yabalkite-kato-nay-prodavan-plod-vav-velikobritaniya.html", "text": "Гроздето измести ябълките като най-продаван плод във Великобритания, пише Daily Telegraph. Британците са похарчили рекордните 604 милиона паунда за грозде в последните 12 месеца, показва статистика. За сравнение, 600 милиона паунда са използвани за купуването на ябълки, а 551 милиона за банани. \r\nНарасналата популярност на гроздето се дължи на появата на т.нар. „снак торбички“ съдържащи определен грамаж гроздови зърна, които могат да се консумират между храненията или като заместител на някое хранене поради високата им хранителна стойност.  Цанко Цолов", "date": "2017.12.16", "title": "Daily Telegraph: Гроздето измести ябълките като най-продаван плод във Великобритания"}
{"url": "http://www.focus-news.net/news/2017/12/16/2467874/s-bogata-programa-shte-bade-otkrit-ski-sezonat-v-bansko.html", "text": "Снежни игри, злато, нов автомобил, ски звезди, известни български изпълнители и 100 метра суджук, приготвен от Ути Бъчваров по специална банска рецепта, са изненадите за официалното откриване на ски сезона в Банско, съобщиха от пресцентъра на Община Банско. Днешният ден ще започне с играта „Ловци на съкровища”, където един късметлия ще открие злато в лифта. Празникът ще продължи със звезден урок, проведен от емблемата на Банско – Марк Жирардели и най-великия италиански спускач Кристиян Гедина. Той ще бъде в курорта специално за официалното откриване на сезона, като щафетата в забавлението ще поеме една от младите изпълнителки на българската музикална сцена.\r\nВ следобедните часове Ути Бъчваров обещава невиждано Кулинарно шоу на централния градски площад. 100 метра бански суджук, гигантско барбекю и три прасенца ще изкушават сетивата, а самодейните състави към читалище „Никола Вапцаров” ще допълнят картината в стила на най-добрите бански традиции.\r\nОфициалната церемония по откриването на сезона, със специалното присъствие на министъра на туризма Николина Ангелкова и спортния министър Красен Кралев, ще започне в 18.00 часа, а след което ще има празничен концерт.", "date": "2017.12.16", "title": "С богата програма ще бъде открит ски сезонът в Банско"}
{"url": "http://www.focus-news.net/news/2017/12/16/2467875/ria-novosti-opredelena-e-datata-za-vazobnovyavaneto-na-pregovorite-mezhdu-venetsuelskite-pravitelstvo-i-opozitsiya.html", "text": "Следващият етап от преговорите между правителството и опозицията на Венецуела, които се провеждат в Доминиканската република, ще започне на 12 януари 2018 г., предаде РИА Новости.\r\nТретият кръг на диалога, който започна на 15 декември, не доведе до споразумение. \r\n„Имаше единствено стъпки напред. Новата среща ще се състои в петък, 12 януари“, съобщи източник от преговорите.  Виктор Турмаков", "date": "2017.12.16", "title": "РИА Новости:  Определена е датата за възобновяването на преговорите между венецуелските правителство и опозиция"}
{"url": "http://www.focus-news.net/news/2017/12/16/2467876/sofiya-vremenno-se-zabranyava-parkiraneto-v-otsechka-na-bul-nikola-vaptsarov.html", "text": "Временно се забранява паркирането в отсечка на бул. „Никола Вапцаров“, съобщиха от пресцентъра на Столична община. От 10.30 часа на 15.30 часа се забранява влизането и се разрешава паркирането на пътни превозни средства в крайна дясна лента на бул. „Никола Вапцаров“ между входа на служебния паркинг на НСО и входа на ЧСУ „Свети Георги“ – 25 паркоместа.\r\nПромяната в организацията на движение се налага във връзка с провеждане на коледен базар в сградата на комплекса на бул. „Никола Вапцаров“ №47.", "date": "2017.12.16", "title": "София: Временно се забранява паркирането в отсечка на бул. „Никола Вапцаров“"}
{"url": "http://www.focus-news.net/news/2017/12/16/2467877/denyat-16-dekemvri-v-balgarskata-istoriya.html", "text": "2002 г.\r\nВърховният административен съд отменя продажбата на 80 % от „Булгартабак”. В него работят 12 хиляди души.  От 1996 г. датират първите стъпки за раздържавяването на „Булгартабак холдинг” АД. „Булгартабак холдинг” има 22 дъщерни дружества в България, от които 12 манипулационни, 9 цигарени фабрики и една за опаковки. Приватизацията на дъщерните дружества на „Булгартабак холдинг” официално стартира на 19 юли 2004 г.\r\n2002 г.\r\nКонституционният съд отхвърля 44 текста от поправките в съдебния закон.\r\n2001 г.\r\nНа 15-ти конгрес на ВМРО Красимир Каракачанов е преизбран за председател. Красимир Дончев Каракачанов е историк и политически деец. Роден е на 29 март 1965 г. в Русе. Завършва история. След 10 ноември 1989 г. се включва в обществено-политическия живот на страната. В периода 1990-1995 г. е секретар, след което до 1997 г. е съпредседател, а после и председател на Вътрешната македонска революционна организация. Депутат е в ХХXVIII, ХХXІХ и ХХХХ Народно събрание. Вътрешната македонска революционна организация – съюз на македонските дружества (МВРО - СМД) е общонационална надпартийна организация. Продължител е на Вътрешната македоно-одринска революционна организация (ВМРО). Лидер е на на ВМРО от 1997 г.\r\n1998 г.\r\nСлед 9-годишен мораториум XXXVIII НС отменя смъртното наказание. Екзекуциите са заменени с доживотен затвор без правo на помилване.\r\n1996 г.\r\nБългарска парламентарна делегация, оглавена от акад. Благовест Сендов, е на посещение в Израел.\r\nБлаговест Христов Сендов е роден на 8 февруари 1932 г. в Асеновград - български академик, математик. Завършва математика в СУ “Св. Климент Охридски” (1956 г.). Кандидат е на математическите науки (1964 г.), д-р на науките на математическия институт “Стреклов”в Москва (1967 г.). Специализира числени методи в Московския университет (1960-1961 г.), компютърни науки в Лондон (1968 г.). Преподавател е по математика (1956-1958 г.), асистент е по алгебра в СУ (1958-1962 г.), доцент е по числителни методи (1962-1968 г.), професор е в СУ “Св. Климент Охридски”(1968 г.). Декан е на Факултета по математика (1970-1973 г.), ректор е на СУ (1973-1979 г.). Заместник-председател е на БАН (1988-1991 г.). Директор е на Центъра по информатика и компютърни технологии при БАН (1991-1993 г.), научен сътрудник (1993-1995 г.). Автор е на 30 учебника и над 200 статии. Народен представител (1976-1989 г.) в XXXVI, XXXVII, XXXVIII и XXXIX ОНС. Председател е на XXXVII ОНС (1995-1997 г.). Заместник-председател е на XXXIX ОНС (от 2001 г.).\r\n1995 г.\r\nБългария подава официална молба за членство в Европейския съюз.\r\n1991 г.\r\nЗа първи път в опозиция, БСП провежда своя 40-ти конгрес, на който за председател на партията е избран Жан Виденов. Жан Виденов е български политик и държавник; министър-председател на България  от 26 януари 1995 г. до 12 февруари 1997 г. в правителството на Демократичната левица. От 1991 г. е председател на Висшия съвет на БСП. Народен представител е в VII Велико народно събрание, XXXVI и XXXVII Народно събрание. През декември 1996 г. подава оставка като партиен водач и премиер.\r\n1988 г.\r\nВ. \"Стършел\" престава да бъде издание на ЦК на БКП, но на 30 декември същата година неговият главен редактор Христо Пелитев получава заповед за уволнение именно от ЦК. През 1989 г. ЦК на БКП назначава на този пост Орлин Орлинов и отново обявява вестника за свое издание.\r\n1975 г.\r\nВ Москва се провежда съвещание на министрите на външните работи на Народна република България, ГДР, Полша, Румъния, СССР, Унгария и Чехословакия.\r\n1972 г.\r\nВ София в зала \"Универсиада\" се провежда Втори конгрес на българската култура.\r\n1969 г.\r\nПодписана е спогодба за свързване на енергийните система на България и Турция.\r\n1967 г.\r\nСъздадена е Агенция за книгоиздаване и печат на чужди езици \"София- прес\".\r\nБългарската информационна агенция е създадена от Съюза на българските писатели, Съюза на българските журналисти и Съюза на българските художници в София. По-късно за член на агенцията са привлечени Комитетът за култура, стопанското сдружение “Българска книга и печат”, Съюзът на филмовите дейци, Съюзът на научните работници в България, Съюзът на юристите, Съюзът на преводачите, Съюзът на българските композитори, Съюзът на архитектите, Българската търговско-промишлена палата, Българската асоциация за туризъм и отдих, Български олимпийски комитет, Български съюз за физическа култура и спорт, Комитетът за българите в чужбина. Агенцията е самостоятелно юридическо лице, неин висш ръководен орган е Конференцията на членовете £, която избира Съвет на агенция “София-прес”.\r\n1966 г.\r\nСъстои се среща на Тодор Живков с писателите, на която той представя своята теза за наличието на \"две правди\" в българската действителност - \"голямата правда\", т. е. българските успехи, и \"малката правда\", т. е. негативните явления.\r\n1961 г.\r\nВъзстановени са дипломатическите отношения с Иран.\r\n1956 г.\r\nУстановени са дипломатически отношения с Великото Херцогство Люксембург.\r\nОт 1969 г. представителствата на двете страни са издигнати в ранг на посолства. От 1979 г. България има посолство в Люксембург с акредитиран извънреден и пълномощен посланик. От май 1990 г., с решение на Бюрото на МС, посолството в Люксембург е закрито и в Люксембург е акредитиран посланикът на Република България в Кралство Белгия.\r\nИнтересите на Люксембург в България се представят от посолствата на Кралство Холандия (политически) и на Кралство Белгия (икономически и консулски).\r\n1953 г.\r\nОткрита е новата сграда на Народната библиотека \"Св. св. Кирил и Методий\" в София.\r\nНа 28 ноември 1878 г.  е основана Публична библиотека в София (дн. Народна библиотека \"Св. св. Кирил и Методий\"), с Музеен отдел (от 1892 г. - Народен музей с три отдела). Читалнята е открита на 15 януари 1879 г. Предложение за нейното учредяване е дадено на 4 април 1878 г. от Софийският учител и секретар на Градския съвет Михаил. На 28 ноември 1878 г. е избрана временна библиотечна комисия, която би се наела да уреди и отвори библиотеката \"според съществующий нейн Устав\". Тази дата (по нов стил 10 декември 1878 г.) се приема за рождена дата на Народната библиотека.\r\n1947 г.\r\nПодписан е договор между Народна република България и Народна република Албания за приятелство, сътрудничество и взаимна помощ. Подписан на 16 декември в Кричим. Предвижда взаимна военна и друга помощ в случай на нападение на една от тях от друга държава, а така също и най-тясно стопанско и културно сътрудничество. Сключен е за срок от 20 години. След изтичането му не е продължен.\r\n1945 г.\r\nЗапочва конференция в Москва на министрите на външните работи на СССР, САЩ и Великобритания. Съветската страна признава ръководната роля на САЩ в Далечния изток, срещу което Вашингтон се отказва да настоява за прилагане на Ялтенската декларация в България и Румъния. Договорено е Москва да \"посъветва\" българската страна да включи в правителството, което трябва да се състави след парламентарните избори, двама \"лоялни\" представители от опозицията, след което САЩ ще го признаят.\r\n1934 г.\r\nТържествено са осветени сградите на Софийския университет и на Университетската библиотека, започнати на 30 юни 1924 г.\r\n1931 г.\r\nСлед побой между полицията и студенти - земеделци и комунисти, в СУ \"Св. Климент Охридски\",  проф. Александър Цанков не е допуснат до лекции. Александър Цанков е политически и държавен деец, икономист, професор. Роден е в Оряхово на 29 юни 1879 г. Завършва право в СУ \"Св. Климент Охридски\", след което специализира държавни науки и политическа икономия в Мюнхен, Берлин и Бреслау (дн. Вроцлав, Полша). След завръщането си в България редактира сп. \"Банков преглед\", а от 1907 г. постъпва в СУ \"Св. Климент Охридски\" като преподавател по политическа икономия. Избран е за професор през 1919 г. Взема дейно участие и в политическия живот на страната.\r\n1929 г.\r\nОт 20 ноември до 16 декември 1929 г. се провежда съдебен процес против 52-ма дейци на нелегалната БКП. Ръководството й е разгромено по информация на австрийската полиция.\r\n1921 г.\r\nОбнародван е Закон за подпомагане семействата на убитите или насилствено починали министри и за увековечаване на тяхната памет.\r\n1920 г.\r\nОбщото събрание на Обществото на народите приема България за свой член с 35 гласа и 2 въздържали се (на Франция и Австрия). В началото на 1921 г. е открит Постоянен български секретариат в Женева начело с консула Димитър Миков.\r\n1917 г.\r\nВ Бабадаг е проведен първият добруджански народен събор, който се обявява за присъединяване на цяла Добруджа към България.\r\n1912 г.\r\nВ Пазарджик е създаден Комитет за подпомагане на новопокръстените християни начело с учителя Тодор Мумджиев, в който влизат представители на управляващите Народна и Прогресивнолиберална партия и на опозиционните Либерална и Народнолиберална партия. Подобни комитети са организирани в Пловдив и в други селища на Пловдивски окръг. Против акцията се обявяват протестантите, а против съпровождащите я насилия - демократите начело с Михаил Такев.\r\n1904 г.\r\nВ София се създава Съюз на южнославянските художници \"Лада\" от представители на България, Сърбия, Словения и Хърватско. На 23 февруари 1905 г. се конституира българската секция с председател Ярослав Вешин и секретар Харалампи Тачев. Тя организира 2. Южнославянска изложба (15-16 август 1906 г.) в София и поема ръководството на съюза.\r\nЯрослав Вешин e български живописец, чех по произход, един от създателите на съвременното българско изобразително изкуство, професор. Създава картини из словашкия и българския селски бит. След 1897 г. българско по дух творчество - \"Връщане от пазар\", \"Въглищар\", \"Овчар\", ловни сцени. Вешин е един от първите български баталисти - \"Отстъплението на турците при Люлебургаз\", \"Бивак пред Одрин\" и др.\r\n1901 г.\r\nВ София е учредено Българско археологическо дружество по инициатива на Светия синод с устав, утвърден от МНП на 29 март 1902 г. През 1920 г. негов приемник става Българския археологически институт при БАН. Първият управителен съвет на Българския археологически институт е в състав: Б. Филов, Г. И. Кацаров, В. Златарски, Й. Иванов, Р. Попов. Издава \"Известия на археологическия институт\", сп. \"Археология\" и др.\r\n1895 г.\r\nЗавършва Вторият конгрес на легалната македонска организация - участват 32 дружества в емиграция. За председател на Върховния македонски комитет е избран ген. Данаил Николаев, а за подпредседател - Йосиф Ковачев. На 13 декември офицерите от Мелнишкото въстание се отцепват и избират Македонски комитет с ръководители Антон Бозуков, Наум Тюфекчиев и Йордан Венедиков.\r\n1887 г.\r\nПриет е Закон за печата, въвеждащ предварителна цензура (в нарушение на Конституцията).\r\n1794 г. \r\nСтойко Владиславов е избран от търновския митрополит за врачански епископ под името Софроний Врачански. Официалното ръкополагане в епископски сан става на 17 септември в Търново, а около 13 декември Софроний получава и султанския берат за назначението си във Врачанската епархия. През 1762 г. става свещеник, а после учител в родния си град. Занимава се и с книжовна дейност - преписва и подвързва книги. Преследван и от турци, и от невежествени български свещеници. През 1765 г. преписва \"История славянобългарска\", донесена в Котел от Паисий Хилендарски. В средата на 70-те г. отива в Света гора (Атон), където престоява шест месеца. През 1781 г. преписва за втори път Паисиевата история. По време на кърджалийските размирици лежи в затвора, а в Карнобатско, където живее известно време, едва не е лишен от живот. Около 1794 г. се замонашава и става епископ във Враца и приема името Софроний. През 1810 г. отива във Видин и 3 г. извършва архиерейска служба. След това отива в Крайова и в Букурещ. Там продължава книжовната си дейност. През 1806 г. отпечатва в Римник (Румъния) книгата \"Кириакодромион, сиреч Неделник\" и с това слага началото на новобългарската печатна книга. През Руско-турската война 1806-1812 г. установява връзка с командването на руските войски, за да превърне руското настъпление в освободителен за българите поход, и отправя позив към българския народ да посреща русите като освободители. Руското командване го третира като официален представител на целия български народ. Със съдействието на Софроний Врачански се формира през 1810 г. боен отряд, наречен \"Болгарское земское войско\", който участва във войната и се отличава особено при щурма на Силистра. След приключване на войната се грижи за българските бежанци, напуснали България заедно с изтеглящите се руски войски. В напреднала вече възраст се оттегля в неизвестен румънски манастир в околностите на Букурещ. Последните вести за него са от 1813 г. Предполага се, че това е и годината на неговата смърт.На тази дата са родени:\r\n1951 г.\r\nРоден е Иван Георгиев Иванов - български театрален и филмов актьор. В театъра работи предимно в класически постановки, жалонни за 80-те години - \"Животът е сън\" (1982 г.), \"Ромео и Жулиета\" (1983 г.). Играе във филмите \"Всичко е любов\" (1979 г.), \"Лавина\" (1982 г.), \"Комбина\" (1982 г.), \"Стената\" (1984 г.), \"Романтична история\" (1985 г.), \"Нощем с белите коне\" (тв, 1985 г.), \"Горски хора\" (тв, 1985 г.), \"Небе за всички\" (1987 г.), \"Гори, гори огънче\" (1994 г.), \"Кървав спорт 4” (1994 г.) , \"Асистентът\" (1999 г.), \"Стъклени топчета\" (1999 г.), \"Пратеник на кралицата\" (2000 г.), \"Наблюдателят\" (2001 г., тв сериал), \"Другият наш възможен живот\" (2002 г.). Участва и в постановки на тв театър: \"Истината, само истината!\" (1981 г.), \"Испанци в Дания\" (1982 г.). Книги: \"Отговори\" (1997 г.), \"Този живот, онзи живот\" (1998 г.), \"Седем часа разлика\" (1998г ., заедно с Холи Фелдман).\r\n1916 г.\r\nРоден е Иван Петров Пейчев - български поет, драматург. Живее в София, Шумен и Калофер. От 1964 г. се установява постоянно в София. Драматург на Сатиричен театър (1968 г.). Член е на Съюз на българските писатели. С поезия дебютира през 1939 г. във в-к \"Шуменска поща\". През 1967 г. получава звание \"заслужил деятел на културата\", през 1974 г. Получава Димитровска награда за пиесата \"Всяка есенна вечер\". Автор е на съчиненията  \"Стихотворения\" (1948 г.), \"В минути пред атака\" (1955 г.), \"Начало на деня\" (1955 г.), \"Всяка есенна вечер\" (1960 г.), \"Далечно плаване\" (1962 г.), \"Ковачи на мълнии\" (1963 г.), \"Лаконично небе\" (1967 г.), \"Есен на брега\" (1968 г.), \"Знамената са гневни\" (1973 г.), \"Лирика\" (1976 г.), \"Орбити\" (1976 г.), \"Стихотворения\" (1977 г.), \"Сенки на крила\" (1977 г.), \"Всяка есенна вечер\", пиеса (1983 г.), \"Далечно плаване\" (1986 г.), \"Уморени думи\" (1993 г.), \"Далечна близост\" (1996 г.), \"Стихове\" (1996 г.). Умира на 9 юли 1976 г.\r\n1914 г.\r\nРодена е Цветана Стоянова Романска - българска фолклористка, етнографка, литературоведка и лексикографка. Дъщеря на Ст. Романски. Завършва славянска филология в СУ “Софийски университет”(1937 г.), специализира в Карловия университет в Прага и получава докторат (1939 г.). Професор (1963 г.) по славянски фолклор и етнография в СУ. Работи в областта на старата българска литература, славянски литературна връзки, славянска лексика, етнография и български фолклор. Автор е на множество научни студии, изследвания и монографии и на няколко речника. Умира на 4 март 1969 г. в София.\r\n1910 г.\r\nРоден е Асен Георгиев Христофоров - български писател. Завършва Робърт колеж в Цариград (1931 г.) и икономически науки в Лондонския университет (1934 г.). Работи в Българска народна банка и в Главна дирекция на статистиката (1935-1938 г.). В периода 1939-1943 г. е  преподавател  в Държавното висше училище за финансови и административни науки. От 1943 г. е доцент  в Юридическия факултет на СУ “ Св. Климент Охридски”. От 1945 г. до 1947 г. е професор  във Факултета за стопански и социални науки към СУ “ Св. Климент Охридски”. Член е на Съюза на българските писатели. Автор е на съчиненията : “Скици из Лондон” (1945 г.), “Боен път” (1955 г.), “Скици из Рила” (1957 г.), “В дебрите на Рила” (1957 г.), “Мацакурци” (1958 г..), “Планинари” (1959 г.), “Ангария” (1960 г.), “Исковете” (1962 г.), “Трима с магаре на Рила” (1960 г.), “Кутрето на школо” (1964 г.), “Иманяри” (1965 г.), “Говедарци и околностите” (1967 г.), “Вуцидей. Иманяри” (1970 г.), “Поля, гори и хора” (1970 г.). Умира на 10 август 1970 г.\r\n1882 г. \r\nРоден е Панайот Димитров Димитров  (псевд. Отето) - български оперен певец (тенор), един от основателите на българския оперен театър. Учи пеене в Одеса и Киев (1903-1906 г.) и в \"Опера Комик\" в Париж (1908-1910 г.). Участва в първото представление на Българската оперна дружба (18 октомври 1908 г.), по-късно работи в Софийската опера (1910-1929 г.). Сред известните му роли са Никола (\"Гергана\" от Г. Атанасов-Маестрото), Йеник (\"Продадена невеста\" от Б. Сметана), Рудолф (\"Бохеми\" от Пучини). Умира на 19 февруари 1941 г. в  София.\r\n1881 г.\r\nРоден е Ботьо Савов (Б. Савов Стоянов) - български писател. Завършва Педагогическото училище в Казанлък (1899 г.). 5 години е учител в Стара Загора и Бургаски окръг. През 1918 г.  завършва право в СУ “Климент Охридски”(1918 г.). Работи като чиновник в различни ведомства, най-дълго в Министерството на финансите. Известно време е адвокат. Член е на СБП. Ботьо Савов е автор на съчиненията “Неранза” (1921 г.), “Майка” (1923 г.), “Върложкият камък” (1923 г.), “Странният пътник” (1927 г.), “Замъкът на лейди Фокс” (1938 г.), животописни разкази за хан Кардам, хан Телериг, св. Иван Рилски и др., Повестта “Бабек” (1928 г.). Умира на 11 март 1959 г. в София.\r\n1869 г. \r\nРоден е д-р Христо Николов Татарчев - деец на македоно-одринското национално-освободително движение, един от основателите на ВМОРО. Пръв председател (1894 г.) на Централния македонски революционен комитет. Първоначално образование получава в родния си град и в Охрид. През 1882 г. учи в Брацигово, а на следващата година постъпва в пловдивската гимназия. Куриер е на БТЦРК, взема участие в Съединението на Княжество България и Източна Румелия. Доброволец е в Сръбско-българската война (1885 г.), участва в сраженията при Сливница. Следва медицина в Цюрих и Берлин до 1892 г. През 1893 г. заедно с Д. Груев и други поставя началото на ВМОРО. През 1901 г. е арестуван от османските власти и изпратен на заточение в Подрумкале, Мала Азия. Освободен е 1902 г., но на път за Солун е задържан в атинския затвор. Член е на задграничното представителство на ВМОРО до 1905 г. По време на Балканската война и Първата световна война е военен лекар. След войната е един от учредителите на ВМРО. След 1925 г. се оттегля от активна революционна дейност, поради противоречия с ръководството на организацията. Принуден е да емигрира в чужбина. Умира в Торино, Италия. Автор е на книга със спомени “Първият централен комитет на ВМОРО” (1928 г.). Умира на 5 януари 1952 г. в Торино.На тази дата умират:\r\n2010 г.\r\nУмира българският икономист Веселин Никифоров. Той е член-кореспондент на Българската академия на науките. Роден е на 5 януари 1927 г. в гр. Вършец. Работи в БАН, където ръководи секцията “Възпроизводство и икономически растеж”. От 1974 до 1984 г. е председател на Българската народна банка. През периода 1983–1987 г. е председател на Комитета за социална информация (днес Национален статистически институт).\r\n1948 г.\r\nУмира Никола Маринов (Н. М. Абаджиев) - български художник. Роден е на 10 юли 1879 г. Завършва Художествената академия в Торино (1903 г.) при Дж. Гросо. Учител е в София (1907-1921 г.), професор (1921 г.) по живопис в Художествената академия и неин директор (1935-1937 г.). С творчеството си укрепва реализма в българското изкуство. Рисува битови картини, портрети, пейзажи, стенописи. Маринов е първият български художник, използващ акварела в творчеството си. Творбите му са изпълнени с лиризъм. “Връщане от кладенеца” (ок. 1915 – 1921 г., НХГ), “Към извора” (1920 г.), “Селянки на пазар” (ок. 1921 г., НХГ), “Връщане от полето” (1922 г.), “Ханджийката” (1923 г., НХГ), “Седнали селянки” (ок. 1925 г., НХГ), “Селско момиче” (ок. 1927 г., НХГ), “Мома със стомна” (1941 г., НХГ), “Селянки” (1942 г., НХГ). Сериозни успехи постига в портретите Pia (портретна скица на жена, 1908 г., НХГ), “Портрет на жената на художника” (ок. 1908-1915 г., НХГ; ок. 1910-1915 г., НХГ; ок. 1919 г., НХГ), “Майка с дете” (ок. 1920 г.), “Танцувачка” (1921 г., НХГ), “Магда” (ок. 1921 г.) и много други.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.", "date": "2017.12.16", "title": "Денят 16 декември в българската история"}
{"url": "http://www.focus-news.net/news/2017/12/16/2467878/plovdiv-nay-golyamata-demonstratsiya-na-dobrovolni-formirovaniya-ot-stranata-shte-se-provede-v-grebnata-baza.html", "text": "Най-голямата демонстрация на доброволни формирования от страната ще се проведе от 11.00 часа на хангарите на Гребната база в Пловдив. Това съобщиха за Радио „Фокус“ – Пловдив организаторите от Доброволно формирование „Пловдив 112“. Поводът е Международният ден на доброволците.\r\nСлед атрактивните демонстрации от 14.00 часа в Младежкия център – конферентна зала, ет 2 ще се състои пресконференция на тема „Развитие и проблеми на доброволчеството у нас“ с участието на представители на Националната асоциация и ръководители на доброволчески формирования от страната.", "date": "2017.12.16", "title": "Пловдив: Най-голямата демонстрация на доброволни формирования от страната ще се проведе в Гребната база"}
{"url": "http://www.focus-news.net/news/2017/12/16/2467879/afp-ministarat-na-otbranata-na-sasht-postavya-udarenie-varhu-diplomatsiyata-v-otnosheniyata-s-iran.html", "text": "Министърът на отбраната на САЩ Джеймс Матис заяви, че не вижда причини да се засилват военните позиции спрямо Иран. Това се случва ден след като постоянният представител на САЩ в ООН Ники Хейли обвини Техеран, че подкрепя бунтовниците-хути в Йемен, предава  AFP.\r\nНа въпрос дали смята, че действията на Иран изискват ответна реакция от САЩ, Матис заяви, че „поне военно, не“. „Това е причината реакцията да бе на Ники Хейли, а не на някой от генералите ни“, допълни той. „Усилията да се разкрие пред света какво крои Иран са дипломатически“, смята той.\r\nСъщевременно министърът разкритикува Иран заради това, че подкрепя режима на Башар Асад в Сирия „въпреки, че той избива собствените си хора в индустриален мащаб“ и заради това, че подкрепя ливанската шиитска групировка „Хизбулла“. „Това, което Иран прави е незаконно, допринася за смъртта на невинни“, допълни той. \r\n„Да се разкрие какво прави Иран е здравословно за международната общност, за да знае какво става“, убеден е Матис.  Виктор Турмаков", "date": "2017.12.16", "title": "AFP: Министърът на отбраната на САЩ поставя ударение върху дипломацията  в отношенията с Иран"}
{"url": "http://www.focus-news.net/news/2017/12/16/2467880/blagoevgrad-parvi-blagotvoritelen-turnir-po-minifutbol-shte-se-provede-v-grada.html", "text": "Благотворителен Коледен турнир по минифутбол ще се проведе в Благоевград. Спортната инициатива започва днес и ще продължи утре. Това съобщиха от пресцентъра на Община Благоевград. Турнирът е с начален час 09.00, а теренът е в спортна зала „Скаптопара“.\r\nБлаготворителната кауза има за цел със събраните средства от турнира да бъдат подпомогнати Центровете за настаняване от семеен тип за деца и младежи с увреждания, където са настанени деца и младежи с умствена изостаналост, аутизъм, детска церебрална парализа, синдром на Даун и други. В името на каузата, събитието ще събере бивши и настоящи футболисти минали през школите на родния футбол, както и редица социални отбори от Благоевград, София и региона. \r\nБългарски футболен съюз също се включва в благотворителната кауза, като съдиите ще свирят безвъзмездно. Водещите и коментаторите също стават част от благотворителния турнир, като и тяхната помощ е безвъзмездна.\r\nОрганизатори на турнира са Българска фентъзи футбол асоциация (БФФА) и Община Благоевград.\r\nВсеки, който желае да се включи в инициативата, ще има възможност да го направи по време на събитието на място в зала „Скаптопара“, където ще бъдат разположени кутии за дарения. Въпроси за условията за участие и заявки могат да бъдат подавани на електронен адрес . \r\nЗа тези, които искат да подкрепят кампанията, но няма да успеят да присъстват има предоставена банкова сметка разкрита специално за целите на турнира. \r\nСметката е: .", "date": "2017.12.16", "title": "Благоевград: Първи благотворителен турнир по минифутбол ще се проведе в града"}
{"url": "http://www.focus-news.net/news/2017/12/16/2467881/sofiya-shte-se-sabirat-stari-gumi-v-rayon-mladost.html", "text": "Столична община, чрез Столичен инспекторат и районна администрация „Младост”, за втора поредна седмица продължават събирането на стари гуми от домакинствата. Целта на инициативата е да се намали възможността този вид отпадък да се изхвърля безразборно и да не се замърсява околната среда. Това съобщиха от пресцентъра на Столична община. Днес и утре, 17 декември, от 09.00 до 15.00 часа жителите на район „Младост” ще имат възможност да се освободят от старите си гуми. \r\nЗа целта се откриват стационарни пунктове и мобилен пункт.:\r\n-\tкв. „Горубляне” – ул. „Цветна градина“ до Стадиона;\r\n-\tж.к. „Младост 4”, ул. „проф. Александър Танев“, терен срещу колелото \r\nна автобуси с № 213, 76;\r\n-\tж.к. „Младост 3”, ул. Жечо Гюмюшев”, терен преди пресечката с ул. \r\n„инж. Георги Белов”;\r\n-\tж.к. „Младост 1”, ул. „митрополит Серафим Сливенски” на терен до \r\nдърводелски цех;\r\n-\tж.к. „Младост 1”, ул. „проф. Марко Семов“ и ул. „Андрей Сахаров”;\r\nЗа кв. „Горубляне“ и ж.к. „Младост 2“ има мобилен пункт, като на телефон: 0882 271 215 може да подадете \r\nинформация за точния адрес, от които трябва да се вземат гумите.\r\nОт проведената инициатива в район „Овча купел“ през изминалата седмица бяха събрани 960 бр. гуми предадени от гражданите.\r\nОт Столична община припомнят, че търговските обекти (автосервизи и пунктове за смяна на излезли от употреба гуми) са задължени да имат сключен договор с лицензирана фирма, на която да предават събраните гуми. Всеки обект, който нарушава разпоредбите на законодателството подлежи на санкция в размер от 1400 до 4 000 лв.", "date": "2017.12.16", "title": "София: Щe се събират стари гуми в район „Младост”"}
{"url": "http://www.focus-news.net/news/2017/12/16/2467882/nimh-zhalt-kod-za-silen-vyatar-e-v-sila-za-12-oblasti-v-stranata.html", "text": "Жълт код за силен вятър е в сила за 12 области в страната, сочи справка на сайта на Националния институт по метеорология и хидрология (НИМХ) към БАН. Силен юг-югозападен вятър със скорост 14-19 м/сек ще духа в областите Русе, Разград, Силистра, Добрич, Варна, Шумен, Търговище, Сливен, Бургас, Ямбол, Хасково и Кърджали. По морето се очаква скоростта на вятъра да достигне до 14-17 м/с (7 по Бофорт) с пориви 20 м/с (8 по Бофорт). Вълнението на морето ще бъде 3-4 бала.", "date": "2017.12.16", "title": "НИМХ: Жълт код за силен вятър е в сила за 12 области в страната"}
{"url": "http://www.focus-news.net/news/2017/12/16/2467883/gerb-vratsa-organizira-koleden-praznik.html", "text": "ГЕРБ – Враца организира Коледен празник в парка на ж.к. „Дъбника” от 10.30 часа. Това съобщиха от пресцентъра на ПП ГЕРБ. Дядо Коледа и Снежанка ще отворят коледна работилница за изработване на картички и играчки. В нея могат да участват всички желаещи деца, като награди и подаръци ще има за всеки. \r\nПри лоши метеорологични условия празникът ще се проведе в залата до кафето в парка.", "date": "2017.12.16", "title": "ГЕРБ – Враца организира Коледен празник"}
{"url": "http://www.focus-news.net/news/2017/12/16/2467884/burgas-festival-moyata-eko-koleda-shte-se-provede-v-ekspozitsionniya-tsentar-flora.html", "text": "За четвърти път ще се проведе фестивал „Моята еко Коледа“, съобщиха от пресцентъра на Община Бургас. В него участие ще вземат производители със своята чиста продукция и автори на уникални ръчни изработки от цялата страна. Фестивалът ще се проведе днес и утре от 10.00 до 19.00 часа в Експозиционен център „Флора“. В трите зали посетителите ще имат възможност да се насладят на изобилието от прекрасни продукти и творби. За любителите на творчеството в кръглата зала ще се проведат няколко работилници.\r\nЖелаещите могат да се записват за събитията в страницата на инициативата във Фейсбук.\r\nОрганизаторите канят жителите на града да подкрепят по-качествената алтернатива за коледно пазаруване и да изберат българското.", "date": "2017.12.16", "title": "Бургас: Фестивал „Моята еко Коледа“ ще се проведе в Експозиционния център „Флора“"}
{"url": "http://www.focus-news.net/news/2017/12/16/2467885/euobserver-es-priema-sistema-za-prosledyavane-na-tyutyunevite-izdeliya.html", "text": "Европейската комисия прие закон, изискващ система за проследяване на тютюневите изделия, за да се бори контрабандата и укриването на данъци, предава  EUObserver.\r\nПравозащитните групи бяха притеснени, че системата няма да бъде независима, но Комисията заяви в официално свое заявление, че тя ще бъде напълно „в ръцете на националните власти, а не на тези на тютюневата индустрия“.  Виктор Турмаков", "date": "2017.12.16", "title": "EUObserver: ЕС приема система за проследяване на тютюневите изделия"}
{"url": "http://www.focus-news.net/news/2017/12/16/2467886/blagoevgrad-sabor-pod-nadslov-da-razveem-znamenata-shte-se-provede-v-gotse-delchev.html", "text": "Събор под надслов „Да развеем знамената“ ще се проведе в Гоце Делчев днес и утре. Това съобщи за Радио „Фокус“ – Пирин Даниела Крантева, експерт „Връзки с обществеността“ към Община Гоце Делчев. Събитието се организира от Общината съвместно с Национално движение „Хан Кубрат“ и мото клан „Велика България“. В първия ден на събора програмата ще започне от 19.00 часа на площад „Гоце Делчев“, където сурвакарски групи и кукери от Перник ще дефилират пред жителите и гостите на общината. \r\nНа 17 декември от 12.30 часа в зала НТС ще се състои концерт на Поли Паскова и местни изпълнители.\r\nЛивия НИНОВА", "date": "2017.12.16", "title": "Благоевград: Събор под надслов „Да развеем знамената“ ще се проведе в Гоце Делчев"}
{"url": "http://www.focus-news.net/news/2017/12/16/2467887/denyat-16-dekemvri-v-svetovnata-istoriya.html", "text": "2014 г.\r\nИндия забранява ИДИЛ след като е задържан инженер за поддържане на групата в Туитър. Някои държавни служители се тревожат, че забраната ще застраши 39 индийски строителни работници, за които се счита че са държани като заложници от групата.\r\n2014 г.\r\nНа този ден е обявено, че Русия изпреварва САЩ по количество произведени бойни самолети като снабдява армията със 100 нови бойни машини\r\n2014 г.\r\nСъдията Артър Шваб от Пенсилвания обявява изпълнителната заповед на президента Барак Обама за нелегалната имиграция за противоконституционна.\r\n2013 г.\r\n27-годишният Себастиан Курц е назначен за министър на външните работи на Австрия. Става най-младият министър в историята на страната.\r\n2012 г.\r\nВ Япония се провеждат предсрочни парламентарни избори. Дясната Либерално-демократическа партия (ЛДП) спечелва абсолютно мнозинство в долната камара на японския парламент.\r\n2011 г.\r\nДжулиан Асандж спечелва правото да оспорва екстрадацията си. Върховният съд на Великобритания постановява, че „жалбата на основателя на WikiLeaks повдига въпроси от голямо обществено значение за законите за екстрадиция“.\r\n1999 г. \r\nВ Тайланд е извършен е най-масовият скок с парашути в историята – 282 парашутисти летят 7,11 секунди хванати за ръце.\r\n1998 г. \r\nСАЩ нанасят удар по Ирак.\r\n1992 г. \r\n415 палестинци са депортирани от Израел.\r\n1991 г. \r\nПолша, Чехословакия и Унгария подписват договор за сътрудничество с ЕС.\r\n1991 г. \r\nГенералната Асамблея на ООН отменя резолюцията от 1975 година, приравняваща ционизма с расизма.\r\n1991 г.\r\nВърховният Съвет на Русия се обявява за правоприемник на Върховния Съвет на СССР.\r\n1987 г.\r\n15 водачи на сицилианската мафия са осъдени на доживотен затвор.\r\n1986 г. \r\nГ. Колбин е назначен за първи секретар в ЦК на КП на Казахстан на мястото на Д. Кунаев. Това е повод за първите междунационални стълкновения в СССР.\r\n1971 г.\r\nОт този ден войната за независимост на Бангладеш се смята за приключила. Армията на Пакистан се изтегля от Бангладеш. Денят е обявен за Ден на победата.\r\n1971\r\nИндийският океан е провъзгласен за зона на мира от Генералната Асамблея на ООН.\r\n1957 г.\r\nРуска експедиция за първи път достига южният земен полюс.\r\n1944 г.\r\nГерманската армия предприема последната си офанзива по време на Втората световна война срещу силите на Съюзниците в сражението при Ардените.\r\n1928 г.\r\nОснована е Вътрешната Западнопокрайнска революционна организация \"Въртоп\".\r\n1917 г.\r\nВ Бабадаг е проведен първият добруджански народен събор, който се обявява за присъединяване на цяла Добруджа към България.\r\n1653 г.\r\nОливър Кромуел е обявен за лорд-протектор на Англия. Оливър Кромуел е водач на индепендентите по време на Английската революция от 17 век, пуритан. Депутат е в Късия и Дългия парламент 1640 г. Организира и ръководи парламентарните войски, които побеждават кралската армия в двете граждански войни. Като се опира на армията, Кромуел изгонва презвитерианите от Парламента 1649 г., ускорява съдебния процес над краля и провъзгласява републиката. От 1650 г. е лорд-генерал (главнокомандващ въоръжените сили). Потушава движенията на левелерите и дигерите и освободителните борби в Ирландия и Шотландия. От 1653 г. е лорд-протектор, установява еднолична военна диктатура от 1655 г. След смъртта му го наследява синът му Ричард, който през 1659 г. подава оставка.На тази дата са родени:\r\n1938 г.\r\nРодена е Лив Улман - шведска актриса. Учи в театрална школа в Лондон, работи в норвежки театри. Снима се в родината си от 1957 г. Световна слава печели с участието си във филмите на Бергман “Персона” (1966 г.), “Часът на вълка” (1968 г.), “Срамът” (1968 г.), “Страст” (1969 г.), “Викове и шепот” (1972 г.), “Сцени от един семеен живот” (1974 г.), “Лице в лице” (1976 г.), “Змийско яйце” (1977 г.), “Есенна соната” (1978 г.). Снима се и в чужбина, продължава да играе в театъра. Участва в: “Нощен посетител” (1971 г.), “Емигрант” (1971 г.), “Преселници” (1972 г.), “Изгубеният хоризонт” (1972 г.), “Папеса Йоана” (1972 г.), “Отричане” (1974 г.), “Невястата на Зенди” (1974 г.), “Един мост повече” (1977 г.), “Марширувай или умри!” (1977 г.), “Вещите на Ричард” (1980 г.), “Любов” (1983 г.), “Розова градина” (1989 г.), “Мисловна разходка” (1990 г.), “Волът” (1991 г.), “Дългата сянка” (1992 г.), “Ема Зорн” (1994 г.).\r\n1917 г.\r\nРоден е Артър Чарлз Кларк - английски писател, автор на научнофантастична проза и популяризатор на научни знания. Учи във Физико-математическия факултет на Лондонския Кралски колеж. По време на Втората световна война служи в радарна част към Кралските въздушни сили. Специализира висша математика и приложна астрономия. Председател е на Британското астрономическо дружество. През 1946 г. отпечатва първия си научнофантастичен разказ. От 1969 г. живее в Цейлон, но прекарва голяма част от времето си в Англия и САЩ. Плод на сътрудничеството му с режисьора Стенли Кубрик е филмът “Една одисея в Космоса през 2001 г.”. По-известни книги: “Пясъците на Марс” (1951 г.), “Краят на детството” (1953 г.), “Голямата дълбочина” (1957 г.), “Една одисея в Космоса през 2001 г.” (1968 г.), “Среща с Рама” (1973 г.), “Фонтаните на Рая” (1979 г.) и др.\r\n1866 г.\r\nРоден е Василий Василиевич Кандински - руски художник абстракционист, теоретик на изкуството и поет. Кандински е представител на експресионизма, абстракционизма и конструктивизма. Създава кавалетни творби, стенописи, театрални декори и костюми. През 1907-1914 г. и след 1921 г. живее в Германия, по-късно във Франция. Той е един от основателите на групите \"Фаланга\" (1901-1904 г.), \"Асоциация на новите художници\" (1909-1911 г.), \"Синият конник\" (1911-1914 г.). От 1922 г. е преподавател в \"Баухаус\". Творчески произведения - \"Пасторал\", \"Черни линии\", \"Импровизация V\". Автор е на теоретични трудове. Умира на 13 декември 1944 г.\r\n1805 г.\r\nРоден е Изидор Жофроа Сент-Илер - френски зоолог, преподавател по зоология в Националния музей по естествена история (проф. от 1841 г.) и в Парижкия университет (от 1850 г.), член е на Френския институт (от 1833 г.), президент е на Парижката академия на науките (1856-1857 г.). В изследванията си се придържа към възгледите за еволюцията и единството на животинския свят, по-късно предлага теорията за изменяемостта в рамките на вида. Публикува разработки, посветени на хермафродитизма у човека. Основава дружество по аклиматизация на селскостопанските животни и издава труд за аклиматизацията и опитомяването на нови видове животни - \"Acclimation et domestication des animaux utiles\", 1861 г. Умира на 10 ноември 1861 г. в Париж.\r\n1775 г. \r\nРодена е Джейн Остин – английска  писателка. Романът й \"Нортънхерското абатство\" (1797-1798 г., публ. 1818 г.) представлява пародия на \"готическия\" роман. Авторка е на романите \"Здравият смисъл и чувствителността\" (т. 1-3, 1811 г.) и \"Гордост и предразсъдъци\" (т. 1-3, 1813 г.). на \"Менсфийлд парк\" (1814 г.), \"Ема\" (т. 1-3, 1816 г.) и \"Убеждение\" (публ. 1818 г.). Джейн Остин е една от предшественичките на критическия реализъм в английската литература. Умира на 18 август 1817 г.\r\n1770 г.\r\nРоден е Лудвиг ван Бетовен - германски композитор, един от най-великите творци на човешката култура. Произхожда от стар фламандски музикален род. От малък учи цигулка и пиано и проявява изключителното дарование. Особено благотворно е влиянието на неговия учител Нефе. От 1792 г. живее във Виена, където концертира като пианист до загубването на слуха си. Учи при Албрехтсбергер и Салиери. Унищожава всичко, написано до 25-годишна възраст, поради самовзискателност. От 1796 г. до 1800 г. създава 21 опуса (Първата симфония, опус 21). Между 1800 г. и 1802 г. завършва нови 15 опуса, а през следващите 2 години - още 20, между които и Третата симфония \"Ероика\". Следват: \"Фиделио\" (1805 г.), Четвъртата симфония (1806 г.), Концерт за пиано ¹ 4 (1806 г.), \"Кориолан\" (1807 г.), Петата симфония (1808 г.), концерти, сонати, квартети и др. След 20-те години не твори активно. На 7 май 1824 г. прозвучава най-забележителното му произведение 9 симфония. Умира на  26 март 1827 г. във Виена.На тази дата умират: \r\n1985\r\nВ нюйоркски ресторант е убит босът на американската мафия Пол Кастелано.\r\n1965 г.\r\nУмира Уилям Съмърсет Моъм – английски писател белетрист и драматург, космополит. Роден е на 25 януари 1874 г. в Париж.  На 10 години остава сирак и се завръща в пуританския дом на дядо си в Лондон. След това учи в пансион в Кентърбъри и в Хайделбергския университет  в Германия. Медицински познания получава в Медицинския институт при болницата “Св. Тома” в Лондон. Първите му романи са “Лайза от Ламбет” (1889 г.) и “Мисис Крадък” (1902 г.). С течение на времето става един от най-известните и богати писатели в света. По време на Първата световна война е преводач във Франция. Известно време е сътрудник на “Интелиджънс Сървис” и работи в Русия. През 20-те години писателят се утвърждава като майстор на късия жанр. Издава разкази и повести, описания на вътрешния свят на човека, а темите са плод на дълги пътувания из Далечния изток, тропиците, склоновете на Алпите.\r\n1924 г.\r\nУмира Жан Пиер Русло - френски лингвист, абат. Роден е на 14 октомври 1846 г. в Сен Кло, Шаранта. Един от основоположниците на експерименталната фонетика. До 1887 г. е кюре и викарий. Професор - асистент по френска филология в Католическия институт в Париж (1910 г.), професор в Колеж дьо Франс от 1923 г. През 1897 г. създава и ръководи лаборатория по експериментална фонетика, изобретява редица фонетични прибори, разработва методи за развитие на речта на глухонемите и за отстраняване на речеви дефекти. Един от създателите на лингвистичната география. Основава диалектоложкото дружество \"Société des parlers de France\" (1893 г.), сп. \"Revue de phonétique\" (заедно с Ю. Перно, 1911 г.) и \"Revue des patois gallo-romans\" (заедно с Ж. Жилерон, 1887 г., от 1893 г. - \"Bulletin dela Societé des parlers de France\").\r\n1921 г.\r\nУмира Шарл Камий Сен-Санс - френски композитор. Роден е през 1835 г. в Париж. Първия си концерт на пиано изнася, когато е едва на 10 години. Получава музикалното си образование в Парижката консерватория, където учи при известния композитор Фроментал Халеви (1799-1862 г.) - автор на популярната опера “Еврейката” (1835 г.), а по-късно и при Шарл Гуно. Първата си симфония създава преди да навърши 17 години. Работи като църковен органист, а после се отдава на концертна дейност. Създава симфоничните поеми “Фаетон”, “Чекръкът на Омфала” и “Танц на мъртвите”, посвещава на Ф. Лист най-ценното си симфонично произведение - “Трета симфония с орган”. Искрено приятелство свързва Сен-Санс с редица френски композитори - Бизе, Франк, Делиб и др. Автор е на: “Концерт за виолончело” (1873 г.), “Четвърти концерт за пиано”, “Трети концерт за цигулка”, оперите “Самсон и Далила” (1877 г.), “Хенри VIII” (1883 г.), “Прозерпина” (1887 г.) и “Асканио” (1890 г., със сюжет из живота на Бенвенуто Челини), “Трета симфония”, “Пети концерт за пиано” и др. Заедно с музикалните си творби Сен-Санс пише редица комедии, от които най-популярната е “Спазмите на писателя”. Автор е на научни съчинения: “Загадки и мистерии”, “Какво е миражът”, “Театралните декори в древния Рим” и др.\r\n1914 г.\r\nУмира Иван Зайц – хърватски композитор, диригент и музикален педагог. Роден е на 3 август 1832 г.  Учи в Миланската консерватория при Л. Роси. В периода 1855-1862 г. е диригент и концертмайстор в градския театър и оркестъра в Риека. От 1862 г. до 1870 г. работи във Виена, а от 1870 г. – в Загреб. Диригент и ръководител е на музикалния отдел на Хърватския национален театър. Директор и преподавател е в школата на Музикалното дружество. Автор е на около 1200 произведения, сред които 20 опери, 30 оперети, музика към спектакли, а също вокални творби (60 кантати, 250 хорови песни, църковни песни и др.). Най-известна му опера е \"Никола Шубич-Зринский\".\r\n1859 г.\r\nУмира Вилхелм Карл Грим - германски филолог и писател. Роден е на 24 февруари 1786 г. в Ханау. Заедно с брат си Якоб Грим работят като професори в Гьотингенския университет и са уволнени (1838 г.) затова, че се отказват да се закълнът на хановерския крал, който нарушава конституцията. Професори са в Берлинския университет (от 1841 г.) и членове на Пруската академия на науките. Изследват и публикува много средновековни текстове: \"За старонемския майстор Занк\" (1811 г.), \"Цветарникът на розите\" (1836 г.), \"Бедният Хайнрих\" (1815 г.), \"Кума Лиса\" (1834 г.), изследването \"Германски героични сказания\" (1829 г.). Създават т. нар. митологична школа във фолклористиката, като се опират на сравнителните методи (книгата на Я. Г. \"Немската митология\", 1835). Голяма тяхна заслуга са \"Детски и семейни приказки\" (т. 1-2, 1812-1814) и \"Немски предания\" (т. 1-2, 1816-1818 г.) . Техният сборник приказки е изпълнен с любов към приказката като явление на нар. култура. Братя Грим настояват за точно записване на текстовете на приказките, като се съхранява своеобразието на народната фантазия и езикът на устното разказване. Митологичната им теория намира много последователи сред учените (А. Кун, В. Шварц, А. Пикте, Ф. И. Буслаев, А. Н. Афанасиев и др.). Голям принос в историята на немския език имат произведенията на Я. Г. \"История на немския език\" (т.1-2, 1848) и \"Немска граматика\" (т. 1-4, 1819-1837).\r\n1847 г. \r\nУмира Алексей Гаврилович Венецианов - руски живописец, един от основоположниците на битовия жанр в руската живопис. Роден е на 18 февруари 1780 г. От 1811 г. Венецианов е академик на Петербургската художествена академия. Възпитаник е на Л. В. Боровиковски. Ранните му картини са лирични портрети, някои са близки до романтизма (портрети на А. И. Бибиков, 1805-1808 г., на М. А. Фонвизин, 1812 г.). В края на 1807 г. Венецианов прави 4 офорта за подготвяното от него \"Списание за карикатури от 1808 год. в лица\", което по-късно е забранено от цензурата. По време на Отечествената война (1812 г.) рисува карикатури на французи и дворяни. Създава и редица жанрови картини, на тема градски живот и дворянски бит. През 1819 г. се заселва в с. Сафонково, Тверска губерния, където насочва вниманието си към сцени от селския бит, рисува типизирани портрети на селяни - \"Чистене на цвекло\" (до 1822 г.); \"Гумно\" (ок. 1821-1823 г.); \"Утрото на помешчицата\" (1823 г.); \"Спящият пастир\" (1823-1824 г.); \"На паша. Пролет\" (20-те години); \"Глава на старец селянин\" (1825 г.) и др. Венецианов придава голямо значение на работата на художника на открито. Изявява се като добър педагог, сред най-известните му ученици са Н. С. Крилов, А. В. Тиранов, Е. Ф. Крендовски, Л. К. Плахов, А. А. Алексиев, С. К. Зарянко, Г. В. Сорока.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.", "date": "2017.12.16", "title": "Денят 16 декември в световната история"}
{"url": "http://www.focus-news.net/news/2017/12/16/2467888/predsedatelyat-na-bsp-korneliya-ninova-ne-zavistta-a-otchayanieto-shte-svali-boyko-borisov.html", "text": "Не завистта, а отчаянието ще свали Бойко Борисов. Това заяви в Добрич председателят на БСП Корнелия Нинова по повод казаното от премиера, че БСП иска оставката му, защото завижда, съобщиха от пресцентъра на партията. „Питам го: протестиращите пенсионери и те ли завиждат? А полицаите, които всеки ден протестират в някой град, а майките на деца с увреждания и те ли са завистливи хора”, каза Нинова и продължи - „Учените от БАН пък за какво ли му завиждат - сигурно за научните титли? Не завистта, а отчаянието води тези хора”, заяви лидерът на БСП. \r\nТя припомни, че в първото правителство на Бойко Борисов хора са се самозапалвали. „Дано никога не се стига дотам. Ние говорим от името на хората в парламента и по площадите. Той от чие име говори? Гласувалите за ГЕРБ упълномощиха ли го да забрани новите лекарства за болните от рак? Сега се сетил да променя решението за мораториума”, каза още Нинова. Тя бе категорична, че правителството носи отговорност за него. „Проблемът е, че депутатите на ГЕРБ изобщо не се замислят. Щом Борисов е казал, те козируват и изпълняват. Само че той и този път си изми ръцете с тях. За да спаси себе си за пореден път ги унизи и ги хвърли на народния гняв”, заяви лидерът на БСП.\r\nНинова бе в Добрич по покана на местната организация по случай годишнина от създаването на партията.", "date": "2017.12.16", "title": "Председателят на БСП Корнелия Нинова: Не завистта, а отчаянието ще свали Бойко Борисов"}
{"url": "http://www.focus-news.net/news/2017/12/16/2467889/afp-rahul-gandi-zastana-nachelo-na-partiya-indiyski-natsionalen-kongres.html", "text": "Рахул Ганди е избран за председател на основната опозиционна партия „Индийски национален конгрес“, след години спекулации относно наследника на династията, управлявала страната в по-голямата част от независимата ѝ история, предаде  AFP.\r\nРахул Ганди   става шестият член на рода Неру-Ганди, който става председател на ИНК.  Виктор Турмаков", "date": "2017.12.16", "title": "AFP: Рахул Ганди застана начело на партия „Индийски национален конгрес“"}
{"url": "http://www.focus-news.net/news/2017/12/16/2467890/blagoevgrad-detski-koleden-panair-shte-se-provede-v-grada.html", "text": "Детски коледен панаир отваря врати за поредна година в Благоевград. Инициативата започва днес и ще продължи утре. Това съобщиха от пресцентъра на Община Благоевград. За първи път Коледният панаир ще се проведе в сградата на Младежки дом Благоевград, организиран от Община Благоевград и фондация „Easy Art” с председател Станка Желева. \r\nМагичният Детски коледен панаир започва от 11.00 часа, като на него са поканени всички малки и вече пораснали жители и гости на община Благоевград. За доброто настроение и сръчната работа ще се грижат аниматори, които ще забавляват, играят, майсторят и творят сладки, картички, календари, сурвачки с децата. \r\nЕдна от новостите тази година е ателие за изработка на коледни свещи, където всяко дете ще може да направи празнична свещ по свой дизайн в различни цветове и декорации. Освен изработката на свещи, в програмата за първа година влизат атрактивни коледни играчки от естествена вълна, както и красиви елхи от хартия. \r\nСред любимите атракции е и традиционното ателие за коледни сладки, където децата ще могат да украсят свои кулинарни шедьоври. В програмата са включени още и архитектурна работилница, ателие за снежни човеци, 3D картички и преспапиета. \r\nКраят на събитието ще бъде отбелязано с разбиване на празнична пинята, но този път с формата на елен. \r\nЧаст от изработените коледни мотиви по време на Детския коледен панаир ще бъдат изложени в Коледния базар, който отваря врати на 27 декември.", "date": "2017.12.16", "title": "Благоевград: Детски коледен панаир ще се проведе в града"}
{"url": "http://www.focus-news.net/news/2017/12/16/2467891/pazardzhik-v-rodopskata-chast-na-oblastta-ostava-opasnostta-ot-padashti-kamani.html", "text": "Пътните настилки в страната са предимно сухи, по усойните райони – мокри, а в планинските – частично заледени и обработени, съобщиха от Областното пътно управление – Пазарджик. Времето е ясно, видимостта добра. \r\nВъведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. \r\nВ Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.", "date": "2017.12.16", "title": "Пазарджик: В Родопската част на областта остава опасността от падащи камъни"}
{"url": "http://www.focus-news.net/news/2017/12/16/2467892/ministerstvoto-na-otbranata-na-rusiya-instruktori-ot-sasht-podgotvyat-teroristi-ot-islyamska-darzhava-za-borba-sreshtu-siriyskata-armiya.html", "text": "Руският Център за помирението на враждуващите страни в Сирия съобщава, позовавайки се на завръщащи се по домовете си бежанци, че инструктори от САЩ подготвят в тренировъчен център в бежански лагер ново въоръжено формирование, наричано „Нова сирийска армия“, предаде ТАСС.\r\n„Въпреки заявленията от американска страна за безусловната привързаност към унищожаването на терористичната групировка „Ислямска държава“ международната коалиция продължава да си взаимодейства с остатъците от терористите на територията на Сирия. Под ръководството на американски инструктори от специалните части от групи бойци в тренировъчен център в бежански лагер се създава ново въоръжено формирование, наименувано „Нова сирийска армия“. Според завръщащите се у домовете си бежанци, след завършването на курса на подготовка, създаваните формирования ще бъдат прехвърлени в южната част на Сирия за борба със сирийските правителствени войски“, пише в официално съобщение на подчинения на министерството на отбраната на Русия Център. \r\nЦентърът за помиряването смята, че международната коалиция начело със САЩ вече повече от половин година използва за подготовката на терористи бежанския лагер, намиращ се на около 20 км. североизточно от град Джиср аш Шадади в провинция Ел Хасеке. В момента в него, по данни на Центъра, се намират около 750 бойци, като ядрото им е съставено от 400 терористи от „Ислямска държава“. Министерството на отбраната припомня, че именно тези членове на групировката „при поддръжката на САЩ безпрепятствено излизат от град Ракка през октомври 2016 г.“ Виктор Турмаков", "date": "2017.12.16", "title": "Министерството на отбраната на Русия: Инструктори от САЩ подготвят терористи от „Ислямска държава“ за борба срещу сирийската армия"}
{"url": "http://www.focus-news.net/news/2017/12/16/2467893/burgas-sbornikat-moreto-v-razkazi-i-stihove-shte-bade-predstaven-v-ekspo-tsentar-flora.html", "text": "Издателство „Авиана” и Мариела Русева канят бургазлии на представянето на сборника „Морето в разкази и стихове”. То ще се проведе от 13.00 часа в експо център „Флора”, зала 1. Това съобщиха от пресцентъра на Община Бургас. „Морето е друг свят, изпълнен със свои трепети. Понякога бурно, понякога спокойно, но винаги обичащо, даряващо живот, мир и хармония и спомнящо ни за нея - човешката душа. Водени от своите морски копнежи, авторите в този сборник ни потапят в омайните води на синия безкрай. Докосваме морето, живеем в него, дишаме чрез него. И хармонията, скрита в малката песъчинка, мидата и слънчевата пътека, вече е част от нас”, казват съставителите на сборника. Той съдържа творби на 13 автори от страната: Славена Бозовайска, Елена Богданова-Влайкова, Веселина Петрова, Христина Панджаридис, Севинч Картал, Христина Мирчева, Валентин Попов, Сибел Търмазова, Иван Томов, Светлин Трендафилов, Нели Арнаудова, Генка Богданова, Мариела Русева, Наталия Матвеева. Авторът Стефан Цанев участва със свой цитат.", "date": "2017.12.16", "title": "Бургас: Сборникът „Морето в разкази и стихове“ ще бъде представен в Експо център „Флора”"}
{"url": "http://www.focus-news.net/news/2017/12/16/2467894/gabrovo-do-100-metra-e-namalena-vidimostta-na-prohoda-shipka-poradi-magla.html", "text": "До 100 метра е намалена видимостта на прохода Шипка поради мъгла. Това казаха за Радио „Фокус” – Велико Търново от Областно пътно управление – Габрово. Пътните настилки са сухи, по усойните места – мокри. Времето е предимно облачно. Температурата на въздуха е 8 градуса. На прохода  е в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. До 31 март 2018 година движението по път Габрово – връх Шипка трябва да се осъществява с повишено внимание, поради пропаднал участък. Поставена е необходимата сигнализация.\r\nНа пътя с. Кормянско – с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – (Кормянско-Малък Вършец) – при км 46+800 по общински път до III-403 в с. Малък Вършец.\r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018 г.\r\nНа път Велико Търново – Дряново – Габрово – Стара Загора, съвпадащ с ул. „Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 31 август 2018 година.\r\nВ участък от път Драгановци – Габрово движението се извършва в едната лента поради ремонти дейности. Въведено е ограничение на скоростта до 30 км/ч. Движението се регулира от сигналисти.\r\nДо 31 август 2018 година включително ще се извършват ремонти в участък от пътя Чехлевци – Велчевци. Движението е в едната лента.\r\nНа път Палаузово-Стомонеците движението се осъществява с повишено внимание поради пропаднал участък до ръб асфалтова настилка. Едната от лентите за движение е стеснена, поставена е необходимата сигнализация. Организацията на движение е в сила до 31 март 2018 година включително.\r\nНадежда КРЪСТЕВА", "date": "2017.12.16", "title": "Габрово: До 100 метра е намалена видимостта на прохода Шипка поради мъгла"}
{"url": "http://www.focus-news.net/news/2017/12/16/2467895/plovdiv-patishtata-v-planinskite-rayoni-sa-obraboteni-sreshtu-zaledyavane-prohodat-troyan-karnare-e-otvoren-za-dvizhenie.html", "text": "Трафикът по основните направления в Пловдивска област се извършва с нормална интензивност и без затруднения. Това съобщиха за Радио „Фокус“ – Пловдив от Областното пътно управление. По-интензивен трафик се отчита по участъка на автомагистрала „Тракия“ в областта, както и по пътя Пловдив – Асеновград. Пътищата са предимно сухи, в усойните райони – мокри, а в планинските райони – обработени срещу заледяване заради ниските температури. Опасност от падащи камъни има по пътищата Асеновград – Смолян, Югово – Лъки и Кричим – Девин, както и в района на проходите Козница и Стражата. Проходът Троян – Кърнаре е отворен за движение на всички моторни превозни средства. До 22 декември остава ограничено движението по пътя Карлово – Баня заради ремонт.\r\nОбходният маршрут за водачите за посока София е през гр. Баня – с. Марино поле – град Карлово и път I-6 Карлово – София. За посока Бургас водачите трябва да минат през гр. Баня – с. Васил Левски и път I-6 Карлово – Бургас.\r\nДвижението на територията на град Пловдив се осъществява нормално и без затруднения. Не се отчита струпване на автомобили по главните градски булеварди, както и по входно-изходните артерии. Преминаването през светофарните уредби отнема около 2 – 3 минути. Пътните настилки в града са сухи и нормално проходими, температурата е с положителни стойности.\r\nТони МИХАЙЛОВ", "date": "2017.12.16", "title": "Пловдив: Пътищата в планинските райони са обработени срещу заледяване, проходът Троян – Кърнаре е отворен за движение"}
{"url": "http://www.focus-news.net/news/2017/12/16/2467896/brussels-times-belgiyski-terorist-ot-islyamska-darzhava-zatvoren-v-irak-izrazi-zhelanie-da-satrudnichi-s-razuznavaneto-na-stranata-si.html", "text": "Тарик Ядаун, белгийски джихадист, свързан с „Ислямска държава“ и затворен в Иран, където може да бъде осъден на смърт, иска да сътрудничи с тайните служби на Белгия, пише  Brussels Times.\r\nЯдаун, познат още като Абу Хамза ал Белгики е заловен по време на освобождаването на Мосул. Той призна, че е тренирал деца-войници и други членове на „Ислямска държава“. Той заяви по време на интервю пред белгийски медии, че би желал да помогне властите на страната и допълни, че не е участвал в активни бойни действия. \r\nМакар и да не е участвал в нападенията, случили се във Франция и Белгия, той се извини за тях. „Надявам се да се върна и да се извиня на хората, пострадали от нападенията“, заяви той. Задържаният допълни, че се надява отново да виси съпругата си и своето семейство в Белгия.  Виктор Турмаков", "date": "2017.12.16", "title": "Brussels Times: Белгийски терорист от „Ислямска държава“, затворен в Ирак, изрази желание да сътрудничи с разузнаването на страната си"}
{"url": "http://www.focus-news.net/news/2017/12/16/2467897/d-r-kostadin-koev-kmet-na-velingrad-v-grada-tryabva-da-ima-samo-edno-turistichesko-druzhestvo-s-yasen-statut-rakovodstvo-i-sobstvenost.html", "text": "Кметът на Община Велинград д-р Костадин Коев, представители на централното ръководство на БТС и местната туристическа общност се срещнаха, за да обсъдят бъдещето на туристическите дружества във Велинград, съобщиха за Радио „Фокус” – Пазарджик от Общината. Комуникацията между съществуващите дружества и БТС е била слаба и бяха отчетени сериозни пропуски в работата. Присъстващите се съгласиха с мнението на д-р Коев, че във Велинград трябва да има само едно туристическо дружество, с ясен статут, ръководство и собственост. За тази цел кметът насрочи среща с управителните съвети на ТД „Юндола” и ТД „Юндола – 1919” за 21 декември от 10.00 часа. На нея ще се обсъди кога ще бъдат проведени общите събрания на двете дружества, които да вземат решения за сливането им.\r\nСветлана ЕЛЕНКИНА", "date": "2017.12.16", "title": "Д-р Костадин Коев, кмет на Велинград: В града трябва да има само едно туристическо дружество, с ясен статут, ръководство и собственост"}
{"url": "http://www.focus-news.net/news/2017/12/16/2467898/pss-dobri-sa-usloviyata-za-turizam-v-po-niskite-chasti-na-planinite.html", "text": "По високите части на планините има разкъсана облачност и силен вятър. Температурите са положителни. Условията са добри за туризъм в по-ниските части на планините. Това съобщиха за Агенция „Фокус” от Планинската спасителна служба (ПСС) към БЧК. Съоръженията работят в Банско и Пампорово.\r\nПрез изминалото денонощие не са регистрирани инциденти с туристи.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.12.16", "title": "ПСС: Добри са условията за туризъм в по-ниските части на планините"}
{"url": "http://www.focus-news.net/news/2017/12/16/2467899/aleksis-tsipras-debatat-za-naznachavaneto-na-myuftiite-v-stranata-e-otkrit.html", "text": "Министър-председателят на Гърция Алексис Ципрас заяви, че обсъжданията за начините по които мюфтиите ще бъдат назначавани „са открити“, но че не са въпрос от гръцко-турските отношения, а зависят от гражданите на Гърция, изповядващи исляма, предава Ekathimerini.\r\n„Дебатът по въпроса започна преди време в правителството и сега трябва да стане публичен“, заяви Ципрас. „Обсъждането трябва да въвлече гражданите-мюсюлмани и да се проведе така, че съответното законодателство да бъде прието“, допълни той.\r\nКоментарите му следват думите на министъра на образованието и религиозните въпроси Костас Гавроглу, който заяви, че правителството може да проучи искането на турския президент Реджеп Тайип Ердоган мюсюлманското малцинство в северозападната част на Гърция да назначава своите религиозни водачи вместо държавата. На свой ред външният министър Никос Кодзиас бе категоричен, че „ние не обсъждаме подобни неща“.  Виктор Турмаков", "date": "2017.12.16", "title": "Алексис Ципрас: Дебатът за назначаването на мюфтиите в страната е открит"}
{"url": "http://www.focus-news.net/news/2017/12/16/2467900/plovdiv-5000-leva-byaha-sabrani-na-blagotvoritelna-vecher-posvetena-na-detsata-na-zaginali-sluzhiteli-na-oblastnata-direktsiya-na-mvr.html", "text": "Точно 5000 лева са събрани на благотворителната вечер, която се проведе на 14 декември под мотото „Деца помагат на деца на загинали и починали служители от МВР в Пловдивска област“. Това съобщиха за Радио „Фокус“ – Пловдив организаторите на инициативата. Набраните средства са предадени с приемно-предавателен протокол на представители на Областната дирекция на МВР в Пловдив. Паричната сума заедно с подаръчни пакети с лакомства ще бъдат разпределени поравно и връчени на 20 деца до 18-годишна възраст, чиито родители са загинали или починали служители от системата на МВР в Пловдивска област. \r\nПо време на благотворителната вечер са продадени картини на прочути български художници, футболна топка на спортната легенда Христо Бонев и фланелка с личен автограф на двукратният олимпийски шампион по кану-каяк Николай Бухалов и други предмети. Останалите средства са събрани от дарителска кутия и детски коледен базар. В благотворителната инициатива са се включили представители на различни институции в град Пловдив, политици, общественици и едри предприемачи.\r\nТони МИХАЙЛОВ", "date": "2017.12.16", "title": "Пловдив: 5000 лева бяха събрани на благотворителна вечер, посветена на децата на загинали служители на Областната дирекция на МВР"}
{"url": "http://www.focus-news.net/news/2017/12/16/2467901/arhimandrit-simon-e-osvoboden-ot-dlazhnost-igumen-na-bachkovskiya-manastir.html", "text": "Архимандрит Симон е освободен от длъжност игумен на Бачковския манастир. Решението на Светия синод на Българската православна църква е взето на вчерашно заседание и е публикувано на сайта на Св. Синод.\r\nДядо Симон ще премине на благодатно служение в Русенската епархия. Светият синод назначава архимандрит Самуил, клирик на Видинската епархия, на длъжността игумен на Бачковския манастир, считано от 15 декември. Въдворяването на новоназначения игумен ще извърши Мелнишкия епископ Герасим, главен секретар на синода, на 17 декември. „Фокус“ припомня: \r\nАрхимандрит Симон стана игумен на Бачковския манастир през юни 2014 година, като замени на поста сваления предишен игумен – епископ Борис. Тогава действията на Синода бяха провокирани от некоректното поведение на епископа по време на изборите за Варненски митрополит и деяния, които са несъвместими с попрището на православен духовник.", "date": "2017.12.16", "title": "Архимандрит Симон е освободен от длъжност игумен на Бачковския манастир"}
{"url": "http://www.focus-news.net/news/2017/12/16/2467902/the-independent-yuzhna-koreya-preduprezhdava-che-phenyan-e-v-posledniya-stadiy-ot-yadrenoto-si-vaorazhavane.html", "text": "Заместник-външният министър на Южна Корея Чо Хюн предупреди, че Северна Корея се намира в последния етап от ядреното си въоръжаване, пише  The Independent.\r\n„Това из основи ще промени състоянието на сигурността в региона и отвъд него“, предупреди Чо Хюн. Той предупреди, че много скоро Северна Корея ще се снабди с ракети, способни да носят ядрена бойна глава. \r\nНа свой ред постоянният представител на Северна Корея в ООН Джа Сон-нам заяви, че нарастващият натиск от световната общност показва, че „САЩ са ужасени“ от ядрените възможности на страната му. Виктор Турмаков", "date": "2017.12.16", "title": "The Independent: Южна Корея предупреждава, че Пхенян „е в последния стадий от ядреното си въоръжаване“"}
{"url": "http://www.focus-news.net/news/2017/12/16/2467903/stareyshini-gerb-dobrich-organizirat-koleden-tabla-turnir.html", "text": "Коледен табла турнир ще се проведе в офиса на ГЕРБ в Добрич на бул. „25 септември” №3, съобщиха от пресцентъра на ПП ГЕРБ. Той е организиран от Старейшини ГЕРБ и се провежда под патронажа на народните представители от ГЕРБ – Добрич Даниела Димитрова и вицеадмирал Пламен Манушев. Турнирът е с начален час 11.00 часа, а за участие в него ще се допускат лица, навършили 18 години.\r\n„Играе се по точкова система до 7 точки чрез елиминиране „всеки срещу всеки“. За победителите са осигурени купи, медали и парични награди (I място – 50 лева, II място – 30 лв. и III място – 20 лв.)“, съобщи областният координатор на СГЕРБ Красимир Масурски.\r\nСъстезателите ще играят на табли, на които миналата година в Албена бе поставен рекорд на ГИНЕС за най-много играещи табла на едно място в рамките на един час.", "date": "2017.12.16", "title": "Старейшини ГЕРБ – Добрич организират коледен табла турнир"}
{"url": "http://www.focus-news.net/news/2017/12/16/2467904/burgas-otkrit-natsionalen-turnir-po-sportni-tantsi-shte-se-provede-v-grada.html", "text": "Последното за годината спортно мероприятие от календара на Община Бургас ще се проведе в зала „Бойчо Брънзов“, съобщиха от пресцентъра на Община Бургас. Танцови двойки от цялата страна идват за Купа България и Открит национален турнир по спортни танци. Състезанието ще се проведе днес, като първите двойки ще излязат на дансинга от 10.00 часа, а официалното откриване е предвидено за 17.00 часа. Негов организатор е Клуб по спортни танци „Нефтохимик - 78“.", "date": "2017.12.16", "title": "Бургас: Открит национален турнир по спортни танци ще се проведе в града"}
{"url": "http://www.focus-news.net/news/2017/12/16/2467905/reuters-parlamentat-na-peru-se-gotvi-da-izgoni-prezidenta-pedro-pablo-kuchinski.html", "text": "Конгресът на Перу стартира процедура по отстраняването на президента на страната Педро Пабло Кучински, който е  обвиняван в корупция.  На 21 декември той  ще бъде изслушан пред законодателния орган преди да бъде гласувано дали да бъде освободен от длъжност, предава  Reuters.\r\nСмята се, че бразилската строителна компания „Одербрехт“ е платила 4,8 млн. долара за фирми, свързани с Кучински и с негови приятели. Президентът знае, че шансовете му да оцелее политически след скандала са малки.\r\n„Това е национален срам“, смята депутатът от опозицията Лурдес Алкорта. „По-малко на страната ще навреди неговата оставка, а той ни кара да го отстраняване с импийчмънт“, допълни той. \r\nЛидерът на опозицията Кейко Фухимори, която бе победена от Кучински на президентските избори миналата година, също е разследвана за корупция, свързана с „Одербрехт“ и също отрича вина. Ако настоящият президент бъде отстранен, на негово място ще застане вицепрезидентът Мартин Визкара.  Виктор Турмаков", "date": "2017.12.16", "title": "Reuters: Парламентът на Перу се готви да изгони президента Педро Пабло Кучински"}
{"url": "http://www.focus-news.net/news/2017/12/16/2467906/ministar-nikolay-nankov-ochakvame-mezhdu-15-i-45-redutsirane-na-vodozagubite-v-dalgosrochen-period-a-mezhdu-5-i-20-v-kratkosrochen.html", "text": "Очакваме между 15 и 45% редуциране на водозагубите в дългосрочен период, а между 5 и 20 % в краткосрочен за тези 5 г. на действие на бизнес плановете. Това каза министърът на регионалното развитие и благоустройството Николай Нанков в интервю за предаването „Събуди се“ по Нова телевизия. „Поскъпването на водата е в следствие на комплекс от фактори, като започнем още от 2015 г., когато стартира и водната реформа. Два са основните компонента, които влияят на поскъпването в момента – първо, имаме нормативна промяна от 2015 г., с която се въведе статута на единната цена на водата на обособената територия, обслужвана от един ВиК оператор. Тоест, ако в Монтанско имаме различи цени на водата във Вършец, в Бойчиновци, в Монтана, на база факта, че водата може да е помпажна или дуо гравитачна – т.е. по-евтина, сега на база на справедливия модел, въведен с тази нормативна промяна, имаме единна цена на територията на цялата област“, каза още министърът и обясни, че е нормално в някои населени места, където е била по-ниска да поскъпне или на други - да поевтинее. \r\n„През 2015 г. се приема закона с гласовете на тези, които в момента бутат протестите – цялата парламентарна група на БСП и всички 8 парламентарни групи приемат тези текстове за единната цена на водата. Точно хората, които протестираха – защото аз видях гражданина Таско Ерменков и гражданката Корнелия Нинова,  имат комисари и един от тях е от квотата на БСП, а другият от квотата на Реформаторския блок, които одобряват тези бизнес планове. Лицемерно е“, кoментира още Нанков.\r\n„Отделно имаме и фактора инвестиции в отрасъла. Всички инвестиции минават и ще минават и в бъдеще през цената на водата. От 2010 г. до ден днешен само ВиК операторите са инвестирали над 500 млн. лева, а по бизнес план остава да инвестират още 320 млн. лева“, обясни той.\r\n„Когато коментираме за липса на канализация, трябва да имаме предвид, че там гражданите и населението не плащат за отвеждането на отпадни води и тяхното пречистване. Това също е една от големите спекулации по темата. Когато имаме услугата доставка на питейна вода, жителите на Вършец няма да плащат 2.72 лв. както е в Монтана, а ще плащат 1.90 лв., каквато е цената само на услугата доставка на питейна вода без услугата пречистване поради факта, че липсва канализация. Освен това новите услуги като пречистването и отвеждането на отпадналата вода, какъвто е случаят в Ямбол, също струват пари – факт е, че се основани на екологични изисквания, чрез които да направим водния ресурс достъпен за българските граждани и след 10-20 години, както и към момента, а не да мислим палиативно и след 10 г. да се чудим откъде да намерим вода“, обясни Нанков.\r\nМинистърът уточни, че КЕВР ще следи дали се изпълнява този план, като комисията има право да прави периодичен мониторинг на всеки 3 месеца. „А на третата година бизнес планът може да бъде променен“, каза Нанков.\r\nПо думите му в разработвания в момента от Министерството закон за ВиК се предвижда сериозен механизъм, за да може да има гарантирано потребление на вода на ниска цена. „Държавата, за да инвестира във ВиК инфраструктура, трябва да изразходва средства или от държавния бюджет, или от цената на услугата, която е такса за това как ВиК оператора предоставя услугата и за това каква услуга предоставя. Ако изходим от това, че данъци не трябва да ги пипаме и държавата ще продължи своята роля във все по-малкото разпределяне на публичните блага, ние трябва да гарантираме по-добро качество на услугата чрез по-висока такса на всички български граждани. Средата на 2018 г. това ще влезе в сила“, обясни Нанков.", "date": "2017.12.16", "title": "Министър Николай Нанков: Очакваме между 15 и 45% редуциране на водозагубите в дългосрочен период, а между 5 и 20 % в краткосрочен"}
{"url": "http://www.focus-news.net/news/2017/12/16/2467907/samolet-spartan-ot-sastava-na-voennovazdushnite-sili-izpalni-polet-za-transportirane-na-16-godishen-tezhko-bolen-patsient-v-germaniya.html", "text": "По заповед на министъра на отбраната Красимир Каракачанов, екипаж на самолет „Спартан” от състава на транспортна авиационна група - Враждебна, транспортира вчера вечерта тежко болен пациент за провеждане на спешно лечение в Германия. Това съобщиха от пресцентъра на Министерство на отбраната. Полетът беше по маршрут София – Франкфурт – София и се извърши по молба на директора на център „Фонд за лечение на деца”. Шестнадесетгодишният пациент е с придружител и е настанен за лечение в Детската онкохематология в град Гисен, Германия.\r\nКомандир на екипажа е капитан Николай Георгиев, помощник-командир майор Пламен Дончев и бордови инженер капитан Пламен Пехливанов.", "date": "2017.12.16", "title": "Самолет „Спартан” от състава на Военновъздушните сили изпълни полет за транспортиране на 16-годишен тежко болен пациент в Германия"}
{"url": "http://www.focus-news.net/news/2017/12/16/2467908/stara-zagora-politseyski-patrul-sas-sofiyska-registratsiya-9877-snabden-s-radar-e-razpolozhen-na-podbalkanskiya-pat-pri-otbivkata-za-selo-kran.html", "text": "Полицейски патрул със софийска регистрация 9877, снабден с радар, е разположен на Подбалканския път при отбивката  за село Крън, предаде репортер на Агенция „Фокус“.", "date": "2017.12.16", "title": "Стара Загора: Полицейски патрул със софийска регистрация 9877, снабден с радар, е разположен на Подбалканския път при отбивката за село Крън"}
{"url": "http://www.focus-news.net/news/2017/12/16/2467909/prague-daily-monitor-chetiri-peti-ot-chehite-sa-protiv-kvotite-na-es-za-priem-na-migranti.html", "text": "81%  от чехите смятат, че страната им не трябва да изпълнява квотите на ЕС за прием на мигранти според социологическо проучване, пише  Prague Daily Monitor. Същевременно едва 11% от тях ги подкрепят.\r\nСпоред проучването мнението на допитаните не се променя дори и при заплахата страната им да бъде лишена от фондовете на ЕС заради отказа си.  Междувременно в Словакия 82% от населението е против приема на мигранти от мюсюлманските държави, докато в Полша процентът е 74. \r\nПо-рано страните членки на Вишеградската четворка – Чехия, Словакия, Полша и Унгария обявиха, че са готови да помогнат за решаването на ситуацията с мигрантите, но не чрез приемането им на своя територия.  Виктор Турмаков", "date": "2017.12.16", "title": "Prague Daily Monitor: Четири пети от чехите са против квотите на ЕС за прием на мигранти"}
{"url": "http://www.focus-news.net/news/2017/12/16/2467910/veliko-tarnovo-rabotilnichka-za-izrabotka-na-survaknitsi-zaraboti-pred-kabineta-na-kmeta-na-obshtinata.html", "text": "Работилничка за изработка на сурвакници заработи пред кабинета на кмета в Община Велико Търново. Това съобщи за Радио „Фокус“ – Велико Търново Нелина Църова, директор на Дирекция „Култура, туризъм и международни дейности“. Децата ще майсторят от 10.00 до 15.00 часа. „Постарали сме се да осигурим всички необходими материали, така че децата да могат да изработят нещо по-различно от това, което правят в детската градина, в училище или в къщи. Подсигурили сме и анимация, а спонсори ще предоставят почерпка, така че удоволствието от преживяването да е пълно“, допълни Нелина Църова.\r\nВ навечерието на коледните и новогодишни празници по традиция пространството пред кабинета на кмета на Община Велико Търново Даниел Панов се превръща в детска коледна работилница. Инициативата се провежда вече седма година. Предната работилничка се проведе на 9-ти декември. Тогава децата изработваха коледни украшения, ръкоделия и играчки за елхата.\r\nВ днешния ден са предвидени забавления и за посетителите Коледния базар в парк „Марно поле“. От 18.00 часа ще се проведе празнична хоротека. В същия час на площад „Цар Асен I“ ще бъде излъчен Аудио-визуалният спектакъл „Царевград Търнов – звук и светлина“.\r\nНадежда КРЪСТЕВА", "date": "2017.12.16", "title": "Велико Търново: Работилничка за изработка на сурвакници заработи пред кабинета на кмета на Общината"}
{"url": "http://www.focus-news.net/news/2017/12/16/2467912/stara-zagora-dvizhenieto-po-pat-57-stara-zagora-radnevo-v-uchastaka-na-s-mogila-se-osashtestvyava-v-ednata-lenta-poradi-ptp.html", "text": "Движението по път ІІ–57 Стара Загора – Раднево, в участъка на с. Могила, се осъществява в едната лента, поради ПТП, съобщиха от пресцентъра на Агенция \"Пътна инфраструктура\". От АПИ съветват шофьорите да се движат със съобразена скорост, спазвайки указанията на \"Пътна полиция\".", "date": "2017.12.16", "title": "Стара Загора: Движението по път ІІ–57 Стара Загора – Раднево, в участъка на с. Могила, се осъществява в едната лента, поради ПТП"}
{"url": "http://www.focus-news.net/news/2017/12/16/2467913/filip-hamand-velikobritaniya-iska-napraveno-po-porachka-targovsko-sporazumenie-s-es.html", "text": "Британският министър на финансите Филип Хамънд заяви, че най-вероятно страната му ще иска да сключи „направено по поръчка“  споразумение за бъдещите си търговски отношения с ЕС, предава  Reuters.\r\nХамънд заяви по време на посещението си в Пекин, че  Великобритания очаква да сключи търговско споразумение със Съюза, което да не е „канадски модел“ – имайки предвид сключения договор между ЕС и Канада от миналата година. \r\nПо-рано лидерите на ЕС се разбраха преговорите за Брекзит да преминат към търговските отношения и преходния период. Процесът е следен отблизо от икономистите, страхуващи се, че продължителната несигурност може да повлияе върху световната търговия.  Виктор Турмаков", "date": "2017.12.16", "title": "Филип Хамънд: Великобритания иска направено по поръчка търговско споразумение с ЕС"}
{"url": "http://www.focus-news.net/news/2017/12/16/2467915/veliko-tarnovo-treti-natsionalen-konkurs-za-izpalniteli-na-populyarna-pesen-i-tantsovo-izkustvo-zvezden-sblasak-shte-se-provede-v-grada.html", "text": "Трети национален конкурс за изпълнители на популярна песен и танцово изкуство „Звезден сблъсък“ ще се проведе във Велико Търново. Конкурсът е включен в културния календар на Община Велико Търново. Откриването ще бъде от 10.30 часа. В 19.30 часа ще се състои гала-концерт и награждаване. Това съобщиха за Радио „Фокус“ – Велико Търново организаторите от Сдружение „Елита“. Журито е с председател доц. д-р Снежина Врангова. Членове са маестро Диян Диханов и гласът на България Стелияна Христова. Участниците ще се борят за призови места в категориите „Рождествени и новогодишни песни”, „Поп, рок и джаз” и „Дуети”.\r\nЗаради големия интерес тази година и планираните близо 85 вокални изпълнения танцовите формации ще се явят на друга дата, уточниха организаторите. Събитието се провежда с подкрепата на Община Велико Търново. То ще се състои в Голяма зала на Община Велико Търново при вход свободен. Целта на музикалния конкурс „Звезден сблъсък“ е да насърчи млади таланти от България и да даде тласък в развитието им.\r\nНадежда КРЪСТЕВА", "date": "2017.12.16", "title": "Велико Търново: Трети национален конкурс за изпълнители на популярна песен и танцово изкуство „Звезден сблъсък“ ще се проведе в града"}
{"url": "http://www.focus-news.net/news/2017/12/16/2467916/pazardzhik-konstantiyskiyat-episkop-yakov-shte-oglavi-arhiereyska-sveta-liturgiya-v-hrama-na-batkunskiya-manastir-sv-apostoli-petar-na-17-dekemvri.html", "text": "В празничния за християните неделен ден, на 17 декември - Неделята на св. Праотци, в храма на Баткунския манастир „Св. апостоли Петър и Павел” с благословението на Негово високопреосвещенство Пловдивския митрополит Николай, Негово преосвещенство Константийският епископ Яков ще оглави архиерейска света Литургия, предаде репортер на Агенция „Фокус”. Началото е от 09.00 часа. \r\nНикола ПЕТКОВ", "date": "2017.12.16", "title": "Пазарджик: Константийският епископ Яков ще оглави архиерейска света Литургия в храма на Баткунския манастир „Св. апостоли Петър” на 17 декември"}
{"url": "http://www.focus-news.net/news/2017/12/16/2467917/redzhep-tayip-erdogan-turtsiya-shte-startira-initsiativi-v-oon-za-anulirane-na-reshenieto-na-sasht-za-erusalim.html", "text": "Президентът на Турция Реджеп Тайип Ердоган заяви, че страната му ще стартира инициативи в ООН за анулиране на „срамното“ решение на Вашингтон да признае Ерусалим за столица на Израел, пише Hurriyet.\r\n„Турция възнамерява да направи нещо по въпроса. Ние ще работим за анулирането на това незаконно решение – първо в Съвета за сигурност, а след това в Общото събрание на ООН“, заяви Ердоган. Според него САЩ нарушават резолюция на Съвета за сигурност от 1980 г. по Ерусалим, „а нито една държава не е над закона“. \r\nПрезидентът допълни, че мюсюлманите „никога няма да се подчинят на такива двойни стандарти и несправедливост“ и посочи, че Анкара ще започне инициативи, чрез които другите страни да признаят Палестинската държава.\r\n„В момента 137 страни по света признават Палестинската държава. С божията воля този брой ще се увеличи с наши усилия“, заяви той.  Виктор Турмаков", "date": "2017.12.16", "title": "Реджеп Тайип Ердоган: Турция ще стартира инициативи в ООН за анулиране на решението на САЩ за Ерусалим"}
{"url": "http://www.focus-news.net/news/2017/12/16/2467918/predsedatelyat-na-parlamenta-tsveta-karayancheva-debatat-za-moratoriuma-varhu-lekarstvata-ne-tryabvashe-da-stiga-do-politichesko-nivo-a-da-se-razreshi-na-ekspertno.html", "text": "Дебатът за мораториума върху лекарствата не трябваше да стига до политическо ниво, а да се разреши на експертно. Това каза председателят на Народното събрание Цвета Караянчева в предаването „Годината на Дарик“ по „Дарик Радио“\r\n„Като влезем в зоната на политиката, нещата излизат извън контрол и политиците не бива да решават експертни неща“, допълни тя. По думите й няма да има нито един онкоболен, който да остане без лечение. „Чух Стефан Данаилов. Всяко едно семейство има загубил човек от тази болест, наистина е много коварна и тя е тема, която дълбоко вълнува българските граждани. Но няма да има нито един онкоболен, който да остане без лечение. Съжалявам, че друго са разбрали хората. Може би това, което обяснявахме, не беше добре обяснено добре и не стигна до тях по верния начин“, каза Караянчева. „Има едни 300 милиона, които се дават за онкоболни, 74% от тези средства са за иновативни терапии и Комисия ще определя и в момента дали за тези хора, които нямат вече никаква алтернатива, да се закупи съответната молекула от министерството. Това ще го има. Не могат да се включват безразборно лекарства, но когато комисията отреди, че този човек наистина няма друга алтернатива, ще се закупуват молекули от министерството“, обясни тя. \r\nКато най-важно от работата на парламента през годината тя определи приемането на бюджета и работата по Антикорупционния закон. \r\n„За мен думата на 2017 година е „разединение“. И тя не е дума само за България. Тя е дума за целия свят. Виждаме какво се случва - и в Каталуния, и във Великобритания. Има такива процеси и в България. За съжаление не се чува, може би, мнението на опонента. Може би повече трябва да слушаме опонента и аз, като човек, участвал в дебати и в политически битки, си извличам поука от това, че важно е да чуеш какво казва човекът срещу теб, а не веднага да реагираш. Защото в повечето случаи има значение кой го казва, а не какво точно се казва“, заяви още Караянчева.", "date": "2017.12.16", "title": "Председателят на парламента Цвета Караянчева: Дебатът за мораториума върху лекарствата не трябваше да стига до политическо ниво, а да се разреши на експертно"}
{"url": "http://www.focus-news.net/news/2017/12/16/2467919/the-guardian-avstriya-se-plazga-na-dyasno-sled-podpisvaneto-na-koalitsionnoto-sporazumenie.html", "text": "Лидерът на австрийските консерватори Себастиан Курц сключи коалиционно споразумение с анти-имигрантската Партия на свободата, проправяйки път Австрия да стане единствената западноевропейска държава в крайнодясна партия в правителството, коментира британското издание   The Guardian.\r\nСпоразумението, сключено два месеца след парламентарните избори, слага край на продължили повече от десет години период, в който Партията на свободата бе в опозиция. Партията на Курц спечели изборите на 15 октомври със своята твърда линия срещу мигрантите, често припокриваща се с тази на Партията на свободата. \r\n„Информираме ви, че има тюркоазено-синьо споразумение“, заяви Курц по време на обща пресконференция с лидера на Партията на свободата Хайнц-Кристиан Щрахе. Те заявиха, че ще представят по-късно детайлите в споразумението, след като се срещнат с президента Александър Вон дер Белен. \r\n„Искаме да намалим тежестта върху данъкоплатците и най-вече да предоставим повече сигурност за нашата страна, включително и борейки се срещу нелегалната миграция“, заяви Курц.  Виктор Турмаков", "date": "2017.12.16", "title": "The Guardian: Австрия се плъзга на дясно след подписването на коалиционното споразумение"}
{"url": "http://www.focus-news.net/news/2017/12/16/2467920/stara-zagora-semeystva-uchastvat-v-blagotvoritelna-koledna-initsiativa-detsa-daryavat-na-detsa.html", "text": "Клуб „Роден за Приключения“ и Община Стара Загора организират инициатива „Деца даряват на деца“. В нея могат да се включат семейства с деца на възраст между 5 - 12 години, съобщиха от пресцентъра на Общината. Чрез арт работилници и актьорска игра семействата ще се потопят в атмосферата на Рождество.\r\nДецата и техните родители ще имат възможност да се срещнат с основни персонажи от Рождествените сцени, както и да изработят с ръцете си най-различни сувенири. \r\nВ инициативата „Деца даряват на деца“ всяко семейство може да приготви една кутия с подаръци за деца в нужда. За да получат кутиите обаче семействата, трябва да участват в арт работилнички, които ще се проведат в Mall Galleria. Всичко това ще се случва във Витлеемското село в Galleria Stara Zagora, ниво -2, срещу Техномаркет:\r\n- днес между 11.00 и 14.00 часа;\r\n- на 17 декември, неделя, между 11.00 и 14.00 часа.", "date": "2017.12.16", "title": "Стара Загора: Семейства участват в благотворителна Коледна инициатива „Деца даряват на деца“"}
{"url": "http://www.focus-news.net/news/2017/12/16/2467921/mvr-dvama-dushi-sa-zaginali-a-19-sa-raneni-pri-katastrofi-v-stranata-prez-izminaloto-denonoshtie.html", "text": "Двама души са загинали, а 19 са ранени при 18 тежки катастрофи в страната през изминалото денонощие, съобщиха от пресцентъра на МВР. В столицата са регистрирани 3 тежки и 170 леки пътни инцидента, при които са пострадали трима души. От началото на годината при пътни инциденти са загинали 641 души и са пострадали 8291.", "date": "2017.12.16", "title": "МВР: Двама души са загинали, а 19 са ранени при катастрофи в страната през изминалото денонощие"}
{"url": "http://www.focus-news.net/news/2017/12/16/2467922/euronews-norvegiya-stana-parvata-strana-na-sveta-koyato-preminava-iztsyalo-na-tsifrovo-radiopredavane.html", "text": "Норвегия стана първата страна на света, напълно отказала се от радиопредавания на основата на системи на амплитудна и честотна модулация и напълно преминала към цифрово радиопредаване, предава  Euronews.\r\nСтраната се прехвърли изцяло към цифрово радиопредаване (DAB) в четвъртък, когато последният FM сигнал бе изключен в северните общини Тромс и Финмарк.  \r\nНо старото поколение не е добре запознато с цифровото радио. Според местни медии Норвежкото национално радио е загубило една пета от слушателите си от началото на годината, когато започва процесът на изключване от FM честотите. Докладвани са и някои технически проблеми. Но правителството е на мнение че цифровото радиопредаване ще позволи повече емисии , а след време и по-добър звук.  Виктор Турмаков", "date": "2017.12.16", "title": "Euronews: Норвегия стана първата страна на света, която преминава изцяло  на цифрово радиопредаване"}
{"url": "http://www.focus-news.net/news/2017/12/16/2467923/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Лидерът на австрийските консерватори Себастиан Курц сключи коалиционно споразумение с анти-имигрантската Партия на свободата, проправяйки път Австрия да стане единствената западноевропейска държава в крайнодясна партия в правителството, коментира британското издание   The Guardian.\r\nСпоразумението, сключено два месеца след парламентарните избори, слага край на продължили повече от десет години период, в който Партията на свободата бе в опозиция. Партията на Курц спечели изборите на 15 октомври със своята твърда линия срещу мигрантите, често припокриваща се с тази на Партията на свободата. \r\n„Информираме ви, че има тюркоазено-синьо споразумение“, заяви Курц по време на обща пресконференция с лидера на Партията на свободата Хайнц-Кристиан Щрахе. Те заявиха, че ще представят по-късно детайлите в споразумението, след като се срещнат с президента Александър Вон дер Белен. \r\n„Искаме да намалим тежестта върху данъкоплатците и най-вече да предоставим повече сигурност за нашата страна, включително и борейки се срещу нелегалната миграция“, заяви Курц. \r\n***\r\n81%  от чехите смятат, че страната им не трябва да изпълнява квотите на ЕС за прием на мигранти според социологическо проучване, пише  Prague Daily Monitor. Същевременно едва 11% от тях ги подкрепят.\r\nСпоред проучването мнението на допитаните не се променя дори и при заплахата страната им да бъде лишена от фондовете на ЕС заради отказа си.  Междувременно в Словакия 82% от населението е против приема на мигранти от мюсюлманските държави, докато в Полша процентът е 74. \r\nПо-рано страните членки на Вишеградската четворка – Чехия, Словакия, Полша и Унгария обявиха, че са готови да помогнат за решаването на ситуацията с мигрантите, но не чрез приемането им на своя територия. \r\n***\r\n  Министър-председателят на Гърция Алексис Ципрас заяви, че обсъжданията за начините по които мюфтиите ще бъдат назначавани „са открити“, но че не са въпрос от гръцко-турските отношения, а зависят от гражданите на Гърция, изповядващи исляма, предава Ekathimerini.\r\n„Дебатът по въпроса започна преди време в правителството и сега трябва да стане публичен“, заяви Ципрас. „Обсъждането трябва да въвлече гражданите-мюсюлмани и да се проведе така, че съответното законодателство да бъде прието“, допълни той.\r\nКоментарите му следват думите на министъра на образованието и религиозните въпроси Костас Гавроглу, който заяви, че правителството може да проучи искането на турския президент Реджеп Тайип Ердоган мюсюлманското малцинство в северозападната част на Гърция да назначава своите религиозни водачи вместо държавата. На свой ред външният министър Никос Кодзиас бе категоричен, че „ние не обсъждаме подобни неща“. \r\n***\r\nТарик Ядаун, белгийски джихадист, свързан с „Ислямска държава“ и затворен в Иран, където може да бъде осъден на смърт, иска да сътрудничи с тайните служби на Белгия, пише  Brussels Times.\r\nЯдаун, познат още като Абу Хамза ал Белгики е заловен по време на освобождаването на Мосул. Той призна, че е тренирал деца-войници и други членове на „Ислямска държава“. Той заяви по време на интервю пред белгийски медии, че би желал да помогне властите на страната и допълни, че не е участвал в активни бойни действия. \r\nМакар и да не е участвал в нападенията, случили се във Франция и Белгия, той се извини за тях. „Надявам се да се върна и да се извиня на хората, пострадали от нападенията“, заяви той. Задържаният допълни, че се надява отново да виси съпругата си и своето семейство в Белгия. \r\n***", "date": "2017.12.16", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2017/12/16/2467924/georgi-tsekov-sotsialno-podpomagane-montana-27-detsa-ot-oblastta-sa-osinoveni-ot-nachaloto-na-godinata.html", "text": "27 деца от област Монтана са осиновени от началото на годината, каза за Радио „Фокус“ – Видин Георги Цеков, директор на РД „Социално подпомагане“ – Монтана. Той посочи, че 21 от тези деца са осиновени в страната, а останалите 6 – в чужбина. „Проведени са 44 заседания на Съвета по осиновяване към дирекцията. Предадени са в Министерство на правосъдието досиета на девет деца“, посочи Цеков. \r\nОбластната комисия по приемна грижа към РДСП за периода от началото на годината е провела 6 заседания, като са направени годишни прегледи на 144 приемни семейства. „В област Монтана функционират 140 професионални приемни семейства с настанени в тях 161 деца. На последното заседание на комисията са заличени 3 приемни семейства, утвърдени са нови 3 семейства за приемни родители“, каза Георги Цеков. По думите му, това се случва в резултат на интегриран процес на годишно планиране според нуждите от приемни семейства на ниво общини с участието на Областния екип по приемна грижа.\r\nАнна ЛОЗАНОВА", "date": "2017.12.16", "title": "Георги Цеков, Социално подпомагане – Монтана: 27 деца от областта са осиновени от началото на годината"}
{"url": "http://www.focus-news.net/news/2017/12/16/2467925/vratsa-dve-koli-sa-se-udarili-na-glaven-pat-e-79-v-rayona-na-mezdra-nyama-postradali.html", "text": "Две коли са се ударили на главен път Е-79 на пътя след Мездра в посока Враца, няма пострадали. Това съобщи слушател на Радио „Фокус”. По автомобилите има леки материални щети. На място все още няма полиция.", "date": "2017.12.16", "title": "Враца: Две коли са се ударили на главен път Е-79 в района на Мездра, няма пострадали"}
{"url": "http://www.focus-news.net/news/2017/12/16/2467926/yahoo-news-zaradi-uragana-irma-proizvodstvoto-na-greypfruti-vav-florida-dostiga-do-99-godishen-minimum.html", "text": "Заради урагана „Ирма“ стоварил се върху карибското крайбрежие на САЩ, реколтата на грейпфрути в щата Флорида е най-слабата за последните 99 години, предава  Yahoo News.\r\nПроизводството е достигнало едва 4,65 милиона кутии, което е най-слаб резултат от 1919 г. насам според министерството на земеделието на САЩ. \r\n„Ирма“, разбушувал се през септември, почти довърши грейпфрутовите дървета в щата, страдащи от заболяване през последното десетилетие. Оцеляването на индустрията е под въпрос“, съобщи Алън Ходжс, преподавател по икономика на земеделието към университета във Флорида.  Виктор Турмаков", "date": "2017.12.16", "title": "Yahoo News: Заради урагана „Ирма“ производството на грейпфрути във Флорида достига до 99-годишен минимум"}
{"url": "http://www.focus-news.net/news/2017/12/16/2467927/kiril-dobrev-bsp-za-da-se-spravim-s-bednostta-tryabva-da-preborim-koruptsiyata.html", "text": "Винаги, когато искаш вот на недоверие към правителство на ГЕРБ, си закъснял и европредседателството няма нищо общо. Нима нашите европейски партньори не знаят, че ние сме най-бедната и корумпирана страна в Европа. Това каза зам.-председателят на БСП Кирил Добрев пред бТВ, съобщиха от пресцентъра на партията. Добрев добави, че корупция и бедност в България вървят ръка за ръка и няма как да се справиш с бедността, ако не си преборил корупцията. Той каза още, че ОЛАФ прави десетки проверки на територията на страната. „Има много безсмислени европейски проекти, които се направиха само, за да се усвоят европейски пари”, добави той. Социалистът заяви, че БСП иска европейските партньори на България да дойдат и да видят своята политическа инвестиция в това управление, затова този вот ще бъде през януари. „За нас европредседателството е много важно, защото трябва да извадим сентенцията на въпросите: работим ли за Европа на две скорости, ще ядем ли едни и същи, качествени храни, както другите европейци”, заяви Добрев.  Той бе категоричен, че това са важните въпроси, а не - дали е сменен мраморът в НДК. Кирил Добрев заяви още, че нито една важна, приоритетна тема не е поставена от правителството, за съжаление. „Ние внасяме вота на недоверие и искаме това правителство да си отиде, докато ДПС искат просто да „демонтират” патриотите”, обясни той. Добрев добави, че левицата иска този вот, защото корупцията у нас е като раково заболяване- със своите метастази и добави, че не са една и две феодалните общини в България. „Ние започнахме с внасянето на Закона за борба с корупцията още през август. Получихме десетки сигнали, свързани с магистрали, оградата на границата, суджуци, обръчи от хасковски фирми, свързани с Делян Добрев и много други”, припомни той. \r\n Добрев обяви, че в момента вървят няколко сделки по ръба на закона. Той даде пример с Главна дирекция „Изпълнение на наказанията”, която купува милиони литри гориво на цена по-висока от тази на бензиностанциите, може би за отоплението на затворите. „ИД шеф на дирекцията направи сделката и миналата, и по-миналата година. Искам да видя, дали и тази година ще направи същата поръчка. Затворите са ощетени с милиони левове още от миналата година\", заяви Добрев. \r\n Зам.-председателят на БСП бе категоричен, че в закона, който сега се гласува в пленарна зала, няма желание за справяне с корупцията. „Безумно е министър-председателят да назначава човека, който да контролира дали в Министерски съвет има корупционни практики. Народното събрание отново, на политически принцип, ще разпредели хора от политическите партии и ще се направи колективен орган, който ще следи дали там има корупция или не. Този закон е безумие”, заяви зам.-председателят на БСП.\r\n„КЕВР е независим орган, колкото този, който ще прави НС за борба с корупцията. Всяка една политическа сила дава своите експерти, повечето от които са политически лица. Значи КЕВР е политически орган”, категоричен бе Добрев. Той заяви, че няма как да се вдига цената, след като  правителството не е намерило компенсаторен механизъм за тези семейства, които не могат да си го позволят. „Ако извадим последните постановления на МС, ще видим какви пари се раздават на общините. 43 млн. лв. за проекти в общини на ГЕРБ и такива близки до ДПС, и 2 млн. лв. за общини на БСП. Нека министър Нанков каже- кои проекти на общини на БСП е финансирал през миналата година и какво общо има той, за да защитава независим орган като КЕВР”, запита Кирил Добрев.\r\n„Дебатът на заседанието на ПГ на „БСП за България” беше сериозен и всички сме единодушни, че думите на Красимир Янков са казани в лично качество и нито един член на парламентарната група не стои зад тях”, категоричен бе Кирил Добрев по темата за нападките на Янков. Той добави, че ръководството на левицата иска БСП да върви обединена. „Корнелия Нинова има проблем със стария елит на БСП, но когато я няма нея, изчезва магията”, каза още Кирил Добрев.", "date": "2017.12.16", "title": "Кирил Добрев, БСП: За да се справим с бедността, трябва да преборим корупцията"}
{"url": "http://www.focus-news.net/news/2017/12/16/2467928/afp-broyat-na-zaginalite-pri-zemetresenieto-v-indoneziya-dostigna-do-trima.html", "text": "Най-малко трима души са загинали след земетресението с магнитуд 6,5 по скалата на Рихтер край индонезийския остров Ява, предаде  AFP.\r\nВластите съобщават за 62-годишен мъж в град Циамис и 80-годишна жена в град Пекалонган, които са загинали, след като къщите, в които стоят се срутват. 34-годишна жена от град Йогиакарта е загинала, след като е скочила от прозорец на дома си. \r\nБлизо 900 къщи са повредени, както и общински сгради в западната и централната част на Ява.  Виктор Турмаков", "date": "2017.12.16", "title": "AFP: Броят на загиналите при земетресението в Индонезия достигна до трима"}
{"url": "http://www.focus-news.net/news/2017/12/16/2467929/magdalena-trifonova-filolog-zagovori-li-se-za-dobrichkata-epopeya-neminuemo-slushatelite-prekrachvat-prez-praga-na-vremeto-i-istoriyata.html", "text": "Заговори ли се за Добричката епопея, неминуемо слушателите прекрачват през прага на Времето и Историята – понятия, написани с главна буква, защото така връщаме спомена за хората, отдали живота си на това дело – от най-малкия до най-възрастния, от обикновения човек до градоначалника и главнокомандващия, от най-бедния и невежия до най-заможния и интелигентния. Това каза в предаването „За честта и славата на България“ на Радио „Фокус” филологът Магдалена Трифонова, уредник в отдел „Литература“ към Дом-паметника „Йордан Йовков“ в Добрич. Темата за войната и Добруджа е част от литературно-историческите находки на науката и културата, съхранена в паметта на поколенията. „Посмъртните слова, мемоаристиката, пресъздадените исторически картини чрез боите и краските на художественото слово митологизират и навеки обезсмъртяват подвига на българския воин, който години наред отстоява справедливостта и брани отечеството си от капризите и алчните нападки на враговете си“, посочи специалистът. \r\nЗа това как добричани приемат освобождението от така нареченото влашко иго Магдалена Трифонова сподели кратък откъс от телеграмата  на  кмета на град Добрич до главнокомандващия, поместена в петъчния брой на вестник „Добруджа“ от 6 септември 1918 г.: „Две години вече от оня ден, в който възраждащите се лъчи на свободата озариха нашия измъчен на времето край. Две години вече от деня, в който скъпите на родината синове със свещено себеотрицание, с открити гърди разбиваха вражи замисли, готвещи ни ново робство“. От името на града във Ваше лице – поздравявам непобедната българска армия и й пожелавам най-светли бъднини“. \r\nПрез споменатия период кмет на добруджанския град е бил Георги Димитров. По думите на Магдалена Трифонова от обектива на историята този ден ще бъде определен обаче като ден на триумф и кървав празник, защото не след дълго Южна Добруджа отново остава извън пределите на България. „Споменахме историята, но именно тя помни много малко такива страници, записани с чест, с огън и с кръв, оплискани от сълзите на майки и вдовици, зацапани от вражески заплювки и после плащани със злато на величието на един страдащ народ. Но точно този кратък спомен - отрязък от историята влиза в полезрението на писатели като Йордан Йовков, Антон Страшимиров, Любомир Бобевски, Иван Вазов; в мемоарните записки на полковник Кюркчиев, който пише възпоменателно слово за Бдинската дивизия“, каза Магдалена Трифонова и припомни, че в началото на месец септември във фоайето на Дом-паметник „Йордан Йовков“ бе представена гостуващата изложба на държавните архиви във Видин и Враца – „Славната Бдинска дивизия“. За нея полковник Кюркчиев пише своята „Епопея на врачанци“. Авторът  достоверно пресъздава  героичното поведение на  войниците, които като Леонид при Термопилите с гърдите си спират вражия куршум, а вездесъщият в Добруджа генерал Колев нанася последния удар. \r\nПо повод 30 години от неговата смърт подполковник Иван Коняров написва прочувствената биографична статия  „Генералът орел“. Друга възпоменателна книга за падналите за освобождението на Добрич юнаци, е книгата на капитан Енгезки – „За Добруджа. Картини от Световната война“. „Както се досещате от самото заглавие читателят очаква да види скици на военния живот в окопите, но авторът деликатно уточнява провокацията в заглавието, че това са картини, рисувани  с четките и багрите на словото и са всъщност фотографирана историческа действителност, която показва при какви условия какво е годен да понесе и стори българинът като дух и физика“, коментира специалистът. Вписването на Добричката епопея в литературно-историческата памет понякога е съпроводено  със словесен дуел, какъвто води Иван Сокачев с генерал Кантарджиев относно „Боят при Добрич“. Но това са единични случаи. В паметта на поколението белетристиката е оказала своята огромна роля за овековечаване на героизма на войниците, участвали в сраженията при Добрич от 5-7 септември 1916 г. \r\n„Може би пръв реагира на събитията нашият класик Йордан Йовков, чийто разказ „Българка“ е публикуван на 19 октомври  във вестник „Военни известия“. Сам участник в три войни за териториалното обединение на България Йовков улавя стихията на войната, която е въвлякла мало и голямо в цялото село и е изписала върху лицето на всеки тревога и най-нежна грижа. Именно „Българка“ е първият преведен на чужд език Йовков разказ. Преводът  е на немски от Александър Рода-Рода през 1918 г. в Хамбург. Сходни по мащабност на военно-историческата картина са разказите на Антон Страшимиров, поместени в книгата „Червени страници“. Авторът прави социално-психологически профил не само на военната сцена, но и в битов план – влиза във всекидневието на добруджанеца   и заключава, че освобождението на Добруджа е народна воля, която всъщност ще крепи войнишкия дух и му помогне да не се прекърши  във бойния ураган при Добрич, който тресе земята. Тази земя – златната житница на България, която искат насила да отнемат от тялото на отечеството. За тази земя са и стиховете на тетевенския поет Любомир Бобевски – Песни за Добруджа, изтъкани от чувства и мелодика, въздигащи паметник във всяка душа“, каза Магдалена Трифонова. Тя цитира откъс от сборника, въплътил духа времето: \r\n„Вий паметници вечни дигнахте нам в сърцата,\r\nСветци сте вече вие в народния ни храм,\r\nВий първи възвестихте, че грейва свободата\r\nВъв Добруджа свещена, търпяла гнет и срам“.", "date": "2017.12.16", "title": "Магдалена Трифонова, филолог: Заговори ли се за Добричката епопея неминуемо, слушателите прекрачват през прага на времето и историята"}
{"url": "http://www.focus-news.net/news/2017/12/16/2467930/kaloyan-pargov-bsp-vsichki-levi-v-balgariya-tryabva-da-se-obedinim-i-zaedno-da-namerim-nachina-po-koyto-balgariya-da-tragne-po-pravilniya-pat.html", "text": "Всички леви в България трябва да се обединим и заедно да намерим начина, по който България да тръгне по правилния път. Това каза лидерът на БСП – София Калоян Паргов по време на конференция на тема „Лявото: вчера, днес и утре“, посветена на 126 години от създаването Софийската градска организация и 150 години от рождението на Георги Кирков, предаде репортер на Агенция „Фокус“.\r\n„Ще използвам днес обръщенията „другари“ и „другарки“, защото едва ли някой „господин“ или някоя „госпожа“ във времето, в което живеем, биха си позволили да дойдат на такова събитие. Поводът, заради който сме тук, показва, че левите идеи са живи и се вълнуват от тези две събития – 150 г. от рождението на Георги Кирков и 126 години от създаването на Софийската градска организация. Амбицията ни е с този форум да поставим началото на серия от дискусии, които са важни както за фундаменталния ни развой, така и за нашата партия. Амбициите ни са свързани с това, че дискусиите ни ще се превърнат в реална политика и така да се даде перспектива за бъдещето на България през призмата на лявата политика“, каза той и обясни, че не е тайна, че в лявото пространство и в БСП съществуват редица противоречия дори и на историческа основа, свързани с бъдещето на лявото движение в България. „Затова трябва да си отговорим на въпроси като тези, какво да се прави занапред, как да реагираме на съвременните процеси, как осмисляме тези процеси и как да променим зловещата бъдеща участ, как да измъкнем държавата от онази бездънна пропаст, към която вървим стремглаво през последните 28 г.“, коментира Паргов.\r\n„Според мен сме длъжни да анализираме и спада в нашата електорална подкрепа и да търсим отговори на въпроси защо от партия, която получаваше доверие на 2,5 млн. българи допреди години, днес се задоволяваме с по-малко от милион последователи, както и какви стъпки трябва да предприемаме, за да привлечем към БСП младите хора. И целта е не БСП да монополизира лявото пространство, а да бъде заедно с всички леви хора. Актуална е и дилемата превръща ли се БСП от масова в парламентарна партия – това вълнува всички социалисти. Това осмисля нов тип работа на теоритично равнище. Надявам се чрез подобни дискусии да се стигне до онези хора, които държат химикалките и са в позиции да решават“, каза още лидерът на БСП – София.\r\nПо думите му партията възнамерява през 2018 г. да разшири този форум. „Като най-близки по време са дискусии от типа „Лявата политика и местната власт“ предвид задаващите се избори през 2019 г. Нормално е да сложим акцента и върху столицата – защо не успяваме да имаме червен кмет, защо не успяваме да доминираме в София, след като в края на 20 в. сме имали комуна и сме печелили без значение резултата след това. Геополитиката също е много важна – променя ли се БСП от масова в парламентарна партия. Важни са и теми като „лявата политика и културата“, „лявата политика и образованието и науката“, както и конкретни предложения в различните сектори, които да станат основа за политика“, каза още Паргов и уточни, че всички леви трябва да се обединят и заедно трябва да намерят начина, по който България да тръгне по правилния път.\r\nЦветилена СИМЕОНОВА", "date": "2017.12.16", "title": "Калоян Паргов, БСП: Всички леви в България трябва да се обединим и заедно да намерим начина, по който България да тръгне по правилния път"}
{"url": "http://www.focus-news.net/news/2017/12/16/2467931/prezidentat-rumen-radev-resheniyata-v-otbranata-se-vzimat-haotichno-i-na-parche-bez-dalgosrochna-viziya.html", "text": "България може да бъде наистина сериозен фактор и за решенията, които се взимат в Европа, и за интеграцията на Западните Балкани. Това каза президентът Румен Радев в предаването „Годината на Дарик“ по „Дарик Радио“ „Следващият Консултативен съвет по национална сигурност ще бъде на 9 януари и той ще бъде за ролята за България в общата политика за сигурност и отбрана на Европа. Нашето участие – и като страна, която ще ръководи Председателството на Съвета на ЕС, по време на което ще се вземат важни решения за европейската сигурност и отбрана, и като участник в тези процеси, и като страна, която е с амбициите да бъде фактор за членството на Западните Балкани и трябва да организира и процесите за тяхната по-голяма сигурност“, заяви държавният глава. Той поясни, че закупуването на нови бойни самолети няма да бъда обсъждано на въпросния консултативен съвет. „Българските политици трябва да узреят за някои неща. Видях едно отношение, което не съответства на нивото на държавници – отношение, водещо към парализа на стратегическото мислене, на сигурността на държавата, изобщо за нейното бъдеще“, коментира президентът Радев. \r\nПо думите му решенията в отбраната се взимат хаотично и „на парче“. „Няма как да се стигне до консенсус. Трябва наистина сериозна работа“, допълни той. По темата за закупуването на нови изтребители президентът отбеляза, че тя е дискутирана достатъчно. „Тук се намесиха политически фактори, а не едно рационално мислене за сигурността и за бъдещето на България“, каза държавният глава. „Не искам да коментирам тази тема, защото тя върна целия процес по модернизацията на въоръжените сили поне с 1 година назад. Това води до много последствия, които тепърва се струпват на главата на министъра на отбраната, който е принуден сега да решава проблемите „на парче“, без ясна визия за структурирането на нашата отбрана, без дългосрочна визия за изграждането на отбранителни способности, без ясни механизми точно как ще ги градим“, коментира президентът Радев. „Мисля, че отново трябва да седнем на масата политици и държавници и тези проблеми да бъдат задълбочено обсъдени“, допълни той. По думите му на предишния Консултативен съвет за националната сигурност на страната е бил постигнат много добър консенсус, който обаче се разпаднал, когато е дошло време за действия.", "date": "2017.12.16", "title": "Президентът Румен Радев: Решенията в отбраната се взимат хаотично и „на парче“, без дългосрочна визия"}
{"url": "http://www.focus-news.net/news/2017/12/16/2467932/deutsche-welle-germanski-bankov-sluzhitel-e-tryabvalo-v-techenie-na-6-mesetsa-da-prebroi-12-mln-moneti-polucheni-kato-nasledstvo.html", "text": "Германски шофьор на камион след смъртта си оставя на своето  семейство събираните от него в течение на десетилетия дребни монети. Когато те ги предават на банката, неин  служител е трябвало да изкара шест месеца броейки ги, предава  Deutsche Welle.\r\nСпоред местни медии касиерът е прекарал половин година броейки близо 2,5 тона монети. Те са били събирани от бивш шофьор на камион в течение на 30 години и са били наследени от семейството му. Той е успял да събере близо 1,2 млн. монети в няколко стотин торби. Монетите са били с деноминация от един и два пфенига – по-малката деноминация на марката, която е парична единица на Германия преди въвеждането на еврото.\r\nМарката все още може да се обменя в клоновете на Германската централна банка. На семейството му е бил необходим микробус, за да превози торбите.  \r\n„Броенето на монетите с машина не бе възможно заради това, че част от тях са били ръждясали и слепени заедно“, споделя  Волфганг Кемерайт, служителят на клона на „Дойче Бундесбанк“ в град Олденбург, броял в течение на половин година монетите, покрай останалите си банкови задължения. Отнемало му е около час да преброи всяка от торбите. Общата сума на парите е била около 8000 евро.  Виктор Турмаков", "date": "2017.12.16", "title": "Deutsche Welle: Германски банков служител е трябвало в течение на 6 месеца да преброи 1,2 млн. монети, получени като наследство"}
{"url": "http://www.focus-news.net/news/2017/12/16/2467933/stara-zagora-vazstanoveno-e-dvizhenieto-po-pat-57-v-uchastaka-na-selo-mogila.html", "text": "Възстановено е движението по път ІІ–57 Стара Загора – Раднево в участъка на село Могила. Това съобщиха от пресцентъра на Агенция „Пътна инфраструктура”.", "date": "2017.12.16", "title": "Стара Загора: Възстановено е движението по път ІІ–57 в участъка на село Могила"}
{"url": "http://www.focus-news.net/news/2017/12/16/2467934/evrodeputatat-ot-gerbenp-asim-ademov-otkri-informatsionen-ofis-v-burgas.html", "text": "Сериозен интерес беляза откриването на Европейския информационен офис на евродепутата от ГЕРБ/ЕНП Асим Адемов в Бургас, съобщиха от пресцентъра на ГЕРБ. Офисът бе открит от кмета на Бургас и зам.-председател на ГЕРБ Димитър Николов, който подари компас на българския представител от ГЕРБ/ЕНП в Европейския парламент. „Той винаги сочи север, но така по-лесно ще се ориентираш, къде е Бургас. Бургас е трамплин за успешни евродепутати. Попътен вятър”, каза Николов.\r\n„Имах огромно желание един от офисите ми в страната да бъде в Бургас. Бургас е град за пример, на който се възхищавам. Много мога да дам от себе си, но и много мога да науча от всички Вас. Ще продължа да следвам успешните практики на Мария Габриел, като същевременно ще вложа всичките си усилия и развия своите виждания”, каза евродепутатът Асим Адемов. Той благодари сърдечно за топлото посрещане от страна на Димитър Николов, както и на всички присъстващи.\r\nЗа тържественото откриване пристигнаха ученици от АЕГ „Гео Милев” - Бургас и част от ръководството на елитната гимназия, която е единственото училище „Посланик на Европейския парламент” в областта. В благодарствено писмо те изказаха сърдечната си признателност за проявената ангажираност и съпричастност от страна на евродепутата.\r\nОсновната цел на Европейския информационен офис на Асим Адемов в Бургас е да се подобри осведомеността сред обществото относно Европейския съюз, Европейския парламент като институция, която представлява гласовете на гражданите, за да се включат активно в създаването на европейския дневен ред. В услуга на всички заинтересовани, всеки работен ден местният сътрудник Ясен Проданов ще бъде в офиса на адрес гр. Бургас, ул. „Конт Андрованти” N 5.", "date": "2017.12.16", "title": "Евродепутатът от ГЕРБ/ЕНП Асим Адемов откри информационен офис в Бургас"}
{"url": "http://www.focus-news.net/news/2017/12/16/2467935/s-do-40-namalyavane-na-zagubite-na-voda-predvizhdat-vik-operatori.html", "text": "В дългосрочен план отделни ВиК оператори планират редуциране на водозагубите между 15% и 40%. В краткосрочния 5-годишен период в бизнесплановете им пък прогнозата е за спад на водозагубите между 5% и 20%. Това съобщи в интервю за Нова телевизия министърът на регионалното развитие и благоустройството Николай Нанков, съобщиха от пресцентъра на МРРБ. Вече има наредба за качеството на предоставяната услуга, в която е предвиден много по-сериозен контрол от страна на Комисията за енергийно и водно регулиране, тъй като досега механизмите не са били достатъчно добри. Почти всички ВиК оператори са наказвани, но с дребни санкции на фона на извършваните нарушения, каза министърът.\r\nКЕВР следи за изпълнението на инвестициите, тя има право да прави периодичен мониторинг на бизнес плановете на операторите, които могат да бъдат променяни на третата година, обясни още Николай Нанков.\r\nОт 2010 г. до сега само от ВиК операторите са инвестирани над 500 млн. лв. Още 320 млн. лв. трябва да инвестират до 2020 г., обяви министърът. Той посочи, че новите услуги също струват пари, но са основани на екологични директиви. Николай Нанков обясни, че там, където няма изградена канализация, гражданите няма да плащат за отвеждане и пречистване на отпадни води, а само за доставяне на питейна вода.\r\nИнвестициите в отрасъла и въведената през 2015 г. единодушно от всички партии с промяна в Закона за водите единна цена на услугата, предоставяна от един ВиК оператор в една област, са факторите, които оказват влияние върху цената на водата, обясни регионалния министър. Той коментира, че предложенията за повишаване на цената на водата са били разглеждани още през 2015 г. и 2016 г. в общинските съвети, асоциациите по ВиК и от областните администрации.\r\nПрез 2015 г. именно с грижа за най-бедните Законът за водите беше променен от ГЕРБ като прагът на социална поносимост беше намален от 4% на 2,5% от доходите на домакинствата в една област, за да няма безкрайни увеличения на цената на водата, напомни Николай Нанков. Вече е готов проектът и през следващата година ще стартираме с обсъжданията на нов законопроект за ВиК. Там предвиждаме още по-сериозен механизъм, за да може за най-бедните прослойки от населението да гарантираме т.нар. водни помощи или гарантирано потребление на ниска цена, съобщи министърът. С експерти се обсъжда дали минималният праг за битовите нужди на един човек да са безплатни или на минимална цена. Дискутира се и дали размерът на водните количества да е в размер на 1,5 куб. м или 2,8 куб.м на човек на месец. Очаква се законът да влезе в сила в средата на 2018 г.", "date": "2017.12.16", "title": "С до 40% намаляване на загубите на вода предвиждат ВиК оператори"}
{"url": "http://www.focus-news.net/news/2017/12/16/2467936/faktor-makedoniya-novi-pravila-na-chernogorskite-plazhove-nyama-da-ima-poveche-taksa-za-vhod.html", "text": "Според новия закон за туризма в Черна Гора на плажовете по адриатическото крайбрежие на страната ще бъде забранено плащането на вход. Също така изискването задължително да се използват шезлонги и чадъри ще остане част от миналото, предава македонската медия „Фактор“.\r\nВ закона се предвижда да бъде забранено задължителното използване на плажните принадлежности. Ще бъде забранено да се водят домашни любимци на плажа, освен на  местата, предвидени за това, както и паркирането на автомобили. Виктор Турмаков", "date": "2017.12.16", "title": "„Фактор“ (Македония): Нови правила на черногорските плажове – няма да има повече такса за вход"}
{"url": "http://www.focus-news.net/news/2017/12/16/2467937/parvan-simeonov-politolog-bsp-nyama-da-namali-intenziteta-na-svoya-natisk-spryamo-upravlyavashtite-i-shte-igrae-rolyata-na-ulichavashta-lupa.html", "text": "БСП няма да намали интензитета на своя натиск спрямо управляващите и ще играе ролята на уличаваща лупа. Това каза в интервю за седмичното обзорно предаване „Метроном“ на Радио „Фокус“ директорът на „Галъп интернешанъл“ Първан Симеонов по повод инициирания от опозицията вот на недоверие. Той предупреди, че предстои да наблюдаваме през следващите няколко месеца активно политическо позициониране. Според него „двойният агент“ в лицето на ДПС, бидейки балансьор между управляващите и левицата, се превръща в ключ към властта. „Класика. Това прави ДПС. Понякога, когато ДПС играе за БСП, всъщност играе за ГЕРБ, защото ще даде възможност на управляващите да кажат: „Ето, ДПС ли искате да се върне на власт“, даде пример Симеонов. „ДПС няма против да бъде демонизиран, за партията е важно да е страшна и могъща в своята ниша. А иначе доволно може да се подложи на демонизация с цел реклама за мнимия противник“, поясни политологът. \r\nПърван Симеонов каза още, че темата за вота на недоверие не е случайно избрана от БСП. Според него левицата се опитва да нанесе удар там, където смята, че ГЕРБ е най-уязвима, като в същото време се опитва да се „прочисти“ от корупцията в своите редици. Вотът на недоверие сам по себе си няма за цел да събаря правителства, а да създаде условия за активно дебатиране, допълни Симеонов. Той констатира, че в много случаи подобен дебат има мобилизиращ ефект върху управляващите и не е изключено ГЕРБ дори да заздрави позициите си след вота.", "date": "2017.12.16", "title": "Първан Симеонов, политолог: БСП няма да намали интензитета на своя натиск спрямо управляващите и ще играе ролята на уличаваща лупа"}
{"url": "http://www.focus-news.net/news/2017/12/16/2467938/veliko-tarnovo-s-11-sm-se-e-povishilo-nivoto-na-reka-dunav-pri-svishtov-za-izminaloto-denonoshtie.html", "text": "С 11 см се е повишило нивото на река Дунав при Свищов за изминалото денонощие, съобщиха от Хидрометеорологичната станция в града. Водният стоеж на реката е 280 см. Температурата на водата e 5.5 градуса.", "date": "2017.12.16", "title": "Велико Търново: С 11 см се е повишило нивото на река Дунав при Свищов за изминалото денонощие"}
{"url": "http://www.focus-news.net/news/2017/12/16/2467939/daily-sabah-sinat-na-bivshiya-turski-ministar-predsedatel-mesut-yalmaz-e-otkrit-martav-v-doma-si.html", "text": "Най-големият син на турския министър-председател в периода между 1991 и 1999 г. Месут Йълмъз – Явуз Йълмаз е открит мъртъв в дома си в истанбулския квартал „Бейкьоз“, пише  Daily Sabah.\r\nЯвуз е открит прострелян в главата в леглото си при обстоятелства, описвани от полицията като „съмнителни“. „Въпреки това първоначалните доказателства сочат, че той най-вероятно се е самоубил“, смятат силите на реда.  В момента се води разследване на смъртта на 38-годишния Йълмъз. Записите на охранителните камери все още не са изследвани. \r\n„Месут Йълмаз е на път към Истанбул от САЩ, след като е научил трагичната вест“, съобщи турският вътрешен министър Сюлейман Сойлу.  Той предаде съболезнования на семейството на починалия.  Виктор Турмаков", "date": "2017.12.16", "title": "Daily Sabah: Синът на бившия турски министър-председател Месут Йълмаз е открит мъртъв в дома си"}
{"url": "http://www.focus-news.net/news/2017/12/16/2467940/ventsi-paskov-zam-kmet-na-vidin-43-lichni-i-49-sotsialni-asistenti-i-20-domashni-pomoshtnitsi-sa-naznacheni-v-obshtinata.html", "text": "43 лични и 49 социални асистенти и 20 домашни помощници са назначени в община Видин, каза за Радио „Фокус“ – Видин Венци Пасков, зам.-кмет на Общината. Той посочи, че те обслужват 158 лица с увреждания. „Хората, които са назначени като лични и социални асистенти, са по проект „Грижа в семейна среда за лицата в неравностойно положение в Община Видин”. Те са назначени от месец май 2016 г. до края на проекта, който е до 3 февруари 2018 г. Целта на проекта е подобряване качеството на живот на хора с увреждания, в това число и деца, и възрастни хора чрез създаване на условия за ефективно упражняване на правото им на независимост и социално включване и намаляване на риска от зависимост от институционален тип грижи“, каза Венци Пасков. \r\nТой допълни, че Общината се стреми да подобрява предлаганите почасови социални услуги за нуждаещите се. Социалните услуги за деца в неравностойно положение в общината са 9, с капацитет 176 места, а тези, насочени към възрастни в неравностойно положение – 13, с капацитет 188 места. По Национална програма „Заетост и обучение на хора с увреждания” е осигурена заетост на 3 лица с увреждания за срок от 24 месеца по проект с период на изпълнение от 18 октомври 2016 г. до 17 октомври 2018 г.\r\nАнна ЛОЗАНОВА", "date": "2017.12.16", "title": "Венци Пасков, зам.-кмет на Видин: 43 лични и 49 социални асистенти и 20 домашни помощници са назначени в общината"}
{"url": "http://www.focus-news.net/news/2017/12/16/2467941/ria-novosti-rusiya-prizova-sasht-kam-dialog-sas-severna-koreya.html", "text": "Заместник-министърът на външните работи на Русия Сергей Рябков заяви, че страната му призовава САЩ и Северна Корея да започнат диалог, който да позволи да се изведе ситуацията от настоящето ѝ крайно опасно състояние, предава РИА Новости.\r\n„Само откритост в диалога от страна на Пхенян и Вашингтон, взаимната сдържаност и стремежът да се изработи отправна точка за дипломатически крачки напред могат да позволят ситуацията да се изведе от своето крайно опасно състояние“, заяви Рябков.  Виктор Турмаков", "date": "2017.12.16", "title": "РИА Новости: Русия призова САЩ към диалог със Северна Корея"}
{"url": "http://www.focus-news.net/news/2017/12/16/2467942/prezidentat-rumen-radev-nyama-da-izbarzvam-sas-sezirane-na-konstitutsionniya-sad-za-moratoriuma-za-novi-lekarstva-ako-tozi-akt-mozhe-da-se-revizira.html", "text": "Няма да избързвам със сезиране на Конституционния съд за мораториума за нови лекарства. Това каза президентът Румен Радев в предаването „Годината на Дарик“ по „Дарик Радио“ По повод предложението на управляващите мораториумът за плащане на нови лекарства от НЗОК да отпадне само за такива, които са въведени в 1/3 от страните в ЕС президентът коментира: „За мен това преди всичко е морален въпрос, въпрос на човещина, на гарантиране на конституционните права на всеки един български гражданин“. „Говорих с много специалисти, експерти, политици – и в дясно, и в ляво, с хора от парламента, хора с голям стаж като лекари точно в тази специфична материя и мога да ви кажа, че не е сериозно, когато имаме бюджет за здравеопазване от порядъка на 4,7 млрд. лева, да не могат да се балансират едни 25 млн. лева. Тук не говорим за чисти финансови сметки. Въпросът е морален, за елементарни права по конституция“, допълни още държавният глава. \r\n„Ако министърът на здравеопазването до сега е свикнал да борави само с числа, трябва да се научи да мисли за хората. Това се иска от него също и основно“, допълни президентът Радев. „Изобщо не ме интересуват фармацевтичните компании. Мен ме интересуват българските граждани. И един български гражданин да има ощетен от това, че му се отнема възможност той да бъде излекуван, от това, че му се отнема надежда, аз ще го защитавам. Защото той има права по българската конституция. Министър вместо да се вторачва толкова усърдно кой протестира пред парламента, да се вторачи в проблемите на министерството, които са много. Ние очакваме от този министър решения. Очакваме затягане на финансовата дисциплина, по-голям контрол, ефективност на здравеопазването и достъпност за всеки български гражданин. Да не си бърка ролите – той е наблюдател на протестите пред парламента. Затова има други хора. Нека той си гледа министерството“, заяви още държавният глава. По думите му Кирил Ананиев е наистина добър бюджетар и никой не може да го оспори. „Аз съм изключително доволен от неговата дейност. Изказванията му не променят отношението ми, но той трябва да разбере, че няма време. Той трябва да се пренастрои. Да, това е един човек, който цял живот се е занимавал с числа и иска да ги върже. Сега той трябва да се занимава с човешки съдби. Има голяма разлика. Тук е въпрос на подход, на мироглед и той трябва да се пренастройва. Ако не го направи, това означава, че вече е стъпил с единия крак на пързалката за министри на здравеопазването“, коментира още президентът Радев. \r\nПо отношение на това дали след отпадането на ветото върху мораториума, ще сезира Конституционния съд той посочи: „Не искам да избързвам с такава мярка. Правителството в лицето на премиера Борисов, вчера заяви, че е склонно за преразглеждане, аз няма да бързам. Ако може да се ревизира този акт, който беше  извършен, със структурирането на бюджета по такъв начин, трябва да дадем шанс“. По думите на Радев това обаче поражда други проблеми, които вече се усещат. „Механизмът, по който ще стане е важен, защото България е парламентарна република и парламентът е най-висшия политически органи, най- важната институция и той си каза тежката дума. Всички тези 126 народни представители, които гласуваха „за“ закона си казаха думата. Как ще бъдат обърнати? Тук трябва да се замислим. В една парламентарна република парламентът контролира правителството, а не обратното. Тук е един от проблемите на българската политическа действителност – достатъчно ефективни механизми ли имаме за разделение на властите и граждански контрол?“, отбеляза още президентът. \r\nСпоред него думата на следващата година трябва да е справедливост. „Каквото и да бъде едно общество, ако в него няма справедливост, то е обречено на непрекъснато напрежение, проблеми и неудовлетворение. Затова е много важно и се надявам, че през следващата година ние ще направим решителна крачка по посока на справедливостта“, каза президентът Радев.", "date": "2017.12.16", "title": "Президентът Румен Радев: Няма да избързвам със сезиране на Конституционния съд за мораториума за нови лекарства, ако този акт може да се ревизира"}
{"url": "http://www.focus-news.net/news/2017/12/16/2467943/pregled-na-mezhdunarodnite-novini-do-13-chasa-agentsiya-fokus.html", "text": "Европейската комисия прие закон, изискващ система за проследяване на тютюневите изделия, за да се бори контрабандата и укриването на данъци.\r\nПравозащитните групи бяха притеснени, че системата няма да бъде независима, но Комисията заяви в официално свое заявление, че тя ще бъде напълно „в ръцете на националните власти, а не на тези на тютюневата индустрия“. \r\n***  Министър-председателят на Гърция Алексис Ципрас заяви, че обсъжданията за начините по които мюфтиите ще бъдат назначавани „са открити“, но че не са въпрос от гръцко-турските отношения, а зависят от гражданите на Гърция, изповядващи исляма.\r\n„Дебатът по въпроса започна преди време в правителството и сега трябва да стане публичен“, заяви Ципрас. „Обсъждането трябва да въвлече гражданите-мюсюлмани и да се проведе така, че съответното законодателство да бъде прието“, допълни той.\r\nКоментарите му следват думите на министъра на образованието и религиозните въпроси Костас Гавроглу, който заяви, че правителството може да проучи искането на турския президент Реджеп Тайип Ердоган мюсюлманското малцинство в северозападната част на Гърция да назначава своите религиозни водачи вместо държавата. На свой ред външният министър Никос Кодзиас бе категоричен, че „ние не обсъждаме подобни неща“. \r\n***Руският Център за помирението на враждуващите страни в Сирия съобщава, позовавайки се на завръщащи се по домовете си бежанци, че инструктори от САЩ подготвят в тренировъчен център в бежански лагер ново въоръжено формирование, наричано „Нова сирийска армия“.\r\n„Въпреки заявленията от американска страна за безусловната привързаност към унищожаването на терористичната групировка „Ислямска държава“ международната коалиция продължава да си взаимодейства с остатъците от терористите на територията на Сирия. Под ръководството на американски инструктори от специалните части от групи бойци в тренировъчен център в бежански лагер се създава ново въоръжено формирование, наименувано „Нова сирийска армия“. Според завръщащите се у домовете си бежанци, след завършването на курса на подготовка, създаваните формирования ще бъдат прехвърлени в южната част на Сирия за борба със сирийските правителствени войски“, пише в официално съобщение на подчинения на министерството на отбраната на Русия Център. \r\nЦентърът за помиряването смята, че международната коалиция начело със САЩ вече повече от половин година използва за подготовката на терористи бежанския лагер, намиращ се на около 20 км. североизточно от град Джиср аш Шадади в провинция Ел Хасеке. В момента в него, по данни на Центъра, се намират около 750 бойци, като ядрото им е съставено от 400 терористи от „Ислямска държава“. Министерството на отбраната припомня, че именно тези членове на групировката „при поддръжката на САЩ безпрепятствено излизат от град Ракка през октомври 2016 г.“\r\n***  Министърът на отбраната на САЩ Джеймс Матис заяви, че не вижда причини да се засилват военните позиции спрямо Иран. Това се случва ден след като постоянният представител на САЩ в ООН Ники Хейли обвини Техеран, че подкрепя бунтовниците-хути в Йемен.\r\nНа въпрос дали смята, че действията на Иран изискват ответна реакция от САЩ, Матис заяви, че „поне военно, не“. „Това е причината реакцията да бе на Ники Хейли, а не на някой от генералите ни“, допълни той. „Усилията да се разкрие пред света какво крои Иран са дипломатически“, смята той.\r\nСъщевременно министърът разкритикува Иран заради това, че подкрепя режима на Башар Асад в Сирия „въпреки, че той избива собствените си хора в индустриален мащаб“ и заради това, че подкрепя ливанската шиитска групировка „Хизбулла“. „Това, което Иран прави е незаконно, допринася за смъртта на невинни“, допълни той. \r\n„Да се разкрие какво прави Иран е здравословно за международната общност, за да знае какво става“, убеден е Матис. \r\n*** Повечето от пожарите в американския щат Калифорния са овладени, но най-голямото огнище, наричано от пожарникарите „Томас“ все още гори.\r\nВ петък следобед (местно време) огнището се е разпростирало на площ от над 100 хил. хектара. В гасенето на пожара са ангажирани 8,300 пожарникари, над хиляда пожарни коли, 32 хеликоптера и 78 булдозера. \r\nСпоред данни на местните власти, това е четвъртият най-голям пожар в историята на щата, който до момента е коствал почти 90 милиона долара. \r\n„Това нещо е с дължина почти 100 километра и широчина 60 километра“, това е разкрил Тим Чавес, част от калифорнийски екип за следене на пожарите. Същевременно в края на седмицата силните ветрове, пречещи на пожарникарите се очаква да започнат отново, заради което някои експерти изразиха мнението, че огънят ще бъде напълно потушен чак през януари. Събота е 11-ят ден от избухването на стихията. \r\n***  Най-малко трима души са загинали след земетресението с магнитуд 6,5 по скалата на Рихтер край индонезийския остров Ява, предаде  AFP.\r\nВластите съобщават за 62-годишен мъж в град Циамис и 80-годишна жена в град Пекалонган, които са загинали, след като къщите, в които стоят се срутват. 34-годишна жена от град Йогиакарта е загинала, след като е скочила от прозорец на дома си. \r\nБлизо 900 къщи са повредени, както и общински сгради в западната и централната част на Ява. \r\n***", "date": "2017.12.16", "title": "Преглед на международните новини до 13 часа /Агенция “Фокус”/"}
{"url": "http://www.focus-news.net/news/2017/12/16/2467944/veliko-tarnovo-vavezhda-se-vremenna-organizatsiya-na-dvizhenieto-vav-vrazka-s-izlachvane-na-audio-vizualen-spektakal-tsarevgrad-tarnov-zvuk-i-svetlina.html", "text": "Въвежда се временна организация на движението на днес, както и на 23 и 30 декември, съобщиха от пресцентъра на Община Велико Търново. Във връзка с излъчвания на Аудио-визуален спектакъл „Царевград Търнов – звук и светлина” в тези дни за времето от 17.45 до 18.30 часа за движение на МПС ще бъдат затворени Площад „Цар Асен I”, както и прилежащите улици „Иван Вазов”, Никола пиколо и „Климент Охридски”.", "date": "2017.12.16", "title": "Велико Търново: Въвежда се временна организация на движението във връзка с излъчване на Аудио-визуален спектакъл „Царевград Търнов – звук и светлина”"}
{"url": "http://www.focus-news.net/news/2017/12/16/2467945/d-r-decho-dechev-umbal-sveti-ivan-rilski-nyama-da-ima-nito-edna-grupa-bolni-bez-dostap-do-terapiya-otgovaryashta-na-vsichki-evropeyski-iziskvaniya.html", "text": "Няма да има нито една група болни без достъп до терапия, напълно отговаряща на всички европейски изисквания. Това каза в интервю за седмичното обзорно предаване „Метроном“ на Радио „Фокус“ д-р Дечо Дечев, изпълнителен директор на Университетска многопрофилна болница за активно лечение „Свети Иван Рилски“ по повод мораториума за нови лекарства и терапии за следващата година и състоянието на здравната ни система. Като основен проблем през 2017 г. д-р Дечев изтъкна слабостта на НЗОК в кадровия потенциал, довел до срив в цялата здравна система. „На всеки 10 нови продукта, които са пуснати на пазара, не повече от 2 притежават действително ново качество терапия в групата, в която са. Самите потребители се насочват към по-скъпото лечение, което в много случаи е с по-ниска или в най-добрия случай – еднаква ефективност, в сравнение с по-евтините терапии. Ако искаме достъпа до все повече лекарства, медицински изделия, консумативи и болнична помощ да бъде разширен, трябва да се увеличи приходната част на този бюджет. Трябва да ни е пределно ясно и че средствата за този достъп трябва да се отделят от нас. Според мен правилният ход е Министерството на здравеопазването, а не НЗОК да поема лечението на болни с по-редки заболявания. Единственият здравен фонд, който имаме в момента, според мен трябва да покрива заболявания на по-големи групи болни“, коментира д-р Дечо Дечев. Той окачестви протестите срещу мораториума за нови лекарства и нови терапии като преекспонирани. Д-р Дечев уточни, че те по-скоро представляват опити на т.нар. иновативни фирми да прокарат за пореден път амбицията си да увеличат средствата за препаратите, които те произвеждат.", "date": "2017.12.16", "title": "Д-р Дечо Дечев, УМБАЛ „Свети Иван Рилски“: Няма да има нито една група болни без достъп до терапия, отговаряща на всички европейски изисквания"}
{"url": "http://www.focus-news.net/news/2017/12/16/2467946/yakovova-sv-liturgiya-shte-bade-otsluzhena-v-nedelyata-na-sv-praottsi-v-stolichniya-hram-sv-sv-kiril-i-metodiy.html", "text": "С благословението на Негово Светейшество Софийския митрополит и Български патриарх Неофит на 17 декември – Неделя на св. Праотци, в столичния храм „Св. Св. Кирил и Методий” (на Женския пазар) ще бъде отслужена св. Божествена Иаковова Литургия (Яковова), предаде репортер на Агенция „Фокус”. Според традицията в Българската православна църква тази богослужба се извършва два пъти в годината: на 23 октомври, когато се чества паметта на св. ап. Иаков, брат Господен по плът и в Неделя на св. Праотци по време на Рождественския пост. Началото е от 9.00 часа. \r\nНикола ПЕТКОВ", "date": "2017.12.16", "title": "Яковова св. Литургия ще бъде отслужена в Неделята на св. Праотци в столичния храм „Св. св. Кирил и Методий”"}
{"url": "http://www.focus-news.net/news/2017/12/16/2467947/georgi-yordanov-bsp-taguvam-che-v-momenta-balgarite-pokazvat-svoeto-otritsanie-kam-vsichki-a-ne-kam-vsichki-bez-bsp.html", "text": "Тъгувам, че в момента българите показват своето отрицание към „всички“, а не към „всички без БСП“. Това каза бившият министър на културата Георги Йорданов по време на конференция на тема „Лявото: вчера, днес и утре“, посветена на 126 години от създаването Софийската градска организация и 150 години от рождението на Георги Кирков, предаде репортер на Агенция „Фокус“. Участниците в дискусията се обединиха около неговата теза, че трябва да се работи по отделяне на БСП в очите на българските граждани от лошите настроения към всички останали партии.\r\nДоц. Йорданов уточни, че умните хора са полезни за средите, в които действат, или за обществата, които ръководят, ако умеят да изведат преди всичко поука от предишните си грешки. „Неслучайно в Англия е въведен учебник за пораженията на страната. Неслучайно след обесването на Левски всички са се разтичали при Иван Арабаджията – символът на българския морал, и го попитали: „Бай Иване, а сега накъде?“ Той казал: „Забравяйте какво е било и гледайте напред“. А това означава да се действа активно за отвоюване на социалните права и социалните придобивки на гражданите. Това ще помогне на нашата партия да бъде изключена от всички други, които сега са обект на отрицание от хората. Тъгувам, че в момента се казва „всички“, а не „всички без БСП“, каза още той и обясни, че oще Ботев е развил обръщението „другари“ като най-свидно между тези, които изповядват една вяра. \r\nПо време на дискусията проф. Искра  Баева, преподавател по нова и съвременна история в Историческия факултет на СУ „Св. Климент Охридски”, отговори на два въпроса – откъде идват левите и накъде отиват. „От къде идваме? Идваме от комунизма. Защото нашата партия е наследничка на онази, която тръгва по пътя на комунизма. Къде се намираме в момента? Ние сме в социалдемокрацията, към която дълго и мъчително се стремяхме – искахме да напуснем идеята на комунизма и да достигнем до социалдемокрацията. Но какво виждаме сега? Безпътица, обърканост, изчезване на социалдемократични партии. Очевидно състоянието, в което се намираме, е кризисно и нашият проблем е не толкова как да продължим да се доказваме като социалдемократическа партия, а накъде вървим – не само ние, а накъде върви светът и какъв е шансът това бъдеще да бъде по-добро за по-големия брой от хората. Отговорът на този въпрос зависи от това дали бихме могли да заложим занапред на по-добра социална сигурност и икономическа ефективност“, коментира проф. Баева.\r\nНародният представител от „БСП  за България“ проф. Румен Гечев изказа своята позиция, че за да се подобри положението в България, повече средства трябва да се отделят за образование и наука. „Ние изоставаме 7-8 пъти от средните показатели на Европейския съюз по този показател и повече от 10 пъти от страните в челната десетка на света по трудова способност. България се движи в обратна посока на това, което правят страните в Европа и извън нея, за да реализират по-голяма социална справедливост –а  тя е по-близо до принципите на социализма, отколкото до дивия капитализъм“, каза още той и коментира, че в момента България се намира в ситуация като от вица, в който коментаторът на олимпийското състезание от плуване обяснил на зрителите, че само българският състезател плува на обратно в своя коридор, за да може да изпъква на камерите. „България в момента плува срещу течението“, завърши проф. Гечев.\r\nЦветилена СИМЕОНОВА", "date": "2017.12.16", "title": "Георги Йорданов, БСП: Тъгувам, че в момента българите показват своето отрицание към „всички“, а не към „всички без БСП“"}
{"url": "http://www.focus-news.net/news/2017/12/16/2467948/prezidentat-rumen-radev-yasno-e-che-nyama-da-stane-lesno-priemaneto-ni-v-shengen-tryabva-da-prodalzhavame-da-se-borim-za-tova.html", "text": "Ясно е, че няма да стане лесно приемането ни в Шенген – трябва да продължаваме да се борим за това. Това каза президентът Румен Радев в предаването „Годината на Дарик” на „Дарик Радио”. „Това е огромна несправедливост и дискриминация. Това открито съм го каза пред всички лидери на Съвета на ЕС. От 2011 години сме покрили всички технически критерии. Оттук нататък след края на играта се появяват някакви политически критерии „харесвам – не харесва” от няколко държави. Аз съм им го казвал в очите с много ясни аргументи и те са ги приели”, посочи Румен Радев. Той се надява България да бъде приета в Шенгенското пространство. \r\nНа световната среща за борба с климатичните промени в Париж Радев е говорил с премиера на Холандия, който има своите аргументи спрямо България: обвързване на членството ни в Шенген с Механизма за сътрудничество и проверка, в областта „Правосъдие”, в областта „Антикорупция”. „Ясно е, че няма да стане лесно и ние трябва да продължаваме да се борим… Трябва да продължим да убеждаваме тези държави, че тук става въпрос за технически критерии. Но в същото време ние трябва да правим всичко възможно да си изчистим проблемите вътре и да нямаме такъв механизъм и да имаме ефективна, а не фективна борба с корупцията, за да ни повярват най-сетне”, каза още президентът.\r\nВ интервюто бе засегната и темата с подписването на СЕТА (търговското и икономическо споразумение между ЕС и Канада). „Управляващите нямат идея изобщо за какво става въпрос на тези съвети. Не знам поради какви причини, може би езикова бариера или нещо друго. Но СЕТА се гласува от Съвета на Европа през октомври 2016 г, а тогава участие от българска страна е взел премиерът. Край – оттогава Съветът на Европа приключва и повече не се занимава. Ако не се лъжа през февруари 2017 г. ЕП прие и той СЕТА. През март имаше съвет, в който участвах. Той касаеше разработването на проект за Римската декларация и покрай нея приемане на други политически декларации. Изобщо не е гласуван СЕТА. Съветът на Европа приветства, че ЕП е гласувал СЕТА. Това е. Този документ не беше приет, защото тогава беше казусът Доналд Туск и за неговата кандидатура и поради тази причина въздържането на Полша нямаше той как да бъде приет, защото Полша беше против. Разбирате ли, тук става въпрос за абсолютно невежество и спекулации”, обясни президентът. \r\nНа коментар на водещия, че се търси начин държавният глава да бъде уязвен дали не говори едно в България по време на кампаниите, а друго – навън, Румен Радев каза: „Нека не се спекулира. Нека един да дойде и да ми каже кога аз съм вдигал ръка или съм се подписал за СЕТА – няма такъв случай. Те подписаха за СЕТА, те вдигнаха ръчичка”. В тази връзка президентът е сезирал Конституционния съд.", "date": "2017.12.16", "title": "Президентът Румен Радев: Ясно е, че няма да стане лесно приемането ни в Шенген – трябва да продължаваме да се борим за това"}
{"url": "http://www.focus-news.net/news/2017/12/16/2467949/ria-novosti-spored-ruski-senator-sasht-podgotvyat-novi-teroristi-v-siriya-za-da-protivodeystvat-na-rusiya.html", "text": "Според първия заместник-председател на комисията по отбрана на Съвета на Руската федерация Франц Клинцевич подготовката на новите въоръжени формирования в сирийската провинция Ел Хасеке под ръководството на американски инструктори се провежда за противодействие на Русия, която САЩ смятат за свой основен геополитически противник, предава РИА Новости.\r\nПо-рано руският Център за примирието на враждуващите страни в Сирия съобщи, че новата въоръжена организация „Нова сирийска армия“ се създава в бежански лагер в провинцията Ел Хасеке под ръководството на американски инструктори. \r\n„Практически същото правеха американците и през 80-те години на миналия век, по време на войната в Афганистан, готвейки терористи и изправяйки ги срещу СССР. Съдейки по всичко, времето за САЩ е спряло. Днешна Русия, както и Съветския съюз преди 30 години, са смятани от тях за основен геополитически противник, за борбата с който всички средства са добри“, заяви Клинцевич. Според сенатора президентът на САЩ Доналд Тръмп по-скоро се опитва да избягва крайни форми на противостоене.\r\n„Но той явно не може да преобърне американската политическа система. Подготовката на терористи от американски инструктори продължава“, допълни той.  Виктор Турмаков", "date": "2017.12.16", "title": "РИА Новости: Според руски сенатор САЩ подготвят нови терористи в Сирия, за да противодействат на Русия"}
{"url": "http://www.focus-news.net/news/2017/12/16/2467950/blagoevgrad-raznoobrazni-atelieta-zapochnaha-rabota-v-ramkite-na-detski-koleden-panair.html", "text": "Разнообразни ателиета започнаха работа в рамките на Детски коледен панаир, който се провежда в Благоевград, предаде репортер на Радио „Фокус“ – Пирин. Инициативата в Младежкия дом в града се организира от Община Благоевград и фондация „Easy Art”. В рамките на днешния и утрешния ден деца и родители от града ще творят различни коледни мотиви, част от които ще бъдат изложени в Коледен базар, който ще отвори врати на 27 декември. \r\nАтелиетата, които са на разположение на жителите и гостите на Благоевград са най-различни, като сред тях има такива за изработка на коледни свещи, атрактивни коледни играчки от естествена вълна, както и красиви елхи от хартия и други материали. Също така има ателие за коледни сладки.  \r\nВ програмата са включени още и архитектурна работилница, ателие за снежни човеци, 3D картички и преспапиета. Краят на събитието ще бъде отбелязано с разбиване на празнична пинята под формата на елен.\r\nЛивия НИНОВА", "date": "2017.12.16", "title": "Благоевград: Разнообразни ателиета започнаха работа в рамките на Детски коледен панаир"}
{"url": "http://www.focus-news.net/news/2017/12/16/2467951/tass-vanshnite-ministri-na-rusiya-i-na-frantsiya-obsadiha-situatsiyata-v-siriya.html", "text": "Министърът на външните работи на Русия Сергей Лавров проведе телефонен разговор със своя френски колега Жан-Ив льо Дриан, по време на която двамата са обсъдили ситуацията в Сирия и графика на предстоящите двустранни контакти, предаде  ТАСС.\r\n„Министрите си свериха часовника по широк спектър двустранни въпроси, обсъдиха графика на политическите контакти в предстоящия период. В рамките на разгледаните международни въпроси особено внимание бе отделено на развитието на ситуацията в Сирия“, пише в официално заявление на МВнР на Русия. \r\nОтбелязва се, че разговорът се е състоял по инициативата на Франция.  Виктор Турмаков", "date": "2017.12.16", "title": "ТАСС: Външните министри на Русия и на Франция обсъдиха ситуацията в Сирия"}
{"url": "http://www.focus-news.net/news/2017/12/16/2467952/evrodeputatat-ot-gerbenp-emil-radev-podkrepi-natsionalen-istoricheski-konkurs-posveten-na-vasil-levski.html", "text": "Евродепутатът от ГЕРБ/ЕНП Емил Радев подкрепи Националния исторически конкурс на тема: „180 години от рождението на Васил Левски – 180 години безсмъртие”, съобщиха от пресцентъра на ГЕРБ. Събитието, което беше организирано от Първа езикова гимназия и Регионалното управление на образованието във Варна, се проведе под патронажа на кмета Иван Портних. \r\nЕмил Радев е сред дарителите, съдействали за осигуряването на наградите за отличените участници в конкурса за есета, доклади, драматизации, индивидуални и хорови изпълнения, презентации и видеофилми. По инициатива на евродепутата всеки от участниците в клуба по история на Първа езикова гимназия получи книгата „Левски: другото име на свободата”, чийто автор е историкът проф. Пламен Павлов. Под ръководството на Нели Димова клубът е събрал 20 ученици, увлечени от историята. На тях бе присъдена наградата за цялостно представяне на живота и дейността на Васил Левски чрез участие в конкурси и дискусии, чрез часове по родолюбие, както и телевизионни и радиопредавания. \r\nТържествената церемония по награждаването на победителите в конкурса, посветен на Васил Левски, се състоя в пленарната зала на община Варна. Домакини на събитието бяха началникът на РУО д-р Венцеслава Генова и директорът на Първа езикова гимназия Веселин Василев. Сред гостите на церемонията бяха представители на Министерството на образованието и науката, община Варна, Регионалния исторически музей в морската столица, обществени организации, учители и ученици. \r\nЕмил Радев, който е възпитаник на Първа езикова гимназия, подкрепи родолюбивата инициатива и пожела на участниците да бъдат здрави и да пазят заветите на Апостола на българската свобода.\r\n2017-а бе обявена за Година на Левски, а Националният исторически конкурс „180 години от рождението на Васил Левски – 180 години безсмъртие” е част от програмата със събития в знак на почит и признателност към величавото дело и подвига на Апостола.", "date": "2017.12.16", "title": "Евродепутатът от ГЕРБ/ЕНП Емил Радев подкрепи национален исторически конкурс, посветен на Васил Левски"}
{"url": "http://www.focus-news.net/news/2017/12/16/2467953/hristo-smolenov-ekspert-po-antiterorizam-2017-shte-se-zapomni-kato-godinata-na-poleviya-razgrom-na-islyamska-darzhava.html", "text": "2017 ще се запомни като годината на полевия разгром на „Ислямска държава”. Това каза в седмичното обзорно предаване „Метроном” на Радио „Фокус” експертът по антитероризъм Христо Смоленов. Второ поколение терористична организация след „Ал Кайда” губи голямата битка за територия и петролни кладенци, констатира Смоленов. Експертът определи тероризма като вирус и предупреди, че въпреки загубите той все още не е отстранен. „Той ще се модифицира, той ще се промени и този смисъл бих казал, че опасността от вируса на тероризма е много по-голяма от известните ни болестотворни вируси от биологията. Този „вирус”, може би, подлежи на инженерни промени някъде в някоя лаборатория. Играта с тероризма винаги има и отрицателна, обратна връзка”, коментира той. Христо Смоленов допълни, че съществува възможност тези, които са се заигравали с тероризма, да се окажат жертви на „собствения си флирт с ужаса и самонарастващия терор”.", "date": "2017.12.16", "title": "Христо Смоленов, експерт по антитероризъм: 2017 ще се запомни като годината на полевия разгром на „Ислямска държава”"}
{"url": "http://www.focus-news.net/news/2017/12/16/2467954/dobrich-bez-narusheniya-preminava-denyat-za-razmisal-v-obshtina-general-toshevo-predi-referenduma-za-dobiva-na-priroden-gaz.html", "text": "Без нарушения преминава денят за размисъл в Община Генерал Тошево преди референдума за добива на природен газ, който ще се проведе в неделя. Това съобщи за Агенция „Фокус“ Милена Петрова, зам.-председател на Общинската избирателна комисия (ОИК) в Генерал Тошево. Въпросът на референдума е: „Против ли сте Община Генерал Тошево чрез Общинския съвет или кмета на Общината да одобрява устройствени планове, определящи територии за проучване, добив, преработка на следните подземни богатства: нефт, природен газ, твърди горива, минни отпадъци?“ Гласуването ще се проведе от 7.00 до 20.00 часа. Бюлетинът съдържа два възможни отговора – „ДА“ и „НЕ“. Избирателят може да отбележи желания отговор с „Х“ или „V”. 47 са избирателните секции на територията на Община Генерал Тошево. Възможно е упражняване на глас с подвижна избирателна кутия, като предварително се подаде заявление за това.", "date": "2017.12.16", "title": "Добрич: Без нарушения преминава денят за размисъл в Община Генерал Тошево преди референдума за добива на природен газ"}
{"url": "http://www.focus-news.net/news/2017/12/16/2467955/otets-angel-angelov-rozhdestvo-hristovo-e-apoteoz-na-bozhiyata-lyubov.html", "text": "Рождество Христово e апотеоз на божията любов. Това каза  за в седмичното обзорно предаване „Метроном“ на  Радио „Фокус“ предстоятелят на храм \"Св. София“ отец Ангел Ангелов за предстоящите светли дни. И определи святата нощ като интимен празник. „В този ден идва самия Господ като смирения младенец, поставен в яслите и от тук нататък той ще направи онова спасително действие, което ще ни възвиси и ще въздигне човешката природа и ще я постави отдясно на Бога. Бог в тази нощ ни дава надеждата, упованието и реалността да живеем във вечност. Един вярващ човек е добрият човек, а добротата винаги ще надделее. Обичайте един другиго, така както Бог обикна нас. Живейте в онова постоянство на чудото, защото то е реално, то е всекидневие, стига да имате силата на вярата“, пожела отец Ангелов. \r\nПредстоятелят на храм \"Св. София“  уточни, че Рождество Христово още от IV-ти век е част от църковния календар като един от най-светлите празници. Но определи като най-голямата заплаха за християнството  равнодушието и усета за материалното, които заличават радостта на човек да е духовен.", "date": "2017.12.16", "title": "Отец Ангел Ангелов: Рождество Христово e апотеоз на божията любов"}
{"url": "http://www.focus-news.net/news/2017/12/16/2467956/premierat-boyko-borisov-dumite-na-2017-godina-za-men-sa-mir-i-balkani.html", "text": "Думите на 2017 година за мен са \"мир\" и \"Балкани\". Това каза премиерът Бойко Борисов по време на обзорното политическо предаване „Годината“ по Дарик радио.  По думите му Договорът с Македония е ключов за Балканите. Македония се намира на такова място, че засяга всички държави около себе си. \"15 минути, след като със Заев подписахме договора, и Могерини, и Туск изказаха подкрепата си за него, защото всички знаят какво значи това\", заяви премиерът.\r\nБорисов подчерта, че България пази най-добре шенгенските граници на Европа. \"Но само заедно с Турция и с Гърция може да работим добре на границите ни. Тези над 3 милиона мигранти в Турция трябва да останат близо до родните си места, а не да тръгнат към Европа\", подчерта Бойко Борисов.", "date": "2017.12.16", "title": "Премиерът Бойко Борисов: Думите на 2017 година за мен са \"мир\" и \"Балкани\""}
{"url": "http://www.focus-news.net/news/2017/12/16/2467957/the-guardian-2000-godini-po-kasno-rimskite-vlasti-reabilitiraha-ovidiy.html", "text": "2000 години след като император Август го заточва в дълбоката провинция, римският поет Овидий е реабилитиран. Градският съвет на Рим единодушно одобри документ, предложен от популистката партия „Движение пет звезди“, за да „поправи сериозната грешка“ срещу Овидий, смятан за тримата основни в латинската литература редом до Вергилий и Хораций , пише   The Guardian.\r\nНай-добре познат със своя 15-томен епос „Метаморфози“, Публий Овидий е заточен в град Томи (днешен Констанца в Румъния) на Черно море през осма година след новата ера по заповед на императора .Той остава там до смъртта си си десет години по-късно.  Учените смятат, че изгнанието му е предизвикано от неговата еротична поезия, смятана за скандална и от това, че не демонстрира уважение към Август.\r\n Основно право на творците е да се изразяват свободно“, заяви заместник-кметът на Рим Лука Бергамо. „Овидий е един от най-великите поети в историята на човечеството, а и реалните причини императорът да го заточи никога не са споменавани в историческите извори“, допълни той. \r\nПрез 2008 г. Флоренция също издаде амнистия на родения в града велик ренесансов поет Данте Алигери, който е изгонен от него през 1302 г.  Виктор Турмаков", "date": "2017.12.16", "title": "The Guardian: 2000 години по-късно: римските власти реабилитираха Овидий"}
{"url": "http://www.focus-news.net/news/2017/12/16/2467958/stara-zagora-praznik-na-pelina-se-provede-v-zmeyovo.html", "text": "Пелинът, който змейовци правят, няма конкуренция у нас. Пожелавам да бъде показан и в Европа. Това каза Иванка Сотирова, зам.-кмет на Община Стара Загора при откриването на Единадесетия Празник на пелина в старозагорското село Змейово, съобщиха от пресцентъра на Общината. „Такива празници са начин да съхраним традициите и да ги предаваме на поколенията. Това е най-хубавият празник не само в Змейово, но и в цялата страна”, допълни Сотирова \r\nПразникът се организира от Община Стара Загора, кметството на Змейово и местното читалище „Пробуда 1928”.\r\nНачалото с пушечен изстрел даде кметът на селото и производител на пелин Стоян Трифонов. „Чест е за мен да видя тук толкова шарено множество на мегдана. Искам да успеем да докараме празника до 110 години, отколкото се прави пелин в Змейово. Следващата година празникът ще е национален. Идеята на производителите е, той да бъде в два дни и да се веселим на воля”, съобщи кметът.\r\nСтотици любители на ароматния еликсир се събраха на площада в селото. Там местни производители предлагаха бял и червен пелин, направен с любов по тайна рецепта. Не липсваха и скари с кюфтета и пържоли, за да замезват мераклиите да опитат от класното питие. Всички гости бяха посрещани с хляб и сол и подканяни да опитат от прочутия змейовски пелин. Площадът често се огласяше от изстрели на черешово топче, пушки и пищови, с които участници в Клуба за историческо оръжие „Поп Минчо Кънчев” от Стара Загора и техни колеги от дружествата „Традиция” в Нова Загора и Ямбол, създаваха автентична хайдушка атмосфера. \r\nТричленно жури, оглавявано от Светлана Славова, собственик на винарска изба „Александра естейт”, трябва да оцени най-доборото от общо 22 проби с пелин от местни производители, между които и четири жени. Награда за победителя е 225 литрова френска дъбова бъчва.\r\nВ програмата на празника се включиха фолклорни групи от Стара Загора, Нова Загора, раднево, Ямбол, Калитиново, Юлиево и Тракия, както и старозагорският оркестър „Липите”.\r\nМестни жени пък представиха традиционна българска къща, където се предеше и пееше, а сръчни домакини правеха катми на сач, с които черпеха гостите.", "date": "2017.12.16", "title": "Стара Загора: Празник на пелина се проведе в Змейово"}
{"url": "http://www.focus-news.net/news/2017/12/16/2467959/plovdiv-na-29-yanuari-shte-badat-nagradeni-pobeditelite-v-petiya-natsionalen-poetichen-konkurs-nazdravitsa-za-lyubovta-na-obshtina-asenovgrad.html", "text": "На 29 януари ще бъдат обявени и наградени победителите в Петия национален поетичен конкурс „Наздравица за любовта” на Община Асеновград. Това каза за Радио „Фокус“ – Пловдив Даниела Костова, главен експерт в отдел „Култура” на Общината. Тържествената церемония ще се проведе от 17.30 часа в Градската библиотека „Паисий Хилендарски”. „Ние организираме изключително хубаво тържество на самото награждаване, за да може както поетите, така и гостите на награждаването да се почувстват наистина като на празник на поезията и виното. Разбира се, всичко това е придружено и с чаша хубав станимашки мавруд. Където има хубаво вино, има и хубава поезия”, подчерта Костова. \r\nТя посочи, че както всяка година от провеждането на конкурса се запазват в тайна членовете на експертното жури, което ще оцени получените творби. „Журито ще бъде обявено след 12 януари. По-добре е да не бъде атакувано от никого дотогава“, каза Костова.\r\nПървоначално името на конкурса е било различно. „Един от нашите изтъкнати поети, след кратко мислене, просто каза: „Защо да не бъде „Наздравица за любовта“. Все пак Асеновград се слави и с хубавото вино, плюс това конкурсът действително се провежда като съпътстващ традиционния конкурс „Най-добро домашно вино”. И така си остана името – „Наздравица за любовта“, коментира Костова.\r\nТя подчерта, че всички разходи за участието в конкурса за любовна лирика, дневни и пътни разходи за престоя в Асеновград, са за сметка на самите участници.\r\nТони МИХАЙЛОВ", "date": "2017.12.16", "title": "Пловдив: На 29 януари ще бъдат наградени победителите в Петия национален поетичен конкурс „Наздравица за любовта” на Община Асеновград"}
{"url": "http://www.focus-news.net/news/2017/12/16/2467960/the-daily-mail-horst-zeehofer-e-preizbran-za-predsedatel-na-bavarskata-partiya-hss.html", "text": "Баварската партия Християн-социален съюз, която е партньор на канцлера Ангела Меркел, преизбра своя председател Хорст Зеехофер, пише   The Daily Mail.\r\nЗеехофер е преизбран с гласовете на 83,7%  на делегатите. Това е най-ниският резултат, отбелязван от него, откакто спечели първите си избори за партиен лидер през 2008 г. \r\nЗеехофер е под натиск, откакто ХСС получи слаби резултати по време на септемврийските парламентарни избори. Той получи едва 38,8% от гласовете в Бавария, с 10,5% по-малко в сравнение с 2013 г. По-рано този месец той отстъпи поста си като министър-председател на Бавария в полза на по-младия Маркус Сойдер, но остана партиен лидер. Виктор Турмаков", "date": "2017.12.16", "title": "The Daily Mail: Хорст Зеехофер е преизбран за председател на баварската партия ХСС"}
{"url": "http://www.focus-news.net/news/2017/12/16/2467961/pazardzhik-25-sportisti-vav-velingrad-byaha-nagradeni-za-visoki-sportni-postizheniya-2017.html", "text": "Церемонията „Спортни постижения 2017”, организирана от Община Велинград, се проведе в Туристически информационен център, съобщиха за Радио „Фокус” – Пазарджик от Общината. Тържеството бе открито от кмета на Община Велинград д-р Костадин Коев, който поздрави спортистите за постигнатите им успехи през изминалата година и им пожела още по-високи отличия през 2018 година. Общо осем клуба номинираха своите най-изявени състезатели за 2017 година. Двадесет и пет представители на шест вида спорт: футбол, волейбол, плуване, спортни танци, ски бягане и бойни изкуства получиха плакети. \r\nЦеремонията по награждаването придоби още по-празничен характер с изпълнението на шестте млади саксофонисти от Център за подкрепа за личностно развитие Общински детски комплекс с ръководител Катерина Мирчева, с песента на  Калина Десподска от вокална школа „Звънче” и спортните танците на децата от клуб „Импулс“\r\nСветлана ЕЛЕНКИНА", "date": "2017.12.16", "title": "Пазарджик: 25 спортисти във Велинград бяха наградени за високи „Спортни постижения 2017”"}
{"url": "http://www.focus-news.net/news/2017/12/16/2467962/yordan-yordanov-kmet-na-dobrich-vazstanovyavaneto-na-tristranniya-savet-za-satrudnichestvo-e-sred-nay-vazhnite-postizheniya-na-obshtinata-v-poslednite-godini.html", "text": "Възстановяването на тристранния съвет за сътрудничество е сред най-важните постижения на Община Добрич в последните години. Това каза в интервю за седмичното обзорно предаване „Метроном“ по Радио \"Фокус\" кметът на Добрич Йордан Йорданов по повод връчената му награда от синдиката на българските учители в категория „Най-добро социално партниране с община и кмет“. Той обясни, че съветът не е изпълнявал функциите си през последните 12 години. Именно затова ролята му днес е толкова съществена и позволява да се търсят решения по най-наболелите проблеми. „На второ място успяхме да оптимизираме административния капацитет на детските градини; да обединим административния капацитет, без да освободим нито един човек. По този начин постигнахме 15-процентното увеличение, което беше заложено. Тук е моментът да уточня, че не всички общини успяха да го постигнат, много важен елемент“, каза още Йордан Йорданов. Той допълни, че като друг безспорен успех на Община Добрич, трябва да се отчете и допълнителното заплащане на хората, които заместват в детските градини. „За първи път от десет години насам служителите във всички социални сектори получават без забавяния съответните финансови възнаграждения“, каза още кметът.", "date": "2017.12.16", "title": "Йордан Йорданов, кмет на Добрич: Възстановяването на тристранния съвет за сътрудничество е сред най-важните постижения на Общината в последните години"}
{"url": "http://www.focus-news.net/news/2017/12/16/2467963/daniela-kostova-obshtina-asenovgrad-ezhegodno-se-otchita-zasilen-interes-za-uchastie-v-poetichniya-konkurs-za-lyubovna-lirika-nazdravitsa-za-lyubovta.html", "text": "Ежегодно се отчита засилен интерес за участие в поетичния конкурс за любовна лирика „Наздравица за любовта“, който организира Община Асеновград. Това каза за Радио „Фокус“ – Пловдив Даниела Костова, главен експерт в отдел „Култура“ на Общината. По думите й Националният поетичен конкурс за любовна лирика „Наздравица за любовта” се провежда за пета поредна година в град Асеновград като част от събитията е конкурсът „Най-добро домашно вино“. „Регламентът остава същия и тази година, както досега. Наградният фонд също остава непроменен – първа награда е 500 лева, втора награда – 400 лева, а за поетът, класиран на трето място, наградата е 300 лева. Предвидили сме още две поощрения от по 100 лева, както и награда за най-успешно представил се поет от Асеновград – там наградата е 200 лева. Конкурсът е анонимен. В него могат да участват автори от цялата страна. Единственото условие е да са навършили 18 години. В конкурса всеки автор може да участва с до три свои стихотворения. Творбите трябва да бъдат предоставени на хартиен носител и копирани в три екземпляра. Не трябва да са подписани, по тях не трябва има някакви знаци и символи, тоест творбите да бъдат без каквото и да е обозначение за авторство. Стихотворенията се поставят в голям пощенски плик“, обясни Даниела Костова. Тя посочи, че творците от Асеновград прилагат четири екземпляра, за да могат да участват както в общата класация, така и в селекцията за най-добър автор на Асеновград.\r\n„На сайта на Община Асеновград сме публикували декларация за авторство по образец. Тя се попълва от всеки един кандидат и се слага в малък плик, а той вече в големия. В тази декларация се попълват трите имена, адрес, дата на раждане, телефон за връзка и имейл. Другото ни условие е представените творби и декларацията да бъдат написани на компютър или на пишеща машина, за да може всичко да бъде четливо и съответно прочетено. Творбите трябва да са на български език, да не са публикувани в печатни или интернет издания към момента на обявяване на конкурса. Ако някой не изпълни тези условия, съответно не може да го допуснем до самото участие в конкурса „Наздравица за любовта“, коментира Костова. Творби се приемат в Община Асеновград до 12 януари 2018 година. Адресът, на който трябва да се изпращат творбите, е: гр. Асеновград 4230, Община Асеновград, площад „Акад. Николай Хайтов” № 9, направление „Култура”.\r\nДаниела Костова добави, че в Община Асеновград пристигат много красиви стихотворения. „Някои не са точно по темата „Наздравица за любовта“, но въпреки всичко пак е поезия и е изключително хубава“, допълни тя.\r\nТони МИХАЙЛОВ", "date": "2017.12.16", "title": "Даниела Костова, Община Асеновград: Ежегодно се отчита засилен интерес за участие в поетичния конкурс за любовна лирика „Наздравица за любовта“"}
{"url": "http://www.focus-news.net/news/2017/12/16/2467964/pazardzhik-nad-8-000-lv-sa-sabrani-v-ramkite-na-blagotvoritelna-kampaniya-za-podobryavane-dostapa-i-usloviyata-v-tsentara-za-postradali-ot-nasilie-v-peshtera.html", "text": "Благотворителната кампания за набиране на средства за подобряване достъпа и условията в Кризисния център за лица и деца, пострадали от насилие – Пещера събра 8 905 лв. до този момент, съобщи за Радио „Фокус“ – Пазарджик Димитър Русинов, председател на Фонд за превенция на престъпността – ИГА. Кампанията ще продължи до окончателното събиране на необходимата сума от 30 000 лв., която ще се използва за изграждане на асансьор за достъп до услугата.\r\nСветлана ЕЛЕНКИНА", "date": "2017.12.16", "title": "Пазарджик: Над 8 000 лв. са събрани в рамките на благотворителна кампания за подобряване достъпа и условията в центъра за пострадали от насилие в Пещера"}
{"url": "http://www.focus-news.net/news/2017/12/16/2467965/ekspertat-po-antiterorizam-hristo-smolenov-balgariya-ima-istorichesko-i-moralno-pravo-da-iziskva-sazdavaneto-na-edinna-evropeyska-agentsiya-za-antiterorizam.html", "text": "България има историческо и морално право да изисква създаването на Единна европейска агенция за антитероризъм, защото от 35 години осъществява профилактика срещу радикализацията, водеща към тероризъм. Това каза в предаването „Метроном“ на Радио „Фокус“ експертът по антитероризъм Христо Смоленов. “Народът ни е изстрадал това равновесие и толерантния подход към другите, който позволява обществото ни да бъде кохерентно. Ние през 80-те години изстрадахме първия удар на модерния тероризъм срещу европейски общества. Съумяхме да прекъснем порочния кръг, който всеки тероризъм се опитва да зацикли и отприщи, а именно терор-възмездие-още по-голям терор. Ние това не допуснахме да се случи в България, а ударът срещу нас беше и преди Чечня, и преди Босна“, уточни  Христо Смоленов. Той допълни, че имаме и историческото право да поставим въпроса за нов модел за превенция на радикализацията и предлаганата Единна европейска агенция за антитероризъм трябва да се изгражда с такава профилактична функция. Експертът допълни, че профилактиката не трябва да има военен или полицейски характер, а трябва да засяга, както икономически мерки, социално-психологически въздействия, така и обезсилване пропагандни клетки.", "date": "2017.12.16", "title": "Експертът по антитероризъм Христо Смоленов: България има историческо и морално право да изисква създаването на Единна европейска агенция за антитероризъм"}
{"url": "http://www.focus-news.net/news/2017/12/16/2467966/new-york-daily-news-desetki-hilyadi-dushi-izpratiha-rumanskiya-kral-mihay-parvi.html", "text": "Десетки хиляди румънци и голям брой европейски монарси и благородници почетоха за последен път румънския крал Михай Първи, който ще бъде  погребан с държавни почести, предава  New York Daily News.\r\nМихай, който управлява страната до 1947 г. умря на 5 декември в Швейцария. Ковчегът с тялото на монарха бе изложен за поклонение в голямата зала на Кралския дворец в Букурещ, като на службата присъстваха принцът на Уелс Чарлз, шведският крал Карл  XVI Густав, бившият крал на Испания Хуан Карлос,  бившият цар на България Симеон Сакскобургготски, великият херцог на Люксембург Анри, както и румънският президент Клаус Йоханис. Службата бе водена от румънския патриарх Даниел. \r\nТялото на Михай Първи ще бъде отнесено в централния румънски  Куртя де Арджеш, където е погребана и неговата съпруга Ана, която почина миналата година.  Виктор Турмаков", "date": "2017.12.16", "title": "New York Daily News: Десетки хиляди души изпратиха  румънския крал Михай Първи"}
{"url": "http://www.focus-news.net/news/2017/12/16/2467967/plovdiv-zapochva-23-tiyat-festival-na-balgarskoto-dokumentalno-i-animatsionno-kino-zlaten-riton.html", "text": "Започва 23-тият Фестивал на българското документално и анимационно кино „Златен ритон” в Пловдив. Това съобщиха за Радио „Фокус” – Пловдив от дирекция „Култура и културно наследство” в Общината. Откриването на събитието е от 18.30 часа днес в Дома на киното на ул. „Гладстон”, като на официалната церемония ще бъдат представени два филма: анимационният „Сляпата Вайша”, който беше номиниран за наградите „Оскар” за късометражен филм, както и документалната продукция „Монолог”, посветена на 75-годишнината на актьора Стефан Данаилов.\r\nОбщо 90 филма ще участват в програмата на фестивала. 63 от тях ще се състезават в двете конкурсни програми: за документално и анимационно кино. По статут петчленното жури на фестивала присъжда две големи награди „Златен ритон” за най-добър документален и анимационен филм, специална награда на журито, награда за най-добър режисьор, за най-добър художник-постановчик, награда за дебют, наградата на Община Пловдив и до две грамоти за конкретни предложения. Фестивалът ще покаже и 27 анимационни филма, сред които рекордният брой от девет дебюта, както и филми на утвърдени автори в анимационното ни кино. 36 са документалните филма в конкурса, шест от тях са дебютни. Сред конкурсните филми има и три копродукции. Програмата за новаторски и експериментални продукции „Открити хоризонти” включва 27 филма, сред които документални филми за Кирил и Методий, Петър Стоянов и Георги Марков.\r\nОт дирекция „Култура и културно наследство” към Общината припомниха, че последното издание на фестивала е било през 2015 година, като поради тази причина сега ще бъдат представени още повече филми от обикновено. Фестивалът ще продължи до 22 декември.\r\nТони МИХАЙЛОВ", "date": "2017.12.16", "title": "Пловдив: Започва 23-тият Фестивал на българското документално и анимационно кино „Златен ритон”"}
{"url": "http://www.focus-news.net/news/2017/12/16/2467968/georgi-georgiev-obshtina-petrich-podgotvili-sme-mnogo-sportni-sastezaniya-do-kraya-na-godinata-v-koito-uchastie-shte-vzemat-stotitsi-detsa-ot-tsyalata-strana.html", "text": "Много и разнообразни спортни събития ще се проведат в Община Петрич до края на месец декември. Това каза за Радио „Фокус“ – Пирин Георги Георгиев, експерт в отдел „Спорт“ към Общината. По думите му като цяло последният месец от годината за Общината е изпълнен със спортни прояви. „Още днес започваме с Ден на леката атлетика, в който участие вземат около 350 деца от цяла България. Също така провеждаме футболен турнир за деца, родени през 2006, 2007 и 2008 години. Имаме и традиционен спортен коледен турнир, който се провежда в две седмици. Подготвили сме много спортни състезания, в които участие ще вземат стотици деца от цялата страна“, каза още Георгиев. Той апелира към всички жители и гости на Петрич през този месец да посетят различните спортни събития, за да се уверят сами в добрите спортни традиции, които Община Петрич е установила, а и за да подкрепят децата и спортистите по време на различните надпревари.\r\nЛивия НИНОВА", "date": "2017.12.16", "title": "Георги Георгиев, Община Петрич: Подготвили сме много спортни състезания до края на годината, в които участие ще вземат стотици деца от цялата страна"}
{"url": "http://www.focus-news.net/news/2017/12/16/2467969/reuters-hartvig-loyger-e-opredelen-za-nov-ministar-na-finansite-na-avstriya.html", "text": "Новият канцлер на Австрия Себастиян Курц обяви Хартвиг Лойгер за нов министър на финансите на страната, предава  Reuters.\r\n52-годишншят Лойгер е директор на австрийското разклонение на застрахователната компания „Уника“.\r\n По-рано днес Курц представи коалиционното споразумение пред президента Александер Фон дер Белен.  Виктор Турмаков", "date": "2017.12.16", "title": "Reuters: Хартвиг Лойгер е определен за нов министър на финансите на Австрия"}
{"url": "http://www.focus-news.net/news/2017/12/16/2467970/plovdiv-ochakva-se-prez-proletta-na-2018-godina-da-zavarshi-remontat-na-manastira-sv-petka-muldavska-kray-asenovgrad.html", "text": "Очаква се през пролетта на 2018 година да завърши ремонтът на манастира „Св. Петка Мулдавска” край Асеновград. Това каза за Радио „Фокус“ – Пловдив игуменката на манастира монахиня Юлита. По думите й грубият строеж вече е направен. „В момента се измазват помещенията отдолу. Другата седмица като стане студено вероятно ще се приключи и напролет работата ще продължи. Покривът е покрит, дограмата е сложена. Напролет предстоят вече фини и довършителни дейности“, обясни монахиня Юлита. Тя разказа, че по предание манастирът е възникнал през 14-ти век, по време на Второто българско царство. След това е бил опожарен от османските нашественици. Съграден е отново от сливенски хайдутин, който бил и неговия първи игумен. През 17-ти век е опожарен за втори път от чепинските потурнаци, когато става потурчването на Родопите. „Горял е трети път от кърджалийските орди през 1793 година, когато са вилнели в района на Асеновград. Четвърти път е горял от пожар през 1821 година, а пети път – на 3 октомври 2010 година. 7 години по-късно правителството на Бойко Борисов отпусна средства за  възстановяване на изгорялото крило“, посочи монахиня Юлита.\r\nИгуменката на Мулдавския манастир „Св. Петка“ припомни, че на 3 октомври 2010 година през нощта искра от късо съединение в осветително тяло се оказва причина за възникване на пожара. Пламъците обхващат източната му част, а след това двуетажната сграда се свлича напълно.\r\nТони МИХАЙЛОВ", "date": "2017.12.16", "title": "Пловдив: Очаква се през пролетта на 2018 година да завърши ремонтът на манастира „Св. Петка Мулдавска” край Асеновград"}
{"url": "http://www.focus-news.net/news/2017/12/16/2467971/veliko-tarnovo-zashtitena-zona-s-ime-goren-boaz-iskat-zhitelite-na-selo-novo-selo.html", "text": "Да се обяви нова защитена зона с името „Горен Боаз” искат жителите на великотърновското село Ново село. Това съобщи за Радио „Фокус” – Велико Търново кметът на населеното място Христо Христов. Той отбеляза, че в момента се събира подписка в подкрепа на предложението и се оформя документацията, която ще бъде внесена в Министерство на околната среда и водите до края на годината. Теренът е с площ 577 дка, от които близо 300 са държавна собственост, 100 – общинска, а 200 – на частни лица. Местността е проучване в продължение на година от екип спелеолози и еколози от ТД „Академик” и Пещерен клуб „Дервент”. Христов обясни, че тя се намира по поречието на средното течение на река Негованка. Реката е карстова, като е запазена в естеството си състояние. Липсват всякаква хидромелиоративни съоръжения: бентове, прагове, баражи и други. В района има пещери, скални навеси и няколко малки водопада. Еколозите са открили защитени растителни видове, сред които снежното и елвезиевото кокиче, вписани в Червената книга, както и значителни находища от червен божур и есенно ботурче. Открит е защитен вид бухал. \r\n„Нашата идея за създаване на защитена зона е от много отдавна. Желанието ни е да развием екоземеделие и екотуризъм в региона с помощта на различни европейски програми, а наличието на такава зона дава допълнителни точки на кандидатстващия. Целта ни е да повишим интереса към населеното място и да увеличим инвестициите“, посочи Христо Христов. Той посочи, че вероятно процедурата по обявяването на местността за защитена ще продължи приблизително шест месеца.\r\nНадежда КРЪСТЕВА", "date": "2017.12.16", "title": "Велико Търново: Защитена зона с име „Горен Боаз” искат жителите на село Ново село"}
{"url": "http://www.focus-news.net/news/2017/12/16/2467972/regnum-vladimir-putin-blagodari-na-voennite-pazili-go-po-vreme-na-poseshtenieto-mu-v-siriya.html", "text": "Руският президент Владимир Путин благодари на военните, които са предоставили сигурността му по време на неговото посещение от 11 декември в авиобазата \"Хмеймим\" в Сирия, предава Regnum.\r\nРуското министерство на отбраната съобщава, че Путин благодари на всички военнослужещи, гарантирали сигурността му в Сирия. Виктор Турмаков", "date": "2017.12.16", "title": "Regnum: Владимир Путин благодари на военните, пазили го по време на посещението му в Сирия"}
{"url": "http://www.focus-news.net/news/2017/12/16/2467973/premierat-boyko-borisov-s-dve-ratse-sam-za-vtori-lift-na-bansko-spazvayki-se-zakonat.html", "text": "С две ръце съм „за“ втори лифт на Банско, спазвайки се законът. Това каза премиерът Бойко Борисов по време на обзорното политическо предаване „Годината“ по Дарик радио.\r\nВъв връзка с това дали премиерът се е видял с Валери Симеонов по темата за концесията в Банско, Борисов заяви: „Не съм се виждал с Валери Симеонов, защото ме нямаше. Имаме министър на екологията, на който сме възложили да направи така, че да стане ясно за хората какво е редно да се направи. Факт е, че 2001 година е подписан такъв договор, който има фактически грешки. Ако има текст, в който пише, че МС  разрешава, потвърждава, одобрява втори лифт на Банско,  ние ще вземем такова решение“, заяви премиерът. Борисов заяви, че е с две ръце е за втори лифт, спазвайки се закона, но и да са спокойни еколозите, че „Планът за управление на Пирин няма да включва един хотел повече, без да се отреже нито един бор, ако се отреже, то да се засадят още 1 000 нови“.  \r\nСпоред Борисов политик на годината е Томислав Дончев. „Искам просто да дам своята оценка за неговата работа. Цветанов е бил много пъти, да чуе сега и Дончев, че неговата работа се забелязва не само от мен и партията, но и от много други хора“, каза Борисов.", "date": "2017.12.16", "title": "Премиерът Бойко Борисов: С две ръце съм „за“ втори лифт на Банско, спазвайки се законът"}
{"url": "http://www.focus-news.net/news/2017/12/16/2467974/ministar-kiril-ananiev-ministerstvo-na-zdraveopazvaneto-shte-osiguryava-molekulite-za-onkobolni-na-koito-ne-mozhe-da-pomogne-nikakvo-drugo-lekarstvo.html", "text": "Министерство на здравеопазването ще осигурява молекулите за онкоболни, на които не може да помогне никакво друго лекарство и не са включени в бюджета на НЗОК. Това каза здравният министър Кирил Ананиев по време на обзорното политическо предаване „Годината“ по Дарик радио. Водещият на предаването разговаряше по телефона  с премиера Бойко Борисов. По време на разговора стана ясно, че министър-председателя е със здравният министър. Относно мораториума за плащане на нови лекарства от НЗОК и ще отпадне ли, тъй като премиерът е заявил, че е готов да се преразгледа само ако молекулите се употребяват в 1/3 от държавите от ЕС, а Цветан Цветанов е казал, че от 32 предложени нови молекули за 2018 г. 8 са били въведени в 11 страни,  Борисов даде думата на здравния министър Кирил Ананиев. „За пореден път искам да уточним, че това не е мораториум, а временна едногодишна мярка за финансово стабилизиране на бюджета на НЗОК“, коментира Ананиев. По думите му Министерство на здравеопазването ще осигурява молекулите за онкоболни, на които не може да помогне никакво друго лекарство и не са включени в бюджета на НЗОК. „За целта ще се сформира специализирана лекарска комисия в Министерство на здравеопазването, която ще решава за всеки отделен случай. Условието за 1/3 държави остава за всеки случай, но решенията ще се вземат от специализирана комисия лекари. Няма да оставим един български пациент, който да не бъде лекуван“, заяви той.\r\n От своя страна Бойко Борисов заяви, че няма да има проблем с финансовото осигуряване на новите лекарства за нуждаещите се. „Искам да успокоя хората, наблюдаваме процеса, за всички ще се погрижим“, каза още той. По думите му, ако има проблем, мярката нещо не работи добре ще се даде в парламента.", "date": "2017.12.16", "title": "Министър Кирил Ананиев: Министерство на здравеопазването ще осигурява молекулите за онкоболни, на които не може да помогне никакво друго лекарство"}
{"url": "http://www.focus-news.net/news/2017/12/16/2467975/premierat-boyko-borisov-zashto-bsp-iskat-vot-na-nedoverie-tochno-prez-yanuari-tova-li-e-gradivnata-opozitsiya.html", "text": "Да ми каже някой, че сме си загубили човешкия образ, като ние правим всичко за хората. Това каза премиерът Бойко Борисов в предаването „Годината на Дарик“ по „Дарик Радио“. В отговор на въпрос защо Гърция, която е сочена за страна с лоши икономически показатели, може да си позволи да изплаща между 250 и 900 евро бонуси за Коледа, а българското правителство може да отдели едва 40 лева, и то само за някои пенсионери, премиерът коментира: „Ако не бяхме платили 1,2 млрд. лева за американските централи, 1,3 млрд. лева за „Белене“, преди това 3,7 млрд. лева за КТБ или общо над 6-7 млрд. лева да ги раздадем за пенсии и заплати, Гърция щеше да ни изглежда като пенсионерска организация“. „Защо имаме такава слаба памет, питам? Близо 7 млрд. лева нашето правителство разплати стари борчове. Я си представете от тези пари да извадим 3 млрд. лева да дадем за пенсионерите, да извадим 2 млрд. лева за армията, половин млрд. лева за МВР. Как щеше да изглежда България? И тези хора ми поискаха оставка вчера“, коментира Борисов. „Защо искат да счупят държавата? Защо искат точно през януари, когато комисията и парламентът ще заседават, да са вотовете, защо не ги направиха декември, като са толкова принципни? Това ли беше градивната опозиция? Това ли е, което слушахме от декларации от г-жа Нинова, че те били за европейското председателство, имали приоритети? Тези хора говорят, че били градивна опозиция“, каза още премиерът. \r\n„Винаги съм казвал, че не сме идеални, че може по-добре. Винаги нещо е могло да ги направим по-рано“, посочи той, като допълни, че приоритет на правителството са инвестициите в образование, в иновации, в инфраструктурата, която да присъедини България към всички балкански и европейски държави и в здравеопазването. „Заел съм се с няколко важни неща, надявам се да ги свършим“, допълни Борисов. Според него думата за следващата година трябва да бъде просперитет. „Да има напредък, да има спокойствие, по-високи доходи и това, което очакват българите да го направим“, каза още премиерът.", "date": "2017.12.16", "title": "Премиерът Бойко Борисов: Защо БСП искат вот на недоверие точно през януари - това ли е градивната опозиция"}
{"url": "http://www.focus-news.net/news/2017/12/16/2467976/veliko-tarnovo-audio-vizualen-spektakal-tsarevgrad-tarnov-zvuk-i-svetlina-shte-bade-izlachen-bezplatno.html", "text": "Аудио-визуален спектакъл „Царевград Търнов – Звук и светлина“ ще бъде излъчен безплатно.  Това съобщиха от пресцентъра на Общинската туристическа агенция „Царевград Търнов“. Общо пет безплатни излъчвания през месец декември подарява Oбщина Велико Търново и Общинската агенция по туризъм „Царевград Търнов“ по повод празниците.\r\nПрограмата ще може да се наблюдава безплатно на 23 декември, на Коледа – 25 декември, както и на 30 декември. Излъчванията са с начален час 18.00 и могат да се гледат от площад „Цар Асен I“ пред крепостта Царевец.\r\nОбщинската туристическа агенция „Царевград Търнов“ предлага възможност в същите дни Аудио-визуалният спектакъл „Звук и светлина“ да бъде наблюдаван с чаша вино от ВИП площадката на ул. „Никола Пиколо“ на преференциална цена от 20 лева. Билетите за деца са 10 лева.\r\nПредварителни заявки и билети в Туристически информационен център на ул. „Христо Ботев“№5  във Велико Търново и онлайн на www. www.soundandlight.bg.", "date": "2017.12.16", "title": "Велико Търново: Аудио-визуален спектакъл „Царевград Търнов – Звук и светлина“ ще бъде излъчен безплатно"}
{"url": "http://www.focus-news.net/news/2017/12/16/2467977/interfaks-ruskite-kosmonavti-na-mezhdunarodnata-kosmicheska-stantsiya-shte-mogat-da-glasuvat-na-prezidentskite-izbori-v-stranata-si.html", "text": "Руските космонавти на Международната космическа станция ще гласуват на президентските избори в страната си на 18 март 2018 г. чрез представител на земята по закрит канал за връзка, предава Интерфакс.\r\n„Вече съм гласувал от космоса. Представител на избирателната комисия специално ще пристигне в Центъра за управление на полетите. В Космоса ще получим бюлетина. После наше доверено лице ще ни обясни процедурата за гласуване, ще преминем в отделен модел на станцията, където ще се установи отделна закрита линия“, заяви командирът на пилотирания кораб „Съюз МС-97“, който утре ще се изстреля към МКС, Антон Шкаплеров.\r\nСлед това довереното лице ще помоли космонавтите да посочат предпочетения си кандидат и ще пусне бюлетината на земята. \r\n„Ние сме съзнателни руски граждани, ще участваме на изборите“, добави космонавтът.  Виктор Турмаков", "date": "2017.12.16", "title": "Интерфакс: Руските космонавти на Международната космическа станция ще могат да гласуват на президентските избори в страната си"}
{"url": "http://www.focus-news.net/news/2017/12/16/2467978/emsc-zemetresenie-s-magnitud-38-e-registrirano-v-yugoiztochna-turtsiya.html", "text": "Земетресение с магнитуд 3,8 по скалата на Рихтер е регистрирано в турската югоизточна провинция Газиантеп, показва справка на интернет страницата на Европейския средиземноморски сеизмологичен център.\r\nЗеметресението е регистрирано на 46 км. североизточно от град Газиантеп в 11:39 часа местно време (10:39 българско време) на дълбочина от 2 км. \r\nНяма данни за жертви и разрушения.  Виктор Турмаков", "date": "2017.12.16", "title": "EMSC: Земетресение с магнитуд 3,8 е регистрирано в Югоизточна Турция"}
{"url": "http://www.focus-news.net/news/2017/12/16/2467979/plovdiv-izgotven-e-proekt-za-renovirane-na-skrivalishteto-na-vasil-levski-v-muldavskiya-manastir-svpetka.html", "text": "Изготвен е проект за реновиране на скривалището на Васил Левски в Мулдавския манастир „Св. Петка“. Това каза за Радио „Фокус“ – Пловдив игуменката на манастира монахиня Юлита. По думите й инициативата е на асеновградски граждани, които са ангажирали двама архитекти да предложат решение за възстановяване на залата, водеща до скривалището, както и самото скривалище на Апостола на свободата. „Трябва да се импрегнират дървените сводове и въобще дървените части в залата. Необходимо е да се направи под, защото сега е кал, също отвън да се постави дренаж, за да не влиза вода. По пътеката към скривалището вероятно ще се направи калдъръм, за да не се стъпва в кал. А самото скривалище няма да претърпи толкова промени, освен обработване на камъка, за да не падат мазилки. Намесата ще е съвсем деликатна и ще се запази автентичността“, обясни монахиня Юлита. Тя добави, че в залата ще се поставят пейки, мултимедия, мултимедийни екрани и платна за прожекции на филми. Ще се монтират също витрини, предвижда се и работа по осветлението. „Всички промени и иновации са насочени предимно към децата. Желанието на гражданите е децата им да идват тук на часове по история, по вероучение, по родолюбие и да могат чрез мултимедията да се запознават на място с това, което са съградили нашите предци и с това, което трябва да знаем като българи. Така ще е много интересно за децата да учат уроците си, а не да им бъде скучно в училище“, коментира игуменката на Мулдавския манастир „Св. Петка“ край Асеновград монахиня Юлита. Предстои проектът да бъде съгласуван с Пловдивската света митрополия, на чието пряко подчинение е манастира.\r\nТони МИХАЙЛОВ", "date": "2017.12.16", "title": "Пловдив: Изготвен е проект за реновиране на скривалището на Васил Левски в Мулдавския манастир „Св.Петка“"}
{"url": "http://www.focus-news.net/news/2017/12/16/2467980/blagoevgrad-detsata-ot-detska-gradina-4-rosa-v-grada-predstaviha-vazstanovka-na-koledni-narodni-obichai-v-natsionalen-park-rila.html", "text": "Децата от Детска градина № 4 „Роса“ в Благоевград представиха възстановка на коледни народни обичаи в Национален парк „Рила“. Това каза за Радио „Фокус“ – Пирин д-р Стефан Кирилов, Главен експерт „ИОП“, дирекция „БППП“  към Национален парк „Рила“. По думите му подрастващите са били посрещнати лично от директорa на парка Красимир Андонов. „Поводът за посещението на децата е Игнажден и предстоящите коледни празници. След представяне на възстановка на народните обичаи „Полазване“ и „Коледуване“, директорът раздаде подаръци на възпитаниците, участвали в програмата“, каза още д-р Кирилов. Той добави, че в края на посещението, директорът на Национален парк „Рила“ е пожелал на всички присъстващи на празника много здраве, късмет и успехи във всяко начинание през новата 2018 година.", "date": "2017.12.16", "title": "Благоевград: Децата от Детска градина № 4 „Роса“ в града представиха възстановка на коледни народни обичаи в Национален парк „Рила“"}
{"url": "http://www.focus-news.net/news/2017/12/16/2467981/apa-liderite-na-anp-i-partiya-na-svobodata-na-avstriya-informiraha-prezidenta-za-postiganeto-na-koalitsionno-sporazumenie.html", "text": "Лидерът на Австрийската народна партия (АНП) Себастиан Курц и председателят на „Партия на свободата на Австрия“  Хайнц-Кристиан Щрахе информираха държавния глава на страната Александер Ван Дер Белен за успешното приключване на преговорите за съставяне на управляваща коалиция във Виена, предава информационната агенция APA.\r\nРазговорът при закрити врати бе проведен в двореца Хофбург в часовете преди обед в събота. След това австрийският президент обяви, че ще пристъпи към разговори с политиците, предложени за министерските постове. „След това няма да има никакви пречки за съставяне на правителството още следващата седмица“, подчерта Ван Дер Белен. \r\nПрезидентът на Австрия има резерви към черно-синьото правителство, което ще управлява във Виена през следващите четири години, макар в официалното си изявление да избегна умишлено поставянето на оценка за него. През последните седмици обаче той многократно повтаряше, че в интерес на страната е Австрия да бъде в центъра на силен Европейски съюз, а основните човешки права и свободи трябва да са „компас“ на управлението.Тереза Герова", "date": "2017.12.16", "title": "APA: Лидерите на АНП и „Партия на свободата на Австрия“ информираха президента за постигането на коалиционно споразумение"}
{"url": "http://www.focus-news.net/news/2017/12/16/2467982/veliko-tarnovo-19-proyavi-sa-zalozheni-v-kalendarniya-plan-na-td-trapezitsa-1902-za-2018-godina.html", "text": "19 прояви са заложени в календарния план на ТД „Трапезица 1902“ – Велико Търново за 2018 година. Това съобщи за Радио „Фокус“ – Велико Търново Георги Димитров, секретар на Дружеството. Той подчерта, че за всеки месец от годината е предвидено да се проведе събитие. Календарният план започва на 13 януари с традиционния Ден на производителя, който Дружеството организира всяка година съвместно с ПГТ „Д-р Васил Берон“ и Асоциацията на енолозите в България. Предвидени са кулинарен конкурс и дегустация на домашно произведени напитки. Георги Димитров посочи, че най-наситен със събития е месец март, когато ТД „Трапезица 1902“ ще отбележи 116 години от основаването си. В края на месец май ще се състои ХVII – Национален турнир по водно спасяване „Любен Кантарджиев – 2018“. Той се организира съвместно с Областния съвет на БЧК-Велико Търново, Община Велико Търново, ВТУ „Св.Св.Кирил и Методий“ и Плувен клуб „Етър“. На 24 юни отново ще се проведе Еньовден на Ксилифор – „Ден на билките“, който се организира заедно с ПГТ „Д-р Васил Берон“. Георги Димитров съобщи, че в края на месец юни и началото на месец юли Спортният клуб по ориентиране „Трапезица-1954 ще е домакин на европейското първенство. И през 2018 година ще се проведат традиционния пролетен и есенен дял на кампанията „Движи се и победи“. Кампанията ще се организира за 18-та поредна година от РЗИ – Велико Търново, Община Велико Търново, ТД „Трапезица 1902“ и Младежки дом. Тя преминава под егидата на председателя на Великотърновски общински съвет – Венцислав Спирдонов.\r\nНадежда КРЪСТЕВА", "date": "2017.12.16", "title": "Велико Търново: 19 прояви са заложени в календарния план на ТД „Трапезица 1902“ за 2018 година"}
{"url": "http://www.focus-news.net/news/2017/12/16/2467983/anp-i-partiya-na-svobodata-na-avstriya-obyaviha-uspeshnoto-finalizirane-na-pregovorite-za-koalitsiya-obzor.html", "text": "Потенциалният „ямайски“ съюз в Германия може и да е претърпя пълен крах, а новата голяма коалиция в Берлин да е все още под въпрос, но усилията за създаване на правителство в съседна Австрия вървят по мед и масло – два месеца след парламентарните избори в Австрия, консервативната Австрийска народна партия (АНП) постигна съгласие с популистката „Партия на свободата на Австрия“ за съставянето на коалиционно правителство. За успешното финализиране на междупартийните разговори в късните часове на петък информира председателят на АНП и действащ министър на външните работи Себастиан Курц, който получи мандат за формиране на правителството, и лидерът на на „Партия на свободата на Австрия“ – Хайнц-Кристиан Щрахе. \r\nВ часовете преди обед в събота двамата политици информираха държавния глава на страната Александер Ван Дер Белен за успешното приключване на преговорите за съставяне на управляваща коалиция във Виена. Разговорът при закрити врати бе проведен в двореца Хофбург в часовете преди обед в събота. След това австрийският президент обяви, че ще пристъпи към разговори с политиците, предложени за министерските постове. „След това няма да има никакви пречки за съставяне на правителството още следващата седмица“, подчерта Ван Дер Белен. \r\nПрезидентът на Австрия има резерви към черно-синьото правителство, което ще управлява във Виена през следващите четири години, макар в официалното си изявление да избегна умишлено поставянето на оценка за него. През последните седмици обаче той многократно повтаряше, че в интерес на страната е Австрия да бъде в центъра на силен Европейски съюз, а основните човешки права и свободи трябва да са „компас“ на управлението.\r\nЦеремонията по полагането на клетва на Себастиан Курц като нов канцлер на Австрия може да се състои още в понеделник. Тя вероятно ще се проведе на фона на протест, организиран от противници на „Партия на свободата на Австрия“, които не одобряват новото правителство на страната.\r\nИзборите за долната камара на парламента в Австрия бяха проведени на 15 октомври. Като първа политическа сила след гласуването се открои АНП, която събра подкрепата на 31,5% от избирателите. Втора остана Социалдемократическата партия на Австрия с 26,9%, а трета – дясната популистка „Партия на свободата на Австрия“. За нея гласуваха 26% от австрийците. \r\nПреговорите за съставяне на коалиция между АНП на Себастиан Курц и „Партията на свободата на Австрия“ на Хайнц-Кристиан Щрахе започнаха десетина дни след предсрочните парламентарни избори в Австрия.\r\nИ в двете партийни делегации в първия етап на преговорите бяха включени по петима души. Лидерите на АНП и „Партията на свободата на Австрия“ демонстрираха оптимизъм преди началото на разговорите, подчертавайки, че на първо време трябва да бъде съгласувана пътна карта за преговорите през следващите седмици. Междупартийните разговори преминаха гладко, включително и по деликатни теми като национална отбрана, сигурност и политика в областта на убежището. В последните дни стана ясно, че двете партии полагат усилия да ускорят темповете на създаване на коалицията, а работните групи провеждат срещи ежедневно. Тереза Герова", "date": "2017.12.16", "title": "АНП и „Партия на свободата на Австрия“ обявиха успешното финализиране на преговорите за коалиция (ОБЗОР)"}
{"url": "http://www.focus-news.net/news/2017/12/16/2467984/prof-stoyan-marinov-varnenska-turisticheska-kamara-s-10-sa-narasnali-prihodite-ot-turizam-po-chernomorieto.html", "text": "С 10% са нараснали приходите от туризъм по Черноморието през летния сезон тази година спрямо миналата. Това каза в интервю за Радио „Фокус“ – Варна проф. Стоян Маринов, член на Управителния съвет на Варненска туристическа камара. „Анализът на данните за периода от 1 май до 30 септември показва, че се задържахме на гребена на високата вълна, която се получи през 2016 година за дестинация България“, каза проф. Маринов. По думите му броят на леглата в експлоатация е нараснал с 5% за тези месеци, броят за пренощувалите лица е нараснал с 4%, а броят на реализираните нощувки – с 2%. „Тези числа говорят за една по-добра ефективност на туризма през сезон „Лято 2017“. Това означава, че сме реализирали повече приходи от една нощувка и съответно от един пренощувал турист“, допълни проф. Стоян Маринов.\r\nПо негови думи като неблагоприятна тенденция през летния сезон се очертава съкращаването на средния престой на туристите. „За периода от 2000-та година до 2017-та година престоят на българските граждани се е съкратил от 6 нощувки на човек на 5, а при чуждестранните туристи – от 9 нощувки  на 6 нощувки. Това може да бъде обяснено с нарастването на броя на румънските туристи, които са автотуристи и идват за по-кратък престой. От друга страна с нискобюджетните авиокомпании пристигат също неорганизирани туристи, които стоят по-кратко и по тази причина се съкращава и средният престой“, коментира проф. Маринов. Той отбеляза, че другата посока, в която трябва да се работи и която е свързана с неблагоприятна тенденция – това е съкращаването на сезона или по-скоро на заетостта на легловата база през месеците на летния сезон. „Ако през миналата година от 1 май до 30 септември едно легло в експлоатация е било заето 84 дни, то тази година този период е с два дни по-кратък или едно легло е било заето 82 дни. Трябва да работим в посока обръщане на тази тенденция, защото това е неблагоприятен факт“, посочи проф. Стоян Маринов.\r\nМарияна ВАЛЕНТИНОВА", "date": "2017.12.16", "title": "Проф. Стоян Маринов, Варненска туристическа камара: С 10% са нараснали приходите от туризъм по Черноморието"}
{"url": "http://www.focus-news.net/news/2017/12/16/2467985/plyus-info-makedoniya-makedonskite-grazhdani-nastoyaha-s-protest-vlastta-da-se-spravi-sas-zamarsyavaneto-na-vazduha.html", "text": "Стотина граждани на Македония се събраха в събота на протест пред сградата на правителството в Скопие, за да изразят загрижеността си от последиците от замърсяването на града и въздуха, настоявайки властта да наложи мерки за ограничаване му, предава скопската електронна медия „Плюс Инфо“ .\r\n„Трябва да бъдат взети спешни мерки. Мисля, че автомобилите са най-големите замърсители, а правителството трябва да намали движението“, сподели мнението си един от участващите в протеста. \r\n„Докато не се реши проблема със замърсяването ще подкрепяме всички инициативи на майки, бащи, на асоциации, които се застъпват за да се подобри състоянието с краткосрочни, средносрочни и дългосрочни мерки... Смятаме, че трябва да бъде обявено извънредно положение, ако замърсяването е два дни подред над допустимото“, заяви на свой ред Драги Змиянац от организацията „Мегаши“. \r\nПротестът бе обявен и организиран в социалната мрежа „Фейсбук“ под мотото „Излезте за чист въздух\".Тереза Герова", "date": "2017.12.16", "title": "„Плюс Инфо“ (Македония): Македонските граждани настояха с протест властта да се справи със замърсяването на въздуха"}
{"url": "http://www.focus-news.net/news/2017/12/16/2467986/predsedatelyat-na-pg-na-gerb-tsvetan-tsvetanov-napravi-ogled-na-infrastrukturni-obekti-v-kazanlak.html", "text": "Зам.-председателят на ГЕРБ и председател на ПГ на партията Цветан Цветанов направи оглед на инфраструктурни обекти в кв. „Изток“ в Казанлък, където в момента се изпълнява проект „Обновяване на градската среда в град Казанлък\", финансиран с европейски средства, съобщиха от пресцентъра на ПП ГЕРБ. Заедно с Цветанов в инспекцията се включиха и кметът на Казанлък и общински координатор на ГЕРБ Галина Стоянова, народните представители от ГЕРБ-Стара Загора Маноил Манев, Емил Христов и Борис Кърчев, председателят на Младежи ГЕРБ Казанлък и общински съветник Боян Каличков и кметове на различни населени места от областта.\r\nПроектът e предназначен изцяло за кв. \"Изток\" и е на обща стойност 5 655 048,59 лв. От тях 4 806 791.31 лв. са от Европейския фонд за регионално развитие по ОП „Региони в растеж\" 2014-2020 г., а останалите 848 257,28 лв. са осигурени от държавата\r\nОсвен модернизацията на кв. „Изток“, в града се изпълнява и проект „Обновяване на образователната инфраструктура в Община Казанлък\", финансиран също по ОП „Региони в растеж 2014-2020\". Проектът на обща стойност 9 504 532,06 лв. и ще обхване двете детски градини в кв. „Изток“, училищата в градовете Шипка и Крън и тези в селата Овощник и Хаджидимитрово. Освен строително-монтажните работи като въвеждане на мерки за енергийна ефективност, ремонт и изграждане на водопровод и канализационни инсталации, газификация и свързване с градската газоразпределителна мрежа, ще бъде извършен и цялостен монтаж на напълно ново оборудване. \r\nГражданите на квартала благодариха на Цветан Цветанов и на партия ГЕРБ, защото в този район не са правени такива мащабни реконструкции повече от 30 години. Зам.-председателят на ГЕРБ е на посещение в Казанлък по случай 11-ия рожден ден на местната структура на партията.", "date": "2017.12.16", "title": "Председателят на ПГ на ГЕРБ Цветан Цветанов направи оглед на инфраструктурни обекти в Казанлък"}
{"url": "http://www.focus-news.net/news/2017/12/16/2467987/korneliya-ninova-bsp-reshenieto-za-moratorium-varhu-novite-molekuli-e-na-boyko-borisov.html", "text": "Решението за мораториум върху новите молекули е на Бойко Борисов. Това заяви лидерът на БСП Корнелия Нинова в предаването „Годината на Дарик“ по „Дарик Радио“, съобщиха от пресцентъра на БСП. „Ние сме излъчени в парламента и сме  политици, за да представляваме мнението на хората. Как да обясним на онкоболните, че има течове в системата и чак, когато ги спрем, ще мислим за здравето им. Да им кажем, че ще чакат 6 месеца,  защото предстои европредседателството. Ние сме опозиция и когато решим, тогава ще направим вот на недоверие, а Цветанов и Борисов да  гледат тяхната политика”, заяви Нинова. „С какво бихме изненадали европейците като внесем вот на недоверие за корупция? Какво пише в докладите, които всяка година получаваме, какво пише в европейските изследвания?”- попита реторично тя.\r\nЛидерът на левицата заяви, че БСП ще внесе конституционна жалба за мораториума върху новите молекули. Нинова бе категорична, че този случай трябва да влезе в учебниците като пример- как не се прави политика. „Вчера г-н Борисов каза, че ще преосмисли решението си. Това предложение е прието от Министерския съвет и е влязло с неговия подпис”, възмути се тя. Корнелия Нинова припомни, че предложението за мораториума е гласувано шест пъти и от ГЕРБ всеки път са гласували за него. „Изведнъж, след толкова гласувания, те откриват, че има проблем.  БСП, пациентските организации, болни хора им казваха да не го правят, защото убиват човешки същества. Те дори не ни чуха, защото са си самодостатъчни”, каза тя. Председателят на БСП заяви още, че в този случай има отказ на държавата да се грижи за свои граждани, самонадеяност,корупция,пренебрегване на решение на парламента и еднолично вземане на решение от премиера. „Има най-вече демагогия, защото Борисов си изми ръцете с неговите народни представители, защото те не разсъждават и нямат аргументи”, добави още тя.\r\nЛидерът на социалистите каза още, че левицата е искала решението за повишаване на цената на водата да бъде взето след обществено обсъждане. „Има много места в страната, където нашите кметове бяха против такова увеличение и не влязоха във ВиК асоциациите. Нашият кмет в Кресна отказва да влезе във ВиК асоциацията, за да не се увеличи цената на водата. Заради това му се спират европроекти, само, за да го принудят да я вдигне”, обяви Корнелия Нинова.  Тя заяви, че БСП прави политика за доброто на хората, а не заради концесионерите и монополистите. Нинова добави, че в последните седмици, протести против повишението на цената на водата има в цялата страна и хората търсят своите права. „Ние предложихме водни помощи по подобие на енергийните за най-бедните, но управляващите отхвърлиха нашето предложение да се запише в закон и парите да се раздават по определени правила. Тези пари, най-вероятно, ще се раздадат от премиера, за да се направи той отново на спасител”, предположи Нинова.\r\n Председателят на БСП заяви, че антикорупционният закон няма да проработи и от него няма да видим осъден политик. „В него пише, че корупцията не е престъпление, а административно нарушение, което се проверява и се наказва с глоба. Хората, които ще контролират това- ще бъдат избирани от управляващото мнозинство, за да го проверяват, това е нелогично”, обясни Нинова.", "date": "2017.12.16", "title": "Корнелия Нинова, БСП: Решението за мораториум върху новите молекули е на Бойко Борисов"}
{"url": "http://www.focus-news.net/news/2017/12/16/2467988/kurir-makedoniya-burnoto-more-izhvarli-na-plazha-v-dubrovnik-mina-ot-vtorata-svetovna-voyna.html", "text": "Бурен вятър, обхванал Адриатическото крайбрежие на Хърватия, предизвика големи вълни, които изхвърлиха на плажа „Баня“ в популярния сред туристите град Дубровник мина от Втората световна война, съобщава македонското електронно издание „Курир“.\r\nСъгласно представената информация, полицейските служители са обезопасили района, в който е изхвърлена мината. Местното полицейско управление потвърди, че на място са изпратени сапьори, които ще обезвредят мината.\r\nДруги подробности не се съобщават към момента. Тереза Герова", "date": "2017.12.16", "title": "„Курир“ (Македония): Бурното море изхвърли на плажа в Дубровник мина от Втората световна война"}
{"url": "http://www.focus-news.net/news/2017/12/16/2467989/ministar-nikolina-angelkova-provede-rabotna-sreshta-s-direktora-na-profesionalnata-gimnaziya-po-turizam-v-samokov.html", "text": "Министърът на туризма Николина Ангелкова проведе работна среща с директора на Професионалната гимназия по туризъм в Самоков Борислава Хаджийска, съобщиха от пресцентъра на министерството. В учебното заведение се подготвят 250 деца от VII до XII клас и се провеждат стажове на реални работни места в България и чужбина. Полагаме много усилия за поддръжка на материалната си база и модерното образование на младите хора, подчерта Хаджийска. \r\nМинистър Ангелкова изтъкна, че е изключително важно какви хора работят в туризма, защото от техните професионални умения зависят качеството на предлаганите услуги и имиджът на страната ни. Министерството работи по създаването на Център за квалификация и преквалификация на изпълнителски кадри, допълни тя. Той ще е към Министерството на туризма, а подобни школи има в Испания, Португалия и Франция, чийто опит може да е много полезен и у нас. Стартираме пилотна инициатива с Министерството на образованието и науката в тази насока, добави министър Ангелкова. \r\nТя акцентира, че темата за кадрите в туризма остава един от главните приоритети в работата на Министерството на туризма. Основната липса на специалисти в сектора е най-вече за изпълнителските позиции. Създаден бе и Междуведомствен съвет за кадрите в туризма с участието на всички заинтересовани страни, който също съдейства за преодоляване на недостига от достатъчно квалифицирани служители, припомни Николина Ангелкова. \r\nМинистерството ще си сътрудничи с гимназията по туризъм, за да популяризира дейността й. Училището внедрява за първи път не само в община Самоков, но и в София област дуалното обучение чрез работа. То се осъществява на реално работно място във висококатегорийни хотели и ресторанти в Боровец и Самоков. За времето на работа учениците получават възнаграждение. Така те имат възможност да попаднат в реална среда сред професионалисти от бранша.\r\nНа срещата присъства и народният представител от ГЕРБ-София област Валентин Милушев.", "date": "2017.12.16", "title": "Министър Николина Ангелкова проведе работна среща с директора на Професионалната гимназия по туризъм в Самоков"}
{"url": "http://www.focus-news.net/news/2017/12/16/2467990/the-wall-street-journal-otdoyche-bank-e-iziskana-informatsiya-za-tranzaktsii-svarzani-s-maykal-flin.html", "text": "Американските власти са изискали от „Дойче Банк“ информация за транзакции, които вероятно са свързани с бившия съветник на президента Доналд Тръмп за националната сигурност Майкъл Флин или имащи отношение към него структури, съобщава изданието The Wall Street Journal, като се позовава на източници, започнати със случая. Данните са изискани в рамките на разследването, водено от специалния прокурор Робърт Мюлер във връзка с предполагаемата намеса на Руската федерация в президентските избори в САЩ от 2016 г. \r\nВ началото на декември няколко различни медии съобщиха, че представители на „Дойче Банк“ са призовани да дадат свидетелски показания. Публикациите по темата обаче бяха противоречиви. Една от версиите, споменавана от медиите, бе за връзка на германската финансова институция с Доналд Тръмп, както и с бившия шеф на предизборния му щаб Пол Манафорт.\r\nБелият дом отрече слуховете, че лица от американското представителство на „Дойче Банк“ са получили призовки за явяване в съда заради предполагаемата връзка с Тръмп и възможно изпиране на получени от Русия пари през германска банка, припомня изданието.Тереза Герова", "date": "2017.12.16", "title": "The Wall Street Journal: От„Дойче Банк“ е изискана информация за транзакции, свързани с Майкъл Флин"}
{"url": "http://www.focus-news.net/news/2017/12/16/2467991/pazardzhik-lisheni-ot-svoboda-ot-zatvora-v-grada-uchrediha-svoya-tantsova-folklorna-trupa.html", "text": "Лишени от свобода от затвора в Пазарджик учредиха своя танцова фолклорна трупа, която ще бъде част от коледно-новогодишната програма в затвора, съобщи за Радио „Фокус“ – Пазарджик Пенка Попчева, експерт по социалните дейности в пазарджишкия затвор. В нея участват шестима затворника, които вече владеят 10 народни хора, след които ръченица, Дунавско, Чичово, Родопско, Македонско, Еленино, Пайдушко и Радомирско. „За всеки един от танцьорите има осигурена народна носия. Съхраняваме българските традиции и фолклор. Играят с голямо желание и изключителен ентусиазъм. Радвам се, че уплътняват свободното си време смислено. Играят по 2 часа по собствено желание. Много бързо научават народните хора. Недостатък на по-голямата част от тях е, че нямат чувство за такт и ритъм, но пък имат голямо желание да се научат“, уточни Попчева. Тя каза също, че на 21 декември ще има концерт в затворническите общежития от танцовата трупа.\r\nАлбена ЖИЛЕКОВА", "date": "2017.12.16", "title": "Пазарджик: Лишени от свобода от затвора в града учредиха своя танцова фолклорна трупа"}
{"url": "http://www.focus-news.net/news/2017/12/16/2467992/faz-germaniya-protestite-sreshtu-priznavaneto-na-erusalim-za-stolitsa-na-izrael-prodalzhavat.html", "text": "Без сблъсъци и безредици преминава протестът в германския град Франкфурт на Майн, организиран в знак на несъгласие с решението на държавния глава на САЩ Доналд Тръмп да признае Ерусалим за столица на Израел, отбелязва националният ежедневник Die Frankfurter Allgemeine Zeitung.\r\nПо данни на полицията в района на Централната гара в града са се събрали около 500 души – значително по-малко от очакваното. Демонстрацията им се провежда под мотото „За Ерусалим, против решението на Тръмп“. Организаторите очакваха в нея да се включат до около 2,5 хил. души.Тереза Герова", "date": "2017.12.16", "title": "FAZ: Германия – протестите срещу признаването на Ерусалим за столица на Израел продължават"}
{"url": "http://www.focus-news.net/news/2017/12/16/2467993/blagoevgrad-detsata-ot-grada-tvoryat-po-vreme-na-detski-koleden-panair.html", "text": "Първият ден от Детски коледен панаир привлече стотици деца във фоайето на Младежки дом в Благоевград, съобщиха от пресцентъра на Община Благоевград. Инициативата, организирана от Общината и фондация „EASY ART”, с председател Станка Желева, се провежда в рамките на два дни, като финалът ще бъде поставен с разбиване на празнична пинята, към 16:00 часа утре.\r\nВълшебството на Детския коледен панаирен дух се пренася в Благоевград за четвърта поредна година. \r\nВ рамките на панаира, деца, с  помощта на аниматори, майсторят, правят коледни сладкиши, изработват картички, календари и т.н.\r\nЕдна от новостите тази година е ателие за изработка на коледни свещи, като всяко дете може да направи празнична свещ по свой дизайн, в различни цветове и декорации. Освен изработката на свещи, в програмата за първа година влизат атрактивни коледни играчки от естествена вълна, както и красиви елхи от хартия.\r\nСред любимите атракции е и  традиционното ателие за коледни сладки, където децата ще могат да украсят свои кулинарни шедьоври. В програмата са включени още и архитектурна работилница, ателие за снежни човеци, 3D картички и преспапиета.\r\nЧаст от изработените артикули ще бъдат изложени по време на Коледния базар, който отваря врати на 27 декември.", "date": "2017.12.16", "title": "Благоевград: Децата от града творят по време на Детски коледен панаир"}
{"url": "http://www.focus-news.net/news/2017/12/16/2467994/ekathimerini-grupa-ot-32-ma-turski-grazhdani-shte-poiskat-politichesko-ubezhishte-v-gartsiya.html", "text": "Група от 32-ма граждани на Турция, пристигнали на остров Хиос през почивните дни, ще поиска политическо убежище в Гърция, съобщава електронното издание Ekathimerini.\r\nТурската група държавни служители и учители твърдят, че се страхуват от преследване в родината си, след като неуспешният опит за преврат от миналата година доведе след себе си  чистка в държавната администрация и Въоръжените сили.\r\nНяколко дни след напрегнатото посещение на турския президент Реджеп Тайип Ердоган, който поиска екстрадицията на осмината военни офицери, избягали в Гърция след неуспешния преврат, са налице опасения, че искането за убежище от 32-та турци би могло да изостри двустранните отношения.\r\nОколо хиляда турски граждани са кандидатствали за убежище в Гърция от юли 2016 г. насам, припомня изданието.Тереза Герова", "date": "2017.12.16", "title": "Ekathimerini: Група от 32-ма турски граждани ще поискат политическо убежище в Гърция"}
{"url": "http://www.focus-news.net/news/2017/12/16/2467995/tsvetan-tsvetanov-gerb-pravitelstvoto-e-stabilno.html", "text": "Правителството на ГЕРБ и „Обединени патриоти“ е стабилно и ще работи за пълен управленски мандат. Това коментира председателят на парламентарната група на ГЕРБ Цветан Цветанов в обзорното предаване „Годината“ по Дарик радио. Във връзка с медийно участие на вицепремиерът Валери Симеонов, който критикува министър-председателя Бойко Борисов и министъра на туризма Николина Ангелкова заради казуса с втория лифт на Банско, Цветанов заяви, че все още няма решение, не се знае какво ще бъде то и дали ще се изпълни искането на бизнеса за строителството на втори лифт. \r\n„Правителството е стабилно. Преди шест-седем месеца имахме възможност да чуем гласа на хората, те определиха тази коалиция да бъде с 4-годишен мандат. И в момента, разбира се, че напрежението, което би могло да възникне в този 4-годишен мандат, ще даде допълнителна гаранция за стабилността на тази конструкция, в която може би от време на време ще има и определено напрежение“, каза Цветанов.\r\nТой сподели, че е говорил с \"Обединените патриоти\", имал е разговори и с народните представители от НФСБ, както и с Валери Симеонов и смята, че нещата ще бъдат успокоени и ще се нормализират.\r\nВ ефира на Дарик Цветанов обяви, че според него думата на 2017-та е „стабилност“, а политикът за изминалите 12 месеца е българският еврокомисар Мария Габриел. За зам.-председателя на ГЕРБ събитието на година е подписването на договора за добросъседство с Македония.", "date": "2017.12.16", "title": "Цветан Цветанов, ГЕРБ:  Правителството е стабилно"}
{"url": "http://www.focus-news.net/news/2017/12/16/2467996/deutsche-welle-germanskite-spetssluzhbi-preduprezhdavat-za-opasni-islyamisti-sred-zhenite-i-detsata.html", "text": "Германските спецслужби предупреждават, че десетки живеещи във ФРГ жени и непълнолетни лица представляват опасност за сигурността на гражданите и дори имат готовност да извършват терористични нападения, съобщава Deutsche Welle.\r\nКъм настоящия момент за опасни в страната се считат повече от 720 ислямисти, 10% от които са жени и деца под 18-годишна възраст, твърдят източници от спецслужбите.\r\nВ началото на месец декември ръководителят на Федералната агенция за защита на Конституцията Ханс-Георг Маасен предупреди за опасност, произтичаща от радикализирани жени и деца, особено сред тези, завръщащи се от бившите територии, контролирани от близкоизточната терористична групировка „Ислямска държава“. Съгласно думите му, сред децата и подрастващите, посещаващи учебните заведения под властта на джихадистите, има такива, които са се поддали на „промиване на мозъка“ и са радикализирани.\r\n„Жените, които в последните години са живели на територията на халифата, често са радикализирани и се идентифицират с идеологията на „Ислямска държава“, затова с пълно основание може да бъдат определени като джихадисти“, подчерта Маасен. Тереза Герова", "date": "2017.12.16", "title": "Deutsche Welle: Германските спецслужби предупреждават за опасни ислямисти сред жените и децата"}
{"url": "http://www.focus-news.net/news/2017/12/16/2467997/reuters-libiyskata-bregova-ohrana-e-spasila-poveche-ot-250-nelegalni-migranti-opitvashti-se-da-dostignat-do-italiya.html", "text": "Либийската брегова охрана е спасила повече от 250 нелегални имигранти, опитващи се да напуснат северноафриканската държава в малки лодки, с които да достигнат до Италия, предава Reuters.\r\nЗападните брегове на Либия са основната отправна точка към Европа за мигрантите, предимно от държавите от Субсахарска Африка, които бягат от бедността и конфликтите.\r\nПристиганията в Италия бележат спад с две трети от юли насам, в сравнение със същия период на миналата година, благодарение на усилията на правителството в Триполи в борбата срещу трафикантите на хора. \r\nСъгласно представената в събота информация, мигрантите са спасени в петък. Те произхождат от арабски страни и държавите от Субсахарска Африка, пояснява капитанът от бреговата охрана Абдулхад Фахал.Тереза Герова", "date": "2017.12.16", "title": "Reuters: Либийската брегова охрана е спасила повече от 250 нелегални мигранти, опитващи се да достигнат до Италия"}
{"url": "http://www.focus-news.net/news/2017/12/16/2467998/plovdiv-dva-pati-se-e-uvelichil-broyat-na-bolnite-ot-virusen-hepatit-v-oblastta-za-sedmitsa.html", "text": "Два пъти се е увеличил броят на болните от вирусен хепатит в Пловдивска област в рамките на седмица. Това сочи справка в сайта на Регионалната здравна инспекция. За периода от 7 до 14 декември случаите на хепатит са общо 39, два от които на територията на град Пловдив. През миналия отчетен период болните са били 18, 17 от които в областта. Увеличение се отчита и при засегнатите от варицела. Регистрираните случаи са 73 срещу 68 през предходния отчетен период. Броят на болните от скарлатина е нараснал от 12 до 19 през последната седмица. Спад се отчита при случаите на чревни инфекции – от 37 през миналата до 28 през тази седмица. През последния отчетен период е регистриран и случай на менингит.\r\n85 на 10 000 души е заболеваемостта от остри респираторни заболявания в Пловдив и областта, сочат последните данни от 10 декември.", "date": "2017.12.16", "title": "Пловдив: Два пъти се е увеличил броят на болните от вирусен хепатит в областта за седмица"}
{"url": "http://www.focus-news.net/news/2017/12/16/2467999/reks-tilarsan-vsichki-optsii-za-sdarzhane-na-zaplahata-ot-severna-koreya-ostavat-na-masata.html", "text": "В рамките на заседание на Съвета за сигурност на ООН държавният секретар на САЩ Рекс Тилерсън заяви, че нарастващият ядрен капацитет на Северна Корея е пряка заплаха за страната му и Вашингтон „ще предприеме всички необходими мерки\", за да се защити срещу подобна агресия, предава радио Voice of America.\r\n„Пред лицето на такава заплаха, бездействието е неприемливо за която и да е нация\", коментира Тилърсън.\r\n„Бяхме ясни, че всички опции остават на масата в защита на нашата нация. Но ние нито търсим, нито искаме война със Северна Корея\", увери първият дипломат на Вашингтон. „САЩ ще предприемат всички необходими мерки, за да се защитят срещу севернокорейската агресия, но се надяваме, че дипломацията ще донесе решение\", добави Тилерсън.\r\nЗаседанието на Съвета за сигурност на ООН бе свикано от Япония, която през декември е ротационен председател на органа, припомня медията.Тереза Герова", "date": "2017.12.16", "title": "Рекс Тилърсън: Всички опции за сдържане на заплахата от Северна Корея остават на масата"}
{"url": "http://www.focus-news.net/news/2017/12/16/2468000/blagoevgrad-sabor-pod-nadslov-da-razveem-znamenata-shte-se-provede-v-gotse-delchev.html", "text": "Събор под надслов „Да развеем знамената“ ще се проведе в Гоце Делчев днес и утре. Това съобщи за Радио „Фокус“ – Пирин Даниела Крантева, експерт „Връзки с обществеността“ към Община Гоце Делчев. Събитието се организира от Общината съвместно с Национално движение „Хан Кубрат“ и мото клан „Велика България“. В първия ден на събора програмата ще започне от 19.00 часа на площад „Гоце Делчев“, където сурвакарски групи и кукери от Перник ще дефилират пред жителите и гостите на общината.\r\nНа 17 декември от 12.30 часа в зала НТС ще се състои концерт на Поли Паскова и местни изпълнители.\r\nЛивия НИНОВА", "date": "2017.12.16", "title": "Благоевград: Събор под надслов „Да развеем знамената“ ще се проведе в Гоце Делчев"}
{"url": "http://www.focus-news.net/news/2017/12/16/2468001/hurriyet-turskiyat-sad-razporedi-osvobozhdavaneto-na-sedmina-zapodozreni-za-napadenieto-v-reyna.html", "text": "В събота, 16 декември, турският съд разпореди освобождаването на седмина заподозрени по делото за терористичната атака в популярния истанбулски нощен клуб „Рейна“, извършена в новогодишната нощ, съобщава вестник Hurriyet.\r\nСъдът в Силиври в близост до Истанбул постанови 44-ма заподозрени, включително направилият самопризнания извършител, узбека Абдулкадир Масхарипов, да останат в затвора. Седмината освободени ще останат под съдебен контрол, което означава, че ще бъдат задължени да се явяват редовно пред властите. \r\nПодсъдими по делото са 57 заподозрени. Част от тях все още не са заловени от турските власти. Процесът срещу тях започна на 11 декември, като през първите пет дни преминаха изслушванията и показанията. Следващото заседание по делото ще бъде проведено на 26 март 2018 г. \r\nПри смъртоносната атака в клуб „Рейна“ загинаха 39 души, повечето от които чужденци, дошли в Истанбул за посрещането на 2017 г. Масхарипов, който бе заловен след 17 дни издирване, е изправен пред 40 присъди за доживотно лишаване от свобода, по едно за всяка от жертвите и една за неговите действия. Тереза Герова", "date": "2017.12.16", "title": "Hurriyet: Турският съд разпореди освобождаването на седмина заподозрени за нападението в „Рейна“"}
{"url": "http://www.focus-news.net/news/2017/12/16/2468002/plovdiv-intenziven-e-trafikat-po-uchastaka-na-am-trakiya-v-oblastta-zasileno-e-politseyskoto-prisastvie.html", "text": "Интензивен е трафикът по участъка на АМ „Тракия“ в Пловдивска област, като там е засилено полицейското присъствие. По останалите основни пътни артерии движението се осъществява нормално и без затруднения. Това съобщиха за Радио „Фокус“ – Пловдив от Областното пътно управление. Всички пътища в областта са нормално проходими. В равнинните части настилките са предимно сухи, в усойните райони – мокри, а в планинските райони – обработени срещу заледяване, заради по-ниските температури.\r\nОпасност от свличане на земна и скална маса има по направленията Бачково-Нареченски бани, Югово-Лъки и Кричим-Девин, както и в района на проходите Козница и Стражата. Проходът Троян-Кърнаре е отворен за движение на всички моторни превозни средства. Забранено е движението на тежкотоварни камиони над 12 тона по пътя Поповица-Болярци. Причината е намален габарит на пътното платно на мост, а срокът на забраната е до 20 декември. До 22 декември остава ограничено движението по пътя Карлово-Баня, заради ремонт. Обходният маршрут за водачите за посока София е през гр. Баня – с. Марино поле – град Карлово и път I-6 Карлово – София. За посока Бургас водачите трябва да минат през гр. Баня – с. Васил Левски и път I-6 Карлово – Бургас.\r\nТрафикът в град Пловдив се извършва с нормална интензивност и без затруднения. По-натоварено движение се отчита единствено по булевардите в централната градска част. Пътните настилки в града са сухи и нормално проходими.\r\nТони МИХАЙЛОВ", "date": "2017.12.16", "title": "Пловдив: Интензивен е трафикът по участъка на АМ „Тракия“ в областта, засилено е полицейското присъствие"}
{"url": "http://www.focus-news.net/news/2017/12/16/2468003/the-jerusalem-post-spored-mediyni-dokladi-izrael-e-atakuval-iranski-voenni-zavodi-v-siriya.html", "text": "През изминалите няколко месеца Израел е поразявал ирански военни заводи в Сирия, включително такива, намиращи се в цивилни индустриални зони, според доклад, публикуван в кувейтски вестник, пише The Jerusalem Post.\r\nВестникът цитира източници на разузнаването и военни експерти, които хвърлят светлина върху атаките, извършени от израелските ВВС в Сирия. Съгласно приведената информация, по-голямата част от обектите, за които се твърди, че са поразени, имат нещо общо помежду си. Привидно те са цивилни индустриални обекти, но всъщност са ирански военни заводи, построени в Сирия в периода след избухването на гражданска война през 2011 г.\r\nВ доклада се споменава обектът Джамария, който включваше научен център, преди да бъде разрушен от Израел в началото на сирийската криза. Близките разузнавателни центрове, трансформирани във военни бази също са подлагани на атаки многократно. \r\nОбектът и околностите му включват радарни бази, които Израел вярва, че се използват за разрушаване на бойните самолети, в допълнение към заводите, произвеждащи ракети „земя-въздух\", разработени от Иран под ръководството на „Хизбула“.\r\nИзточници твърдят, че Израел е предприел определени действия в Сирия, за да проучи отбранителните й способности преди стартирането на голяма военна операция в сътрудничество със САЩ. Тереза Герова", "date": "2017.12.16", "title": "The Jerusalem Post: Според медийни доклади Израел е атакувал ирански военни заводи в Сирия"}
{"url": "http://www.focus-news.net/news/2017/12/16/2468004/kyustendil-bez-problemi-se-izvarshva-dvizhenieto-po-patya-ot-i-za-gkpp-gyueshevo.html", "text": "Без проблеми се извършва движението по пътя от и за ГКПП - Гюешево. Това съобщиха за Радио „Фокус“ – Кюстендил от Областно пътно управление – Кюстендил. Трафикът по автомагистрала „Струма“ и главен път Е-79 в частта им от областта е нормално натоварен. Пътните настилки са предимно сухи, само по високите части е възможно да са мокри и заледени, но са обработени със смеси срещу заледяване.\r\nШофьорите трябва да имат предвид, че е ограничено движението по третокласен път – 6222 Смоличано – Пелатиково от км 10+000 до км 14+000. Причината е пропадане на част от пътното платно при км 10+650, км 11+720, км 12+830 и км 13+360.\r\nЛивия НИНОВА", "date": "2017.12.16", "title": "Кюстендил: Без проблеми се извършва движението по пътя от и за ГКПП - Гюешево"}
{"url": "http://www.focus-news.net/news/2017/12/16/2468005/tsvetan-tsvetanov-gerb-byudzhetat-za-zdraveopazvane-e-nay-golemiyat-za-poslednite-godini.html", "text": "Здравноосигурителната каса ще има бюджет по-голям с 407 млн. лв. повече и 300 млн. лв. ще бъдат за онкоболните, от тях 70 % са със съответните молекули. Това каза пред журналисти в Казанлък зам.-председателят на ГЕРБ и председател на ПГ на партията Цветан Цветанов, предаде кореспондент на Радио „Фокус“. Цветанов поясни, че предложението в законопроекта е за 2018 година да бъдат предвидени средства за 32 молекули. „В Европейския съюз има шест държави, които от тези 32 молекули плащат 11. В Германия след третата година се сключват договори за плащане на тези молекули с иновативни лекарства. В Румъния има шестгодишен мораториум за нови молекули. В България, беше предложено в бюджета отлагане за 1 година, защото ние в момента имаме 28 молекули, които се плащат“, каза Цветанов и поясни, че няма да има нито един, към който държавата да не положи усилия да бъде излекуван. „И това е най-големият популизъм, който направиха от БСП и президентската институция с това партниране на топката, която си подават по тази изключително чувствителна тема за обществото. Няма човек в България, който да няма близък, който да е онкоболен или който да е починал от рак. И да обвиняват от БСП и да слагат плакати „Убийци“ или каквото и да било, мога да им кажа, че в момента бюджетът на здравеопазването е 4,7 млрд. лв. – това е най-големият бюджет, който сме имали през последните години. Такъв бюджет никога не е имало в страната ни. И когато говорим за политики, трябва да кажем, че бюджетът се разпределя балансирано, за да може да се обхване целият спектър от проблеми, които стоят за решаване. Най-важното в здравеопазването и това, което е акцент и философия на този бюджет, е профилактиката, контролните прегледи, правилната диагностика. Диагнозата е най-правилното, което ще ни даде възможност да намалим процента на раковоболните в България“, каза още Цветанов.\r\nЦветанов поясни, че предстои с експерти в Министерство на здравеопазването да бъде разгледана възможността да се предвиди фонд, за да се спре всяка възможна спекулация по въпроса с лекарствата за онкоболните. \r\nСлавяна ГАЙДАРОВА", "date": "2017.12.16", "title": "Цветан Цветанов, ГЕРБ: Бюджетът за здравеопазване е най-големият за последните години"}
{"url": "http://www.focus-news.net/news/2017/12/16/2468006/zdf-v-severozapaden-irak-sa-otkriti-dva-masovi-groba-na-zhertvi-na-islyamska-darzhava.html", "text": "В северозападната част на Ирак са открити два нови масови гроба с жертви на терористичната радикална групировка „Ислямска държава“, предава германският телевизионен канал ZDF.\r\nВ района на планината Синджар са открити около 90 погребани тела, вероятно на представители на религиозното малцинство на йезидите. Член на местна милиция поясни, че жертвите са предимно мъже, които са се борили срещу джихадистите от „Ислямска държава“.  Сред телата обаче са открити такива на жени и деца. Тереза Герова", "date": "2017.12.16", "title": "ZDF: В Северозападен Ирак са открити два масови гроба на жертви на „Ислямска държава“"}
{"url": "http://www.focus-news.net/news/2017/12/16/2468007/aktualna-patna-obstanovka-kam-1730-chasa.html", "text": "Агенция \"Пътна инфраструктура\" предоставя информация за състоянието на републиканските пътища към 17:30 часа. Актуалната пътна обстановка в страната е следната:Метеорологична обстановка:\r\nТемпературите са в интервала от +1° до +18°.\r\nВремето над по-голямата част от страната е ясно с разкъсана облачност. \r\nВятър духа в областите Благоевград, София и Бургас. \r\nСлаб дъжд вали в района на Люляк, Телиш, прохода Петрохан, Бистрица, Суходол и Козница\r\nПътните настилки в страната са предимно сухи, по усойните райони – мокри, а в планинските – частично заледени и обработени.Ограничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.Състояние на автомагистралите:\r\nАМ „Тракия“: област Бургас: от км 324+000 до км 359+000 в участъка „Карнобат-Ветрен” ще се извършват ремонтни дейности на асфалтовата настилка.Движението се регулира от пътни знаци.Срок до 18.12.2017 г.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.Въведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nобласт Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково-ГКПП Маказа – ограничено движението на МПС над 3,5 т;\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Перник: Движение в една лента от км 78+500 до км 79+500, поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 25.12.2017 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.12.2017 г. Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 20.12.2017 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 20.12.2017 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 20.12.2017 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 20.12.2017 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 05.01.2018 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 20.12.2017 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът III-101: Движението път III-101 Враца – Криводол в участъка от край гр. Враца до път Обход Враца от км 0+948 до км 3+415 е ограничено за МПС поради ремонт на асфалтовата настилка. Участъка е сигнализиран с пътни знаци и табели.\r\nОбходен Маршрут: път III-101 – път Обход Враца – път II-15 – бул. „България“ – път III-101. Срок до 18.12.2017 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2017 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 03.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 20.12.2017 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-402: Движението по път III-402 кръстовище с път I-4 (София – Варна) – Старо село от км 2+600 до км 6+300 е ограничено в часовия интервал от 08:00 до 17:00 часа поради  ремонт на асфалтовата настилка. Срок до 18.12.2017 г.\r\n\tОбходен маршрут: По път I-4 - от кръстовището с път III-402-Сопот-Микре-пътен възел Абланица; По път II-35 от пътен възел Абланица-Лешница-гара Добродан(кръстовище с път III-402.)\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 20.12.2017 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-64: Движението по път II-64 Карлово – Баня е ограничено поради ремонтни дейности на асфалтовата настилка. \r\nОбходен маршрут: за посока София: гр. Баня – с. Марино поле – гр. Карлово и път I-6 Карлово – София; за посока Бургас: гр. Баня – с. Васил Левски и път I-6 Карлово – Бургас. Срок до 22.12.2017 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 20.12.2017 г. \r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 20.12.2017 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 20.12.2017 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+ се ограничава за всички МПС за целия зимен период. \r\nОбходен маршрут: гр. Борово – път І-5 /Русе- В.Търново/ - кръгово кръстовище гр.Бяла и обратно. Срок до 31.03.2018 г.\r\nОПУ-Силистра:\r\nВременно са въведени следните ограничения за движение на МПС: няма ограничения.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 20.12.2017 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.12.16", "title": "Актуална пътна обстановка към 17.30 часа"}
{"url": "http://www.focus-news.net/news/2017/12/16/2468008/afp-novoto-pravitelstvo-vav-viena-nyama-da-provede-referendum-za-avstriyskoto-chlenstvo-v-es.html", "text": "Черно-синята коалиция на Австрийската народна партия (АНП) и „Партия на свободата на Австрия“ няма да организират референдум за членството на страната в Европейския съюз, предава AFP. Това стана ясно в рамките на пресконференция, на която лидерите на двете партии представиха програмата си за управление. \r\n„Ние заставаме зад ЕС. Но това не означава, че не можем да бъдем критични към него“, заяви председателят на „Партия на свободата на Австрия“  Хайнц-Кристиан Щрахе.\r\n\"Ние стоим пред ЕС\", каза пред репортера Страш, когато той и бъдещият канцлер Себастиан Курс от консервативната народна партия (ОЕВП) разкриха съвместната си програма. \"Но това не означава, че не можем да бъдем критични към ЕС.\"\r\nПо-рано в събота лидерът на Австрийската народна партия (АНП) Себастиан Курц и председателят на „Партия на свободата на Австрия“  Хайнц-Кристиан Щрахе информираха държавния глава на страната Александер Ван Дер Белен за успешното приключване на преговорите за съставяне на управляваща коалиция във Виена.\r\nРазговорът при закрити врати бе проведен в двореца Хофбург в часовете преди обед в събота. След това австрийският президент обяви, че ще пристъпи към разговори с политиците, предложени за министерските постове. „След това няма да има никакви пречки за съставяне на правителството още следващата седмица“, подчерта Ван Дер Белен. \r\nПрезидентът на Австрия има резерви към черно-синьото правителство, което ще управлява във Виена през следващите четири години, макар в официалното си изявление да избегна умишлено поставянето на оценка за него. През последните седмици обаче той многократно повтаряше, че в интерес на страната е Австрия да бъде в центъра на силен Европейски съюз, а основните човешки права и свободи трябва да са „компас“ на управлението.Тереза Герова", "date": "2017.12.16", "title": "AFP: Новото правителство във Виена няма да проведе референдум за австрийското членство в ЕС"}
{"url": "http://www.focus-news.net/news/2017/12/16/2468009/monahinya-yulita-vyarata-na-balgarite-beshe-oskadnyala-no-se-zavrashta.html", "text": "Вярата на българите беше оскъдняла, но се завръща. Това каза за Радио „Фокус“ – Пловдив монахиня Юлита, игуменка на Мулдавския манастир „Св. Петка“ в Асеновград. По думите й, докато преди младите са били по-далеч от вярата и църквата, сега все по-често те идват на поклонение в манастира и посещават свети места както в Асеновград, така и по цяла България. „Това е много радостно за духа, защото душата се храни с духовното, а с материалното поддържаме хижата на душата – тялото, което може да бъде осветено от Светия Дух. Сега с радост установявам, че в манастира идват млади семейства с деца, разказвам им историята на обителта. Дано всичко да продължи така, за да съхраним нашата вяра и нашата родина“, коментира монахиня Юлита.\r\nИгуменката на Мулдавския манастир „Св. Петка“ край Асеновград подчерта, че асеновградчани имат отношение и особена почит към светите места.\r\nТони МИХАЙЛОВ", "date": "2017.12.16", "title": "Монахиня Юлита: Вярата на българите беше оскъдняла, но се завръща"}
{"url": "http://www.focus-news.net/news/2017/12/16/2468010/tsvetan-tsvetanov-gerb-s-predsedatelstvoto-si-na-saveta-na-es-prez-2018-g-stranata-ni-ima-neveroyatniya-shans-da-izigrae-pravilnite-si-politicheski-kozove.html", "text": "С председателството си на Съвета на ЕС през 2018 г. страната ни има невероятния шанс да изиграе правилните си политически козове, защото и Европа, и САЩ имат приоритет – Западните Балкани. Това каза в Казанлък зам.-председателят на ГЕРБ и председател на ПГ на партията Цветан Цветанов, предаде кореспондент на Радио „Фокус“. Цветанов добави, че за България е важно да има европейска интеграция и европейска ориентация за Западните Балкани, което означава сигурност, означава свързаност със съответните транспортни коридори, повече бизнес, повече развитие в нашия регион. „Смятам, че това ще бъде оценено от всички онези, които мислят за бъдещето, за развитието на страната“, каза още Цветанов.\r\nСлавяна ГАЙДАРОВА", "date": "2017.12.16", "title": "Цветан Цветанов, ГЕРБ: С председателството си на Съвета на ЕС през 2018 г. страната ни има невероятния шанс да изиграе правилните си политически козове"}
{"url": "http://www.focus-news.net/news/2017/12/16/2468011/pregled-na-mezhdunarodnite-novini-do-18-chasa-agentsiya-fokus.html", "text": "Лидерът на Австрийската народна партия (АНП) Себастиан Курц и председателят на „Партия на свободата на Австрия“  Хайнц-Кристиан Щрахе информираха държавния глава на страната Александер Ван Дер Белен за успешното приключване на преговорите за съставяне на управляваща коалиция във Виена.\r\nРазговорът при закрити врати бе проведен в двореца Хофбург в часовете преди обед в събота. След това австрийският президент обяви, че ще пристъпи към разговори с политиците, предложени за министерските постове. „След това няма да има никакви пречки за съставяне на правителството още следващата седмица“, подчерта Ван Дер Белен. \r\nПрезидентът на Австрия има резерви към черно-синьото правителство, което ще управлява във Виена през следващите четири години, макар в официалното си изявление да избегна умишлено поставянето на оценка за него. През последните седмици обаче той многократно повтаряше, че в интерес на страната е Австрия да бъде в центъра на силен Европейски съюз, а основните човешки права и свободи трябва да са „компас“ на управлението.\r\n*** В събота, 16 декември, турският съд разпореди освобождаването на седмина заподозрени по делото за терористичната атака в популярния истанбулски нощен клуб „Рейна“, извършена в новогодишната нощ.\r\nСъдът в Силиври в близост до Истанбул постанови 44-ма заподозрени, включително направилият самопризнания извършител, узбека Абдулкадир Масхарипов, да останат в затвора. Седмината освободени ще останат под съдебен контрол, което означава, че ще бъдат задължени да се явяват редовно пред властите. \r\nПодсъдими по делото са 57 заподозрени. Част от тях все още не са заловени от турските власти. Процесът срещу тях започна на 11 декември, като през първите пет дни преминаха изслушванията и показанията. Следващото заседание по делото ще бъде проведено на 26 март 2018 г. \r\nПри смъртоносната атака в клуб „Рейна“ загинаха 39 души, повечето от които чужденци, дошли в Истанбул за посрещането на 2017 г. Масхарипов, който бе заловен след 17 дни издирване, е изправен пред 40 присъди за доживотно лишаване от свобода, по едно за всяка от жертвите и една за неговите действия.\r\n*** В северозападната част на Ирак са открити два нови масови гроба с жертви на терористичната радикална групировка „Ислямска държава“.\r\nВ района на планината Синджар са открити около 90 погребани тела, вероятно на представители на религиозното малцинство на йезидите. Член на местна милиция поясни, че жертвите са предимно мъже, които са се борили срещу джихадистите от „Ислямска държава“.  Сред телата обаче са открити такива на жени и деца.\r\n*** Германските спецслужби предупреждават, че десетки живеещи във ФРГ жени и непълнолетни лица представляват опасност за сигурността на гражданите и дори имат готовност да извършват терористични нападения.\r\nКъм настоящия момент за опасни в страната се считат повече от 720 ислямисти, 10% от които са жени и деца под 18-годишна възраст, твърдят източници от спецслужбите.\r\nВ началото на месец декември ръководителят на Федералната агенция за защита на Конституцията Ханс-Георг Маасен предупреди за опасност, произтичаща от радикализирани жени и деца, особено сред тези, завръщащи се от бившите територии, контролирани от близкоизточната терористична групировка „Ислямска държава“. Съгласно думите му, сред децата и подрастващите, посещаващи учебните заведения под властта на джихадистите, има такива, които са се поддали на „промиване на мозъка“ и са радикализирани.\r\n„Жените, които в последните години са живели на територията на халифата, често са радикализирани и се идентифицират с идеологията на „Ислямска държава“, затова с пълно основание може да бъдат определени като джихадисти“, подчерта Маасен.\r\n*** Група от 32-ма граждани на Турция, пристигнали на остров Хиос през почивните дни, ще поиска политическо убежище в Гърция.\r\nТурската група държавни служители и учители твърдят, че се страхуват от преследване в родината си, след като неуспешният опит за преврат от миналата година доведе след себе си  чистка в държавната администрация и Въоръжените сили.\r\nНяколко дни след напрегнатото посещение на турския президент Реджеп Тайип Ердоган, който поиска екстрадицията на осмината военни офицери, избягали в Гърция след неуспешния преврат, са налице опасения, че искането за убежище от 32-та турци би могло да изостри двустранните отношения.\r\nОколо хиляда турски граждани са кандидатствали за убежище в Гърция от юли 2016 г. насам, припомня изданието.\r\n*** В рамките на заседание на Съвета за сигурност на ООН държавният секретар на САЩ Рекс Тилерсън заяви, че нарастващият ядрен капацитет на Северна Корея е пряка заплаха за страната му и Вашингтон „ще предприеме всички необходими мерки\", за да се защити срещу подобна агресия.\r\n„Пред лицето на такава заплаха, бездействието е неприемливо за която и да е нация\", коментира Тилърсън.\r\n„Бяхме ясни, че всички опции остават на масата в защита на нашата нация. Но ние нито търсим, нито искаме война със Северна Корея\", увери първият дипломат на Вашингтон. „САЩ ще предприемат всички необходими мерки, за да се защитят срещу севернокорейската агресия, но се надяваме, че дипломацията ще донесе решение\", добави Тилерсън.\r\nЗаседанието на Съвета за сигурност на ООН бе свикано от Япония, която през декември е ротационен председател на органа, припомня медията.\r\n***Либийската брегова охрана е спасила повече от 250 нелегални имигранти, опитващи се да напуснат северноафриканската държава в малки лодки, с които да достигнат до Италия.\r\nЗападните брегове на Либия са основната отправна точка към Европа за мигрантите, предимно от държавите от Субсахарска Африка, които бягат от бедността и конфликтите.\r\nПристиганията в Италия бележат спад с две трети от юли насам, в сравнение със същия период на миналата година, благодарение на усилията на правителството в Триполи в борбата срещу трафикантите на хора. \r\nСъгласно представената в събота информация, мигрантите са спасени в петък. Те произхождат от арабски страни и държавите от Субсахарска Африка, пояснява капитанът от бреговата охрана Абдулхад Фахал.\r\n*** Без сблъсъци и безредици преминава протестът в германския град Франкфурт на Майн, организиран в знак на несъгласие с решението на държавния глава на САЩ Доналд Тръмп да признае Ерусалим за столица на Израел.\r\nПо данни на полицията в района на Централната гара в града са се събрали около 500 души – значително по-малко от очакваното. Демонстрацията им се провежда под мотото „За Ерусалим, против решението на Тръмп“. Организаторите очакваха в нея да се включат до около 2,5 хил. души.\r\n*** Американските власти са изискали от „Дойче Банк“ информация за транзакции, които вероятно са свързани с бившия съветник на президента Доналд Тръмп за националната сигурност Майкъл Флин или имащи отношение към него структури. Данните са изискани в рамките на разследването, водено от специалния прокурор Робърт Мюлер във връзка с предполагаемата намеса на Руската федерация в президентските избори в САЩ от 2016 г. \r\nВ началото на декември няколко различни медии съобщиха, че представители на „Дойче Банк“ са призовани да дадат свидетелски показания. Публикациите по темата обаче бяха противоречиви. Една от версиите, споменавана от медиите, бе за връзка на германската финансова институция с Доналд Тръмп, както и с бившия шеф на предизборния му щаб Пол Манафорт.\r\nБелият дом отрече слуховете, че лица от американското представителство на „Дойче Банк“ са получили призовки за явяване в съда заради предполагаемата връзка с Тръмп и възможно изпиране на получени от Русия пари през германска банка.\r\n***", "date": "2017.12.16", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2017/12/16/2468012/afp-desnite-populisti-v-avstriya-poemat-tri-klyuchovi-ministerstva.html", "text": "Политици от дясната популистка „Партия на свободата на Австрия“ ще оглавят три ключови министерства във Виена – на вътрешните и външните работи, и на отбраната. Това съобщи самият председател на партията Хайнц-Кристиан Щрахе в рамките на пресконференция в събота, на която новата черно-синя коалиция представа програмата си за управление, предава AFP.\r\nЛидерът на Австрийската народна партия (АНП) и бъдещ канцлер на страната Себастиан Курц ще предложи от редиците на водената от него политическа сила кандидати за Министерството на финансите, Министерството на икономиката и Министерството на правосъдието. Тереза Герова", "date": "2017.12.16", "title": "AFP: Десните популисти в Австрия поемат три ключови министерства"}
{"url": "http://www.focus-news.net/news/2017/12/16/2468013/blagoevgrad-intenzivno-e-dvizhenieto-po-patya-ot-i-za-bansko.html", "text": "Интензивно е движението по пътя от и за Банско, където тази вечер се открива зимен сезон 2017/ 2018 година. Полицейското присъствие по пътищата в района е засилено. На останалите две други главни пътни артерии в областта – автомагистрала „Струма“ и главен път Е-79 движението също е интензивно, но няма данни за образуването на задръствания или колони от автомобили. Това съобщиха за Радио „Фокус“ – Пирин от Областно пътно управление – Благоевград. Пътищата в Благоевград и региона са нормално проходими при зимни. Пътните настилки са предимно сухи, само по високите и усойни места са влажни и заледени, но са обработени и опесъчени. През деня обстановката е била спокойна и няма регистрирани тежки пътни инциденти. В област Благоевград няма въведени ограничения за движението на моторни превозни средства. Възможно е на места да се извършват частични ремонти дейности по асфалтовата настилка, като всички те ще бъдат сигнализирани с необходимите пътни знаци и табели. Повишена опасност от падащи камъни има в Кресненското дефиле и по второкласен път – 19 Симитли – Гоце Делчев.\r\nЛивия НИНОВА", "date": "2017.12.16", "title": "Благоевград: Интензивно е движението по пътя от и за Банско"}
{"url": "http://www.focus-news.net/news/2017/12/16/2468014/vitseprezidentat-iliyana-yotova-prizova-detsata-ot-nedelnoto-uchilishte-kam-zografskiya-manastir-da-uchat-i-da-razprostranyavat-balgarskiya-ezik.html", "text": "Имате мисията не само да хванете детската ръчичка, да я научите да пише красивите български буквички и думички, но и да възпитавате у децата ценности. С тези думи се обърна вицепрезидентът Илияна Йотова към учителите от неделното училище за изучаване на български език към Атонската обител „Св. Вмчк. Георги Зограф“. Вицепрезидентът беше гост на тържеството на училището по повод 10-годишнината от основаването му, съобщиха от прессекретариата на държавния глава. \r\n„Днес е специален ден, защото честването на юбилея ви е в навечерието на най-светлите и християнски коледни празници. По стара българска и славянска традиция на тези празници всички сме си у дома край семейното огнище. Важно е всички днес да празнуваме заедно, защото сме едно голямо семейство“, обърна се вицепрезидентът Илияна Йотова към преподаватели, родители и възпитаници на учебното заведение. \r\nВицепрезидентът изрази огромна благодарност към манастира за създаването на училището и за материалната и духовна подкрепа за него в продължение на едно десетилетие. „Българската държава бе създадена и оцеля повече от 13 века с решаващата роля на духовенството и школите на манастирите, които запазиха българския език, култура и самосъзнание и изведоха нацията до днес“, отбеляза Илияна Йотова.\r\nВицепрезидентът се обърна с думи на благодарност и към родителите на децата. „Когато децата се върнат от класната стая, настъпва нашето време, в което трябва да им вдъхнем самочувствието да знаят, че са силни и ще могат един ден да защитават себе си, да развиват живота си там, където те изберат“, заяви вицепрезидентът.\r\nИлияна Йотова благодари на всички, които помагат за съществуването и развитието на българските неделни училища. „Без вашата помощ нито една инициатива не може да бъде успешна. Аз също бих искала и ще помагам с всичко, с което мога. Убедени сме, че имаме добър съюзник в лицето на генералното консулство, което събира усилията ни в едно, помага и координира тази дейност“, отбеляза вицепрезидентът.\r\n„Най-важното послание е към вас, деца, малки и големи. Животът е пред вас, ще се изправите пред много предизвикателства, ще имате своите успехи и разочарования. Независимо от това в коя страна ще изберете да живеете, помнете най-важното – училището, от което сте тръгнали. Запомнете образите на вашите учители, те остават най-скъпи, казвам ви го от личен опит. Учете и разпространявайте красивия ни български език, който днес е един от официалните в Европа, разпространявайте красивата Кирилска азбука. Желая ви в навечерието на Коледа и Нова година да се сбъднат всичките ви мечти. Напишете си по едно желание на малко листче и ми го изпратете в София, за да мога и аз да бъда част от изпълнението на тези мечти“, поздрави Илияна Йотова възпитаниците на училището.\r\n„Манастирът ще продължи да се грижи със същото усърдие за съществуването на училището както досега“, увери в приветственото си слово Негово Високопреподобие архимандрит Амвросий. Той поздрави учителите за себеотрицателния им труд и родителите за активната им роля в процеса на образование и възпитание. \r\nПо-рано в българското консулство в Солун вицепрезидентът се срещна с представители на дружествата на българските училища в Северна Гърция, които споделиха проблемите и пречките пред своята просветителска и родолюбива дейност. Илияна Йотова разгледа и сградата на училището в Солун, където бе посрещната от Негово Високопреподобие архимандрит Амвросий, монаси, от директора на учебното заведение и учителите. Архимандритът дари вицепрезидента с икона на „Св. Георги Зограф“.", "date": "2017.12.16", "title": "Вицепрезидентът Илияна Йотова призова децата от неделното училище към Зографския манастир да учат и да разпространяват българския език"}
{"url": "http://www.focus-news.net/news/2017/12/16/2468015/sky-news-mesets-sled-izchezvaneto-na-podvodnitsata-uvolniha-komandvashtiya-vmf-na-arzhentina.html", "text": "Командващият Военноморските сили на Аржентина адмирал Едуардо Хиполито Срур е освободен от длъжност във връзка с инцидента с изчезването на подводница с 44 души на борда, предава британският телевизионен канал Sky News. Адмиралът бе освободен от длъжност от военния министър на латиноамериканската страна.\r\nВръзка с подводницата бе установена за последно на 15 ноември, когато бе съобщено за пожар на борда. Предаденото съобщение гласеше, че морска вода е влязла във вентилационната система на съда, което е предизвикало късо съединение.\r\nНадеждите за намиране на подводницата и нейния екипаж изчезнаха десет дни след началото на операцията по издирването. Това е времето, в което моряците биха могли да оцелеят с наличното количество кислород. Тереза Герова", "date": "2017.12.16", "title": "Sky News: Месец след изчезването на подводницата – уволниха командващия ВМФ на Аржентина"}
{"url": "http://www.focus-news.net/news/2017/12/16/2468016/hristo-hristov-kmet-na-novo-selo-obsht-veliko-tarnovo-obyavyavaneto-na-goren-boaz-za-zashtitena-zona-shte-spre-namereniyata-za-sazdavane-na-kamenna-kariera-v-zemlishteto-na-seloto.html", "text": "Обявяването на „Горен Боаз“ за защитена зона ще спре намеренията за създаване на каменна кариера в землището на Ново село. Това каза за Радио „Фокус“ – Велико Търново кметът Христо Христов. Той припомни, че в началото на 2016 година с писмо Министерство на енергетиката е уведомило, че в местност „Репито“ ще започнат проучвания за добив на строителни материали. „Досега не сме намерили жител на Ново село, който да желае каменна кариера в землището на селото. Събрахме достатъчно мотиви за възражение. Смятаме, че наличието на една такава защитена зона ще е в наш плюс“, посочи Христов. Той подчерта, че няма вариант на трасето на автомагистрала Русе – Велико Търново, която да минава през землището на селото. Най-близкият вариант на аутобана пресича землището на близкото село Момин сбор. Според кмета инвеститорите ще търсят възможност за добив на строителни материали в околностите. „Едно е да возиш камъни от 100 км, а друго е от 10 км. Обявяването на защитена зона е един вид допълнителна застраховка, че в региона няма да се разкрие каменна кариера“, посочи Христов.\r\nНадежда КРЪСТЕВА", "date": "2017.12.16", "title": "Христо Христов, кмет на Ново село, общ. Велико Търново: Обявяването на „Горен Боаз“ за защитена зона ще спре намеренията за създаване на каменна кариера в землището на селото"}
{"url": "http://www.focus-news.net/news/2017/12/16/2468017/blagoevgrad-predstaviteli-na-vanshnite-ministerstva-na-balgariya-gartsiya-i-rumaniya-shte-dadat-preskonferentsiya-v-bansko-na-18-dekemvri.html", "text": "В Заседателната зала на Община Банско, ще се проведе информационна среща с представителите на вътрешните министерства на България, Гърция и Румъния на 18 декември от 11.00 часа. Това съобщиха от пресцентъра на Община Банско.\r\nПоводът е започващият активен туристически сезон в Банско и утвърдилата се добра практика по сътрудничество между органите на реда на трите държави в полза на туристите в курорта и тяхната сигурност и комфорт по време на престоя им.", "date": "2017.12.16", "title": "Благоевград: Представители на външните министерства на България, Гърция и Румъния ще дадат пресконференция в Банско на 18 декември"}
{"url": "http://www.focus-news.net/news/2017/12/16/2468018/the-straits-times-zemetresenieto-v-indoneziya-ne-e-predizvikalo-tsunami.html", "text": "Най-малко трима души са загинали при разрушителното земетресение с магнитуд от 6,5 по скалата на Рихтер, което удари остров Ява в Индонезия малко преди полунощ в петък (местно време), съобщава сингапурският вестник The Straits Times.\r\nПо данни на Геологическа топографска служба на САЩ трусът е бил с епицентър на 52 км югозападно от Тасикмалая, с дълбочина от 92 км под земната кора. \r\nИндонезийската Национална агенция за преодоляване на бедствията предупреди, че земетресението е предизвикало опасност от цунами в южната част на острова, което наложи евакуацията на крайбрежните му райони. В последвалите часове обаче не бе регистрирано цунами. \r\nМестните власти съобщиха за трима загинали и седмина ранени. Трусът е причинил щети по десетки сгради в централната и западната част на Ява, включително училища, болници и административни сгради. Тереза Герова", "date": "2017.12.16", "title": "The Straits Times: Земетресението в Индонезия не е предизвикало цунами"}
{"url": "http://www.focus-news.net/news/2017/12/16/2468019/tass-mezhdunarodni-humanitarni-organizatsii-evakuirat-sluzhitelite-si-ot-sana.html", "text": "Международни хуманитарни организации евакуират служителите си от йеменската столица Сана, която остава под контрола на бунтовническото движение „Ансар Аллах“, предава руската информационна агенция TACC, като се позовава на телевизионния канал Al Arabiya. \r\nВ изявление на водената от Саудитска Арабия регионална коалиция се казва, че „представители на хуманитарни организации са се обърнали с молба за извеждането от Сана на сътрудниците им заради сложната обстановка със сигурността в йеменската столица“.Тереза Герова", "date": "2017.12.16", "title": "ТАСС: Международни хуманитарни организации евакуират служителите си от Сана"}
{"url": "http://www.focus-news.net/news/2017/12/16/2468020/zdf-hss-izbra-markus-zyoder-za-kandidat-za-posta-na-ministar-predsedatel-v-bavariya.html", "text": "Хорст Зеехофер остава председател на Християнсоциалния съюз (ХСС), но няма да бъде водещ кандидат на партията за следващите избори за регионален парламент в Бавария, които ще се проведат през 2018 г. За поста министър-председател на най-голямата германска провинция ще бъде издигната кандидатурата на 50-годишния бивш финансов министър Маркус Зьодер, предава телевизионният канал ZDF.\r\nСъответните решения бяха утвърдени в рамките на партиен конгрес на ХСС. През първото тримесечие на следващата година Зеехофер ще се оттегли от поста си, за да даде път на Зьодер. „Обещавам да работя с всички сили за тази страна (провинция Бавария – бел.р.) и ХСС“, заяви Зьодер на фона на бурни аплодисменти от делегатите на конгреса. Тереза Герова", "date": "2017.12.16", "title": "ZDF: ХСС избра Маркус Зьодер за кандидат за поста на министър-председател в Бавария"}
{"url": "http://www.focus-news.net/news/2017/12/16/2468021/tsvetan-tsvetanov-gerb-darzhavata-e-planirala-i-shte-realizira-rekonstruktsiyata-na-nadleza-v-kazanlak.html", "text": "Държавата е планирала и ще реализира реконструкцията на надлеза в Казанлък. Това каза в Казанлък зам.-председателят на ГЕРБ и председател на ПГ на партията Цветан Цветанов, предаде кореспондент на Радио „Фокус“. Цветанов поясни, че ремонтът ще струва 1,2 млн. лв. „Този надлез е важен, защото на работа в тази посока отиват над 10 хиляди души. Ще го направим, защото има реална опасност да стане авария, ако не се вземат мерки. Държавата ще подкрепи Общината. И ние го правим за хората, които минават оттам“, каза Цветанов. Той добави, че когато държавата може да си позволи да подпомогне българските общини с допълнителен финансов ресурс, това означава, че има икономическа и финансова стабилност. „Икономическият растеж за 2017 година, който е 3,9 %, означава, че тези средства не са отишли на партиен принцип, а за да можем да подпомогнем общините и тези общини да знаят, че всички ние се грижим заедно за по-добрия живот на местните хора“, посочи Цветанов.\r\nВ тази връзка Цветан Цветанов, който бе в Казанлък по повод 11-ата годишнина от създаването на местната структура на ПП ГЕРБ, поясни, че настоящият кмет Галина Стоянова е поела общината в тежка ситуация - задължения от 10 млн. лв. и желанието и мечтите на хората да се случи нещо реално в Казанлък. „Още от 2009 година аз съм категоричен, че Казанлък стана приоритет за нас. Защото тогава Казанлък и жителите му се чувстваха извън периферията на големите градове. Това ме амбицира и в града започнаха да идват министри и да поемат отговорности в съответните ресори, за които отговарят. Това, което тогава направих като министър на вътрешните работи, беше от бюджета на Министерството да заделим средства и да направим Пожарната, което беше едно начало на промяната, която се случи в Казанлък“, каза Цветанов. Той поясни, че акцентът, даден от Стоянова в мандатите ѝ, и акцентът, който имат днес в програмата си правителството и ГЕРБ, е образованието. Той припомни, че в предстоящия програмен период по ОП „Региони в растеж“ 624 млн. лв. са предвидени за образователна инфраструктура. \"Това е сума, която е недостатъчна, за да покрие целия ресурс, който е необходим, но това е една достатъчно добра добавена стойност. Заедно с отделените повече пари за 2018 година, както за възнагражденията на българските учители, така и за подобряване на инфраструктурата, съм убеден, че извеждайки го в приоритет, ще може в действителност да гарантираме по-качествено образование. Децата ще могат да учат в една много по-добра среда, с което ще станат и много по-позитивни. Ще намалим агресията със създаване на много повече спортни площадки и спортна база“, обясни Цветанов.\r\nТой обърна внимание и на ангажимента, поет от местната власт в Казанлък, с помощта на държавата за разкриването на  колеж към Техническия университет. „Това увеличава възможностите за по-добра професионална реализация на местните хора в местните предприятия\", отбеляза Цветанов. \r\nСлавяна ГАЙДАРОВА", "date": "2017.12.16", "title": "Цветан Цветанов, ГЕРБ: Държавата е планирала и ще реализира реконструкцията на надлеза в Казанлък"}
{"url": "http://www.focus-news.net/news/2017/12/16/2468022/blagoevgrad-v-bansko-ofitsialno-be-otkrit-zimniyat-sezon.html", "text": "В Банско официално бе открит зимният сезон, предаде репортер на Радио „Фокус”- Пирин. На официалната церемония по откриването на сезона присъстват министърът на туризма Николина Ангелкова и спортният министър Красен Кралев. Кметът на Община Банско Георги Икономов приветства и официалните гости на събитието – Марк Жирардели, австрийски скиор, петкратен носител на световната купа и Кристиян Гедина, легендарен италиански скиор, постигнал 13 победи за Световната купа и качил се на 33 подиума. Те са в курорта специално за официалното откриване на сезона, като щафетата в забавлението поеха певиците Михаела Филева и Анелия. На сцената се изявиха и местни самодейци. През деня в града бяха организирани редица забавления. Любителите на зимните спортове се насладиха на изпълнен с емоции ден в бижуто на Пирин – Банско. Денят започна с играта „Ловци на съкровища”, където един късметлия откри злато в лифта. Празникът продължи със звезден урок, проведен от емблемата на Банско – Марк Жирардели и най-великия италиански спускач Кристиян Гедина. В следобедните часове Ути Бъчваров направи невиждано кулинарно шоу на централния градски площад. Гостите в курорта бяха почерпени със 100 метра бански суджук, гигантско барбекю и три прасенца.\r\nЛора КАЛЧЕВА", "date": "2017.12.16", "title": "Благоевград: В Банско официално бе открит зимният сезон"}
{"url": "http://www.focus-news.net/news/2017/12/16/2468023/chetiristrannata-sreshta-v-bryuksel-obeshtana-e-pomosht-za-ohrana-na-gratskite-granitsi-s-balgariya-i-turtsiya.html", "text": "В рамките на четиристранната среща в Брюксел между министър-председателя на Гърция Алексис Ципрас и българския му колега Бойко Борисов, канцлера на ФРГ Ангела Меркел и председателя на Европейската комисия Жан-Клод Юнкер, е обещано оказване на помощ на Фронтекс за охрана на гръцко-българската и гръцко-турската граница, предава Greek Reporter.\r\nСъгласно разпространената информация, Ципрас е поискал подкрепа и по-тясно сътрудничество за по-добро изпълнение на споразумението за бежанците, постигнато между Брюксел и Анкара през март 2016 г. Гръцкият премиер е информирал лидерите за посещението на турския президент Реджеп Тайип Ердоган в страната му.\r\nПо-рано бе обявено, че гръцкият премиер Алексис Ципрас е поискал тристранна среща с председателя на ЕК Жан-Клод Юнкер и с германския канцлер Ангела Меркел. Това е станало в рамките на телефонен разговор на Ципрас с Юнкер, на който двамата са обсъдили отношенията между Брюксел и Анкара и проблема с бежанците. Четиристранната среща се състоя в рамките на втория ден от заключителната за годината среща на върха на ЕС в Брюксел.Тереза Герова", "date": "2017.12.16", "title": "Четиристранната среща в Брюксел: Обещана е помощ за охрана на гръцките граници с България и Турция"}
{"url": "http://www.focus-news.net/news/2017/12/16/2468024/kmetat-na-bansko-georgi-ikonomov-zimniyat-ni-kurort-prodalzhava-da-se-razviva-stava-vse-po-zhelana-turisticheska-destinatsiya.html", "text": "Зимният ни курорт продължава да се развива, а хотелите продължават да печелят награди. Това каза по време на официалното откриване на зимния сезон кметът на Община Банско Георги Икономов, предаде репортер на Радио „Фокус”- Пирин. „Искаше ми се днес на откриването на ски сезона да съобщя една новина, а именно че решението за втора кабинка вече е факт. За съжаление все още не е - близо сме но все още не е\", заяви Икономов. „Въпреки всичко Банско продължава да се развива, а хотелите продължават да печелят награди и отново сме определяни за едни от най-добрите. Банско става все по-желана туристическа дестинация и това се случва само заради вас - туристическия бранш и усилията, които полага концесионерът. Пожелавам ви една много успешна зима и много усмихнати гости на града ни, както и сезонът да завърши без инциденти”, каза още Георги Икономов. \r\nЛора КАЛЧЕВА", "date": "2017.12.16", "title": "Кметът на Банско Георги Икономов: Зимният ни курорт продължава да се развива, става все по-желана туристическа дестинация"}
{"url": "http://www.focus-news.net/news/2017/12/16/2468025/netpres-makedoniya-gazprom-shte-stroi-zavod-za-vtechnen-gaz-v-republika-srabska.html", "text": "Руският енергиен гигант „Газпром“ ще строи завод за втечнен газ край град Зворник в Република Сръбска, предава скопската електронна медия „Нетпрес“.\r\nСъответният документ е подписан в събота в Баня Лука между представители на управляващите в Баня Лука и на руския концерн, в присъствието на посланика на Русия в Босна и Херцеговина и Милорад Додик, президент на Република Сръбска.\r\nЗаводът в източната част на Босна и Херцеговина ще се строи в сътрудничество с местната компания „Гас-Рес“. Инвестицията е на стойност 70 млн. евро.Тереза Герова", "date": "2017.12.16", "title": "„Нетпрес“ (Македония): „Газпром“ ще строи завод за втечнен газ в Република Сръбска"}
{"url": "http://www.focus-news.net/news/2017/12/16/2468026/sliven-sredstva-za-otdelenieto-po-hemodializa-shte-badat-sabirani-na-blagotvoritelen-kokteyl.html", "text": "Болничното настоятелството при МБАЛ „Д-р Иван Селимински“-Сливен и Фондация „Обществен дарителски фонд“ организират благотворителен коктейл под надслов „Да дарим сигурност за пациентите на хемодиализа в Сливенска област“. Това съобщиха от лечебното заведение.\r\nСъбитието ще се проведе на 21 декември от 18.00 часа в галерия „Седем“. Целта е събиране на средства за закупуване на нова апаратура за покриване нуждите на отделението.\r\nОтделението по хемодиализа в МБАЛ „Д-р Иван Селимински“-Сливен се грижи всеотдайно за своите пациенти от 21 декември 1981 година. Успешно изпълнява мисията живот с хемодиализа, като се стреми да намалява страданията на пациентите, връща им радостта от живота, чрез провеждане на качествени и ефективни диализи. Благодарение на квалифицираните грижи, пациентите са предпазени от социална изолация. Годишно се извършват 12 923 диализи, като за целта се използват 20 диализни апарата тип „Фрузиниус“. В три дни от седмицата отделението работи на 3-сменен режим, а в останалите дни екипите се грижат за пациентите си на две смени. Три от апаратите в отделението са амортизирани и морално остарели, а броят на болните ежегодно нараства. В момента от периодична диализа се нуждаят 86 пациенти от общините Сливен, Твърдица и Котел. За да може да се осигури по-качествена медицинска грижа на своите пациенти, отделението се нуждае от закупуване на 2 броя апарати за хемодиализа.\r\n„Нека заедно да отпразнуваме 36-ия рожден ден на отделението по хемодиализа и да обединим усилията си! Нека в навечерието на Коледа да дарим сигурност за нуждаещите се пациенти“, е апелът на организаторите. Те призовават широката общественост, бизнеса и институциите в Сливен да се включат в инициативата.\r\nВсеки може да направи дарение на следните банкови сметки:\r\nНастоятелство при МБАЛ „Д-р Иван Селимински“-Сливен\r\nПИБ АД клон Сливен IBAN: BG 92FINV915010BGN0AX39, BIC: FINVBGSF\r\nФондация Обществен дарителски фонд – Сливен\r\nПИБ АД Клон Сливен IBAN: BG05FINV91501216594115,  BIC: FINVBGSF\r\nОснование за превод: Отделение по хемодиализа.", "date": "2017.12.16", "title": "Сливен: Средства за Отделението по хемодиализа ще бъдат събирани на благотворителен коктейл"}
{"url": "http://www.focus-news.net/news/2017/12/16/2468027/ministar-nikolina-angelkova-v-bansko-shte-rabotim-da-se-postroyat-novi-ski-pisti-i-saorazheniya-za-da-gonim-novi-varhove.html", "text": "Продължаваме да развиваме планинският туризъм. Това каза по време на откриването на зимния сезон министърът на туризма Николина Ангелоква, предаде репортер на Радио „Фокус”- Пирин. „Искам да ви уверя, че ще продължаваме да работим да се развива планинският туризъм, както и Банско да бъде един от водещите ни зимни курорти. Ние ще работим да се построят нови ски писти и съоръжения, както и нови лифтове, за да гоним нови върхове”, заяви Ангелоква. По думите й миналата година е била изключително успешна- 1 400 000 чуждестранни туристи. \"Тази година ще бъде още по-успешна, защото се очаква около 10 % ръст. Уверявам ви, че продължаваме заедно напред, така че зимният ски туризъм да просперира”, каза Ангелкова. \r\nЛора КАЛЕВА", "date": "2017.12.16", "title": "Министър Николина Ангелкова в Банско: Ще работим да се построят нови ски писти и съоръжения, за да гоним нови върхове"}
{"url": "http://www.focus-news.net/news/2017/12/16/2468028/nv-tsar-simeon-ii-prisastva-na-poklonenieto-pred-tlennite-ostanki-na-kral-mihay-i-v-bukuresht.html", "text": "Н.В. Цар Симеон II присъства на поклонението пред тленните останки на Крал Михай I и поднесе своите съболезнования на румънското кралско семейство, съобщиха от прессекретариата на Н.В. Цар Симеон II. Двамата са роднини по линията на рода Сакс-Кобург-Гота. От друга страна, съпругата на Крал Михай, Кралица Ана, която почина миналата година, е дъщеря на брата на Княгиня Мария-Луиза Бурбон-Пармска, бабата на Цар Симеон.\r\nЦарят и Крал Михай I се познават от 1954 година.\r\nРумъния посрещна с военни почести тялото на Крал Михай I от Швейцария, където почина на 5 декември т.г. След като държавата обяви тридневен траур, тленните му останки бяха изложени на поклонение в замъка Пелеш, а след това в Тронната зала на кралския дворец в Букурещ. Цар Симеон, заедно с Нейно Величество Маргарета, пазител на Румънската Корона и съпругът й Принц Раду присъства на поклонението в Букурещ. Оградата на двореца беше отрупана с цветя и свещи, а стотици граждани, представители на неправителствени организации, цялото правителство, президента на страната и патриарха отдадоха почит на починалия румънски крал. Всички национални знамена бяха свалени наполовина и с черни траурни ленти. По нареждане на министъра на отбраната на Румъния тленните останки на покойния крал бяха качени на лафет и цялата церемония, организирана от държавата, беше по протокол, който се спазва при погребението на действащ монарх. Кралското семейство сподели с Негово Величество, че са трогнати от благоговението, с което румънците изпращат своя крал в неговия последен път. Царят се извини за невъзможността си да остане за погребението на Крал Михай I, тъй като има поет ангажимент в Женева да участва в заключителната сесия на  Световната организация по туризъм в качеството си на неин специален посланик. На 16 декември на погребението в Румъния се събират представителите на кралските семейства на Великобритания, Швеция, Испания, Белгия, Йордания, Люксембург, Лихтенщайн, Бахрейн, Гърция, Сърбия, Албания, Франция, Италия, Португалия, императорските фамилии на Русия, Австрия и Германия.\r\nТленните останки на Крал Михай I ще бъдат пренесени с кралския влак до катедралата Куртя де Арджеш, където са погребани всички крале и кралици на Румъния и съпругата на Крал Михай I, Кралица Ана.", "date": "2017.12.16", "title": "Н.В. Цар Симеон II присъства на поклонението пред тленните останки на Крал Михай I в Букурещ"}
{"url": "http://www.focus-news.net/news/2017/12/16/2468029/interfaks-arestuvan-e-vtori-zapodozryan-po-deloto-za-podgotovka-na-teroristichen-atentat-v-sankt-peterburg.html", "text": "Арестуван е втори заподозрян по делото за подготовка на терористичен атентат в Санкт-Петербург. Става въпрос за лице, за което се предполага, че е подпомагало на арестувания по-рано за планиране на нападение Евгений Ефимов, предава  Интерфакс .  \r\nСъгласно разпространената информация, Антон Кобец е участвал в разузнаването на райони с цел избирането на мястото, на което да бъде извършено нападението и е съветвал Ефгений Ефимов как да бъде извършен терористичният атентат. Той ще остане в ареста до 14 февруари 2018 г.Тереза Герова", "date": "2017.12.16", "title": "Интерфакс: Арестуван е втори заподозрян по делото за подготовка на терористичен атентат в Санкт-Петербург"}
{"url": "http://www.focus-news.net/news/2017/12/16/2468030/gkpp-kapitan-andreevo-kolona-ot-avtobusi-se-e-obrazuvala-na-vlizane-v-balgariya.html", "text": "Колона от автобуси се е образувала на влизане в България на ГКПП \"Капитан Андреево\", съобщи читател на Агенция \"Фокус\". По думите му автобусът престоява на място над 2 часа, на турския пункт работят три гишета. Интензивен е и трафикът на леки автомобили в посока България.", "date": "2017.12.16", "title": "ГКПП \"Капитан Андреево\": Колона от автобуси се е образувала на влизане в България"}
{"url": "http://www.focus-news.net/news/2017/12/16/2468031/deutsche-welle-angela-merkel-e-udostoena-s-ordena-na-frantsiskantsite.html", "text": "Канцлерът на ФРГ Ангела Меркел бе удостоена с Ордена на францисканците „Светилник на мира“. Германският лидер стана лауреат заради приноса си за укрепването на мира, предава Deutsche Welle. Официалната церемония за връчването на наградата ще се състои през пролетта на 2018 г. в италианския град Асизи.\r\nВ Германия и в Европа Меркел „се отличи с приноса си в процеса за помирение за постигането на мирно съжителство на народите“, се казва в съобщението, разпространено от Францисканския орден.\r\nМедията припомня, че миналата година носител на отличието стана президентът на Колумбия Хуан Мануел Сантос, който успя да постигне споразумение с бунтовниците от ФАРК. Тереза Герова", "date": "2017.12.16", "title": "Deutsche Welle: Ангела Меркел е удостоена с Ордена на францисканците"}
{"url": "http://www.focus-news.net/news/2017/12/16/2468032/veliko-tarnovo-alpiyskiyat-klub-pri-td-trapezitsa-1902-predvizhda-izkachvane-na-vrah-han-tengri-prez-2018-godina.html", "text": "Алпийският клуб при Туристическо дружество „Трапезица – 1902“ – Велико Търново предвижда през 2018 година изкачване на втория по височина връх в планината Тяншан – Хан Тенгри. Това съобщи за Радио „Фокус“ – Велико Търново Георги Димитров, секретар на Дружеството. Той посочи, че все още се уточняват маршрутите, тъй като връх Хан Тенгри е един от най-трудните за изкачване. През него се пресичат границите на три държави – Киргизия, Казахстан и Китай. Надморската му височина е 6995 m, но заедно с ледената шапка става 7010 m, поради което е включен в списъка на седемхилядниците. Хан Тенгри често е използван като тренировъчна база за алпинисти, готвещи се за Хималайските осемхилядници. Разработени са поне 25 маршрута за изкачване от север и от юг. За първи път върхът е изкачен през 1931 година от трима съветски алпинисти.\r\nВ програмата си за 2018 година Клуб по пешеходен туризъм към ТД „Трапезиця 1902“ също е предвидил изкачване на връх. Те ще покорят връх Ането – най-високият връх в испанските Пиренеи. Той е с височина 3404 m и формира най-южната част на планинския масив Маладета. Първото изкачване на Ането е направено през юли 1842 година.\r\nНадежда КРЪСТЕВА", "date": "2017.12.16", "title": "Велико Търново: Алпийският клуб при ТД „Трапезица – 1902“ предвижда изкачване на връх Хан Тенгри през 2018 година"}
{"url": "http://www.focus-news.net/news/2017/12/16/2468033/predstoyashti-mezhdunarodni-sabitiya-za-17-dekemvri-agentsiya-fokus.html", "text": "Ще се проведе вторият тур на президентските избори в Чили.\r\n*** Изстрелване на ракетата „Съюз“ към Международната космическа станция. \r\n*** Проследяване на ситуацията в Израле и Палестина на фона на напрежението след решението на Доналд Тръмп за Ерусалим.\r\n*** Папа Франциск навършва 81 години.\r\n*** Проследяване на ситуацията в Австрия след постигането на споразумение за коалиция между АНП и „Партия на свободата на Австрия“. \r\n***", "date": "2017.12.16", "title": "Предстоящи международни събития за 17 декември (Агенция „Фокус“)"}
{"url": "http://www.focus-news.net/news/2017/12/16/2468034/predstoyashti-sabitiya-v-stranata-za-17-dekemvri-agentsiya-fokus.html", "text": "***\r\nОт 17.00 часа  В Централната софийска синагога президентът Румен Радев ще участва в тържествената церемония за запалване на свещите на Ханука – Празникът на светлината. \r\n***\r\nОт 09.00 часа в храм „Св. Св. Кирил и Методий” ще бъде отслужена св. Божествена Иаковова Литургия (Яковова).\r\n***\r\nНа ул. „Оборище“, между бул. „Васил Левски“  и храм-паметника „Св. Александър Невски“ ще се проведе Традиционният коледен фермерски пазар в София.\r\n***\r\nОт 11.00 часа в зала 207 на Българската академия на науките (ул. „15-ти ноември“ 1) ръководството на Общото събрание на БАН ще представи на пресконференция програма за протестни действия на учените по време на българското председателство на Съвета на Европейския съюз.\r\n***\r\nОт 11.00 часа на Ларгото Направление „Архитектура и градоустройство“ – СО съвместно с преподавателите и учениците от 143 – то ОУ „Георги Бенковски“, под патронажа на Главния архитект на Столична община арх. Здравко Здравков, организират изложба-базар на детски рисунки и сурвакници „София - магията на Коледа“.\r\n***\r\nОт 17.00 часа в Tab 12 Blues Bar Светослав Димитров представя дебютния си роман „Ангелска страст”.\r\n***\r\nОт 20.30 часа в зала 1 на НДК ще бъде представен филмът „Формата на водата“.\r\n***\r\nОт 21.00 часа в ДНК – Пространство за съвременен танц и пърформанс ще се проведе концерт на Стругаре, част от програмата на Софийски международен литературен фестивал.\r\n***\r\nОт 09.00 часа в зала „Скаптопара“ ще се проведе втори ден от Коледен благотворителен турнир по минифутбол.\r\n***\r\nОт 11.00 часа в сградата на Младежки дом Благоевград отваря врати Коледен панаир. \r\n***\r\nВ РИУ Правец ще се проведе семинар на тема: „Проект за бюджет на Столична община за 2018 година“. \r\n***\r\nОт 11.00 часа в Държавен куклен театър – Бургас ще се състои спектакълът“Коледа с приятели“.\r\n***\r\nОт 11.00 часа Неделното училище към храм „Св. Пимен Зографски“ ще представи  Рожденственски концерт. \r\n***\r\nОт 18.00 часа в НХК майки организират благотворителен концерт „Коледният огън“ в помощ на едногодишната Велина.\r\n***\r\nОт 09.00 часа в спортна зала „Скаптопара“ ще се проведе благотворителен Коледен турнир по мини футбол.\r\n***\r\nОт 08.30 часа от гара „Септември“ Родопската теснолинейка организира празнично пътуване по повод 90-годишнината на участъка Велинград – Велинград-юг и 80 години от откриването на участъка Велинград-юг – Якоруда.\r\n***\r\nЩе се проведе втория ден от Събора „Да развеем знамената“. От 12.30 часа в зала НТС пък ще се състои концерт на Поли Паскова и местни изпълнители.\r\n***\r\nВ Община Генерал Тошево ще се проведе референдум за добив на шистов газ.\r\n***\r\nОт 11.00 часа в Арт център „Палитра“ ще се проведе Коледно неделно матине на Музикално студио при Арт център „Палитра“.\r\n***\r\nОт 11.00 часа в Държавен куклен театър „Дора Габе“ ще се проведе кукления спектакъл  „Коледата е за всички“.\r\n***\r\nОт 19.00 часа в салона на театър \"Иван Радоев\" ще се проведе „Парад на модата\"- Плевен. \r\n***\r\nОт 11.00 часа в баскетболната зала на ул. „Ясна поляна“, Гребна база ОП „Младежки център Пловдив“ организира Благотворителен Коледен базар\r\n***\r\nОт 19.00 часа в Голяма зала на Доходно здание Коледен концерт ще изнесе Биг Бенд – Русе с диригент Димчо Рубчев, със специалното участие на Орлин Горанов. От 18.00 часа на площада пред Общината концерт ще изнесе Веселин Маринов. \r\n***\r\nОт 13.00 часа на стадион „Септември“ ще се играят футболни срещи в рамките на Коледен турнир по футбол. \r\n***\r\nОт 11.00 часа в Куклен театър ще се проведе Коледата на Мечо“ - Куклен спектакъл за деца.\r\n***\r\nОт 19.00 часа в Оперен театър ще се състои „Нощта преди Коледа“ – танцов спектакъл на балетна школа „Па де Кре“.\r\n***\r\nОт 11.00 часа в село Хитрино ще се състои отслужване на курбан по християнски и мюсюлмански обичаи, с който ще се отбележи годишнината от инцидента с влакова композиция в селото, отнел живота на 7 души. В 11.30 часа ще се състои връчване на ключове на собственици на новопостроени къщи. От 12.00 часа ще бъде излъчен документален филм за Хитрино. В 12.45 часа са предвидени приветствия на официалните гости, а в 13.00 часа - обяд за гостите и жителите на Хитрино.", "date": "2017.12.16", "title": "Предстоящи събития в страната за 17 декември (Агенция „Фокус“)"}
{"url": "http://www.focus-news.net/news/2017/12/16/2468035/rt-deutsch-v-litva-sa-dostaveni-parvite-germanski-bronetrasportyori.html", "text": "В Литва са доставени първите два германски бронетранспортьора „Боксер“. Това съобщиха от Министерството на отбраната на ФРГ, предава телевизионният канал RT Deutsch.\r\nДвете машини са учебни и нямат артилерийска установка. Първите БТР-и с пълно бойно оборудване ще бъдат предадени на Литва през 2019 г. Договорът между двете държави предвижда доставка на 88 германски БТР-и „Боксер“ на обща стойност 385,6 млн. евро..Тереза Герова", "date": "2017.12.16", "title": "RT Deutsch: В Литва са доставени първите германски бронетраспортьори"}
{"url": "http://www.focus-news.net/news/2017/12/16/2468036/tsvetan-tsvetanov-gerb-kazanlak-specheli-izbirayki-galina-stoyanova-za-kmet.html", "text": "Силата на ГЕРБ е, че може да прави добра кадрова политика -  с подбора на кметове за населени места, кметове на общини, общински съветници, народни представители. Това каза председателят на парламентарната група на ГЕРБ Цветан Цветанов, който бе в Казанлък по повод отбелязване на 11-та годишнина от създаването на местната структура на партията, предаде кореспондент на Радио „ Фокус“. Цветанов поясни, че няма парламентарна група с такова сериозно присъствие в пленарните заседания и ако народните представители на ГЕРБ не са така единни, няма да има тази стабилност. В този смисъл той заяви, че Казанлък е спечелил, избирайки Галина Стоянова за кмет. „Това го казват всички хора, с които се срещам през последните години, когато идвам тук.  Хората не казаха нито една лоша дума срещу правителството, но укориха агресията, която виждат в опозицията“, заяви Цветанов.\r\nПо време на визитата си в Казанлък Цветан Цветанов посети квартал „Изток“, където в момента се реализира проект за над 5,500 млн. лева. Проектът включва пълен ремонт на четири улици, прилежащите им тротоари и осветление, както и възстановяване на две междублокови пространства и изграждане на кътове за отдих, детски и спортни площадки, тревни площи. Цветанов се срещна с жители на квартала. Някои от хората споделиха, че са жители в този квартал от 1981 година и до този момент от създаването му нищо не е направено, каму ли да е изпълняван такъв мащабен проект. „Това създава самочувствието, че се движим в правилната посока“, каза Цветанов.\r\nСлавяна ГАЙДАРОВА", "date": "2017.12.16", "title": "Цветан Цветанов, ГЕРБ: Казанлък спечели, избирайки Галина Стоянова за кмет"}
{"url": "http://www.focus-news.net/news/2017/12/16/2468052/otkriha-ofitsialno-zimniya-sezon-v-bansko-obzor.html", "text": "В Банско официално бе открит зимният сезон. На церемонията по откриването на сезона присъстваха министърът на туризма Николина Ангелкова и спортният министър Красен Кралев.  Кметът на Община Банско Георги Икономов приветства и официалните гости на събитието – Марк Жирардели, австрийски скиор, петкратен носител на световната купа и Кристиян Гедина, легендарен италиански скиор, постигнал 13 победи за Световната купа и качил се на 33 подиума. \r\nГостите на града се насладиха на изпълнен с емоции ден, който започна с играта „Ловци на съкровища”, в която един късметлия откри злато в лифта. Празникът продължи със звезден урок, проведен от Марк Жирардели и Кристиян Гедина. В следобедните часове Ути Бъчваров направи невиждано кулинарно шоу на централния градски площад. Гостите в курорта бяха почерпени със 100 метра бански суджук, гигантско барбекю и три прасенца.\r\nПо време на официалното откриване на сезона кметът на Банско Георги Икономов заяви, че курортът продължава да се развива, а хотелите продължават да печелят награди. Икономов допълни, че е искал на днешния ден да съобщи новината, че решението за изграждане на втора кабинка е факт.  „За съжаление все още не е - близо сме но все още не е. Въпреки всичко Банско продължава да се развива и отново сме определяни за едни от най-добрите“, добави той. По думите му Банско става все по-желана туристическа дестинация. „Това се случва само заради вас - туристическия бранш и усилията, които полага концесионерът. Пожелавам ви една много успешна зима и много усмихнати гости на града ни, както и сезонът да завърши без инциденти”, каза още Георги Икономов. \r\nОт своя страна министърът на туризма Николина Ангелкова заяви, че се очаква ръст между 5 и 10% на туристите в страната. Тя уточни, че статистиките сочат, че за периода на най-активните месеци декември 2016 г. – февруари 2017 г. в община Банско са пренощували общо над 116 хил. туристи. „Реализираните нощувки надхвърлят 376 хил., а приходите от тях са близо 20,6 млн. лв. Банско трябва да продължи да се развива. Ще работим за по-лесното изграждане на ски писти и съоръжения в съответствие с българските и европейските закони“, каза още министърът на туризма.", "date": "2017.12.16", "title": "Откриха официално зимния сезон в Банско (ОБЗОР)"}
{"url": "http://www.focus-news.net/news/2017/12/16/2468053/kmetat-na-kazanlak-galina-stoyanova-prez-poslednite-godini-obshtinata-pravi-vse-poveche-i-poveche-kato-osnovno-tova-se-poluchava-s-pomoshtta-ot-trite-pravitelstva-na-boyko-borisov.html", "text": "През последните години Община Казанлък прави все повече и повече, като основно това се получава с помощта, която получаваме от трите правителства на Бойко Борисов. Това каза за Радио „Фокус“ кметът Галина Стоянова, която е и председател на местната структура на ПП ГЕРБ. Структурата на партията в Казанлък днес отбелязва своята 11-ата годишнина. Стоянова поясни, че Община Казанлък като възможности е голяма община, една от 39-те големи общини на територията на България, но когато става въпрос за бюджет и цифри, не може да се похвали с много голям растеж през годините, тъй като не са увеличавали нито данъците, нито таксите, т.е средствата всяка година са предвидими от местния бюджет. „Нашият бюджет постига детайлите, но всичко друго се надгражда благодарение на ангажираността и на г-н Цветан Цветанов. Защото той знаеше, че имаме 100-годишна Пожарна, че искаме да направим нов музей на розата, че искаме да асфалтираме улици, че пътят, който наскоро бе асфалтиран до оръжейния завод в Казанлък с държавни средства, води до един  надлез, който е опасен, и за който в бюджета на общината няма средства. Ако той нямаше този поглед, едва ли аз бих могла да лобирам за толкова много пари, които дойдоха от държавния бюджет в Казанлък“, каза Стоянова. В този смисъл тя посочи и още примери за помощта от държавата. \r\nПо думите на кмета образователната инфраструктура в Казанлък е завършена почти на 100 % с реконструкцията, която в момента се извършва на трите детски градини със средства по ОП „Региони в растеж“, както и реконструкцията на петте училища в населените места. В последните шест години с външни и собствени ресурси на Община Казанлък и с много голяма подкрепа от държавата е постигната основната цел – цялата образователна инфраструктура на Казанлък да бъде приведена в подобаващо състояние. По отношение на мащабния проект за над 5 млн. лв. в кв. „Изток“ Стоянова поясни, че  дейностите по него ще бъдат приключени до месец май 2018 година. „За тази реконструкция за следващата година ще осигурим от бюджета още 350 хил.лв., за да бъде завършена изцяло визията на кв. „Изток“, каза Стоянова.\r\nПо отношение на структурата на ГЕРБ в Казанлък Стоянова заяви, че тя е стабилна политическа организация, с 830 членове и множество симпатизанти. „В периода след 2012 година, когато от националното ръководство на партията в лицето на Цветан Цветанов получих ангажимента да ръководя структурата, положихме много усилия да я сплотим. Нашата основна цел е да градим, да развиваме и да сме хора, които дават на своето общиство всеки според възможностите си и професионалната квалификация. Структурата е стабилна и постига своите резултати не благодарение на оценката на нашите опоненти, а с много работа и сплотеност“, заяви Галина Стоянова. Тя добави, че в резултат на това през 2009 година ПП ГЕРБ – Казанлък на парламентарните избори има 18 900 ласа, а през 2015 година на местните избори за кмет - 20 252 гласа. Стоянова благодари на Цветан Цветанов и ръководството на ГЕРБ за дадената възможност. „Надявам се, че с постигнатото в община Казанлък трябва да убедим хората, че не трябва да политиканстваме, а да действаме“, каза още Стоянова.\r\nКато едно от условията за успеха Стоянова посочи и партньорството между Стара Загора и Казанлък. „Казанлък винаги се е учил от добрите практики на Стара Загора и винаги с това единство сме давали пример на жителите на двата града“,  каза Стоянова по повод на твърдения на опонентите, според които между Стара Загора и Казанлък има „революции“.\r\nСлавяна ГАЙДАРОВА", "date": "2017.12.16", "title": "Кметът на Казанлък Галина Стоянова: През последните години Общината прави все повече и повече, като основно това се получава с помощта от трите правителства на Бойко Борисов"}
{"url": "http://www.focus-news.net/news/2017/12/16/2468054/loshoto-vreme-doyde-obzor.html", "text": "Метеорологичната обстановка в страната продължава да е динамична. В съботния ден бе ветровито. Заради южната посока на вятъра на места температурите достигнаха до 20 градуса. В следобедните часове на събота от запад започна заоблачаване и на места до вечерта заваля дъжд. В района на Пловдив, Ихтиман и София дъждът бе силен, като видимостта по АМ „Тракия“ бе намалена. До 21.00 часа в събота в Монтана и Драгоман измереното количество валежи бе 9 л./кв. м.; във Враца – 8 л./кв. м.; Оряхово и Монтана – 3 л./кв. м.; във Видин – 2 л./кв. м.\r\nМетеоролозите предупреждават, че в неделния ден вятърът ще се ориентира от северозапад, ще е слаб, в Източна България – умерен и с него ще прониква студен въздух. През деня застудяването и валежите ще продължат, като значителни количества дъжд ще има в крайните югоизточни райони. Жълт код за обилни валежи е в сила за 4 области – Кърджали, Хасково, Ямбол и Бургас. С понижението на температурите още преди обяд дъждът във високите полета на Западна България и Предбалкана ще преминава в сняг, а по-късно през деня и на повече места в Северна България. \r\nПрез следващите дни от север ще продължи да прониква студен въздух, температурите ще се понижат още и в сряда минималните ще са между минус 7° и минус 2°, а максималните - между минус 1° и 4°.", "date": "2017.12.16", "title": "Лошото време дойде (ОБЗОР)"}
{"url": "http://www.focus-news.net/news/2017/12/16/2468055/tass-partiyata-na-svobodata-na-niderlandiya-prizova-na-vsyaka-tsena-da-se-vazprepyatstva-migratsiyata-na-myusyulmani-v-es.html", "text": "Миграцията от мюсюлманските страни представлява един от главните проблеми на Европейския съюз. Това заяви по време на срещата си с журналистите в събота председателят на „Партията на свободата“ на Нидерландия Герт Вилдерс – един от главните оратори на проведената в събота в Прага конференция на лидерите на европейските антимюсюлмански политически партии и движения, предава ТАСС.\r\n„Масовата миграция трябва да бъде възпрепятствана и даже, ако ни се наложи, да построим (на границите на Европа) стена“, подчерта той. ЕС „не може да оставя открити врати и прозорци за бежанците от мюсюлманските страни“, според мнението на Вилдерс.\r\nНа свой ред, лидерът на френския „Национален фронт“ Марин льо Пен изказа мнение, че ЕС потиска културата на европейските народи и е изживял живота си като организация. „Ние сме патриоти и защитаваме суверенитета“, подчерта Льо Пен и добави, че в бъдеще европейците ще се съсредоточат „в сътрудничеството между независимите суверенни държави“.\r\n„Развитието на Съюза противоречи на историческата логика. Това е катастрофална организация“, заяви французойката.\r\nПревод и редакция:", "date": "2017.12.16", "title": "ТАСС: „Партията на свободата“ на Нидерландия призова на всяка цена да се възпрепятства миграцията на мюсюлмани в ЕС"}
{"url": "http://www.focus-news.net/news/2017/12/16/2468056/afp-savetat-za-sigurnost-na-oon-predvizhda-da-razgleda-proektorezolyutsiya-za-othvarlyane-na-reshenieto-na-sasht-za-erusalim.html", "text": "Съветът за сигурност на ООН обмисля да разгледа проекторезолюция, която да потвърди, че всяко едностранно решение за статута на Ерусалим няма юридическа стойност и трябва да бъде анулирано, според текста, придобит от AFP в събота.\r\nПредложената мярка идва в отговор на решението на САЩ да признае официално Ерусалим за столица на Израел.\r\nСъветът може да гласува предложената от Египет проекторезолюция най-рано в понеделник, според дипломатически източници.\r\nПревод и редакция:", "date": "2017.12.16", "title": "AFP: Съветът за сигурност на ООН предвижда да разгледа проекторезолюция за отхвърляне на решението на САЩ за Ерусалим"}
{"url": "http://www.focus-news.net/news/2017/12/16/2468057/sofiya-mazh-e-zaginal-sled-kato-e-bil-blasnat-ot-vlak-v-blizost-do-gara-iskar.html", "text": "Мъж е загинал, след като е бил блъснат от бързия влак за София в района на гара „Искър“. Това съобщиха за Агенция „Фокус“  от пресцентъра на БДЖ. Инцидентът е станал около 18.20 часа. В момента пътниците на влака престояват на гара „Искър“ до освобождаване на движението. По първоначална информация човекът е седял на релсите. Продължава огледът на място.", "date": "2017.12.16", "title": "София: Мъж е загинал, след като е бил блъснат от влак в близост до гара „Искър“"}
{"url": "http://www.focus-news.net/news/2017/12/16/2468058/dobrich-etnografskata-kashta-organizira-poreditsa-ot-tematichni-besedi-posveteni-na-zimnite-praznitsi.html", "text": "Етнографската къща организира поредица от тематични беседи, посветени на зимните празници. По заявка училища, паралелки и клубове по интереси могат да поръчат беседа с различна тематика, свързана с обичаите и ритуалите около Коледа и Нова година. Това съобщи Лена Кирилова, уредник в Етнографската къща в Добрич, предаде кореспондентът на Радио „Фокус” – Варна. Провеждането на тематични беседи за малки деца и ученици вече се е превърнало в традиция в Регионалния исторически музей. „Ние запознаваме децата с произхода на тези празници, откъде идват, с какво са свързани и разбира се, какви са специфичните ритуали и обреди, които се извършват конкретно в Добруджа. Така че всеки, който желае да научи повече откъде идва този празник Коледа, защо е наречен така, каква е ролята на коледарите, за магията на словото и благослова, какво трябва да има трапезата на Бъдни вечер и на Коледа и други любопитни факти, нека да заповядат в Етнографска къща. Със сигурност ще научат нещо повече за целия Коледно-новогодишен цикъл, който започва от Игнажден – 20 декември, и приключва с празниците и традициите, които са посветени на водата – Ивановден, Йордановден и Бабин ден. Това е един затворен цикъл в Народния календар. Всеки, който заяви своето желание, е добре дошъл в Етнографска къща“, посочи Лена Кирилова. Музеят е подготвил представяне на автентични снимки, които запознават децата и учениците с елементи от коледната трапеза и символиката на празниците. При по-големи групи тематичните беседи се организират в Дом-паметника „Йордан Йовков“. Лена Кирилова отбеляза, че тези празници сред младите и подрастващите са малко познати като обредност и ритуал и нерядко символиката остава непонятна, а празникът не е само трапеза и подаръци. „Празникът е преди всичко символът, обредността, празникът е всичко това, което влагаме като обич, като топлина, като очакване и надежда“, допълни Лена Кирилова. \r\nЖулиета НИКОЛОВА", "date": "2017.12.16", "title": "Добрич: Етнографската къща организира поредица от тематични беседи, посветени на зимните празници"}
{"url": "http://www.focus-news.net/news/2017/12/16/2468059/sofiya-vazstanoveno-e-dvizhenieto-na-vlakove-v-rayona-na-gara-iskar.html", "text": "Възстановено е движението на влакове в района на гара \"Искър\". Това съобщиха за Агенция „Фокус“ от пресцентъра на БДЖ. Движението бе преустановено заради блъснат мъж от бързия влак Варна - София. Пътниците на бързия влак престояха на гара \"Искър\", като заради инцидента други три влака се движат със закъснение.\r\nПо първоначална информация загиналият мъж е седял на релсите.", "date": "2017.12.16", "title": "София: Възстановено е движението на влакове в района на гара \"Искър\""}
{"url": "http://www.focus-news.net/news/2017/12/16/2468060/visokopostaven-ruski-senator-rusiya-nyama-da-pozvoli-na-sasht-da-destabilizirat-situatsiyata-v-siriya.html", "text": "Русия ще помогне на сирийския президент Башар Асад да не допусне САЩ отново да дестабилизират обстановката в страната, заяви пред РИА Новости началникът на комитета на Съвета на Федерацията (Горната камара на руската Дума) по отбрана и сигурност Виктор Бондарев.\r\nТози коментар на сенатора дойде след съобщението на Руския център по примирение на враждуващите страни в Сирия, че американски интруктури се занимават с подготовката на оцелелите бойци на Ислямска държава.\r\n„Разбираемо е, че те няма да оставят Сирия просто така и тихо отново готвят плацдарм за дестабилизация на ситуацията в страната. Уверен съм, че Башар Асад има сили да противодейства на това и няма да позволи на никой отново да хвърли страната в хаос. От своя страна, Русия ще помага. Ние съхраняваме базата си в Хмеймим, а също така имаме планове да развиваме пристанището в Тартус, превръщайки го в пълноценна военноморска база“, заяви Бондарев.\r\nТой отбеляза, че американците не подкрепят терористи и други деструктивни сили за първи път. Според думите на сенатора, Вашингтон „няма да даде покой“ на руския военен и политически успех в Сирия, както и на нормализацията на обстановката в тази страна, „която те са се опитали да развалят, по подобие на Либия“.\r\nПревод и редакция:", "date": "2017.12.16", "title": "Високопоставен руски сенатор: Русия няма да позволи на САЩ да дестабилизират ситуацията в Сирия"}
{"url": "http://www.focus-news.net/news/2017/12/16/2468061/marin-lyo-pen-shte-razvalim-es-otvatre.html", "text": "Европейския съюз е изживял себе си, а неговата ликвидация може да бъде подпомогната от победа на националистическите партии на изборите за Европейски парламент. Такава гледна точка изрази в събота лидерът на френския „Национален фронт“ Марин льо Пен, в изказването си пред лидерите на европейските антиимигрантски партии, събрали се на конференция в Прага, предава ТАСС.\r\n„Дъхът на ЕС свършва“, заяви тя. „Има надежда, че ние ще развалим отвътре тази неправилна организация. Трябва да действаме, както действат завоевателите“.\r\nСпоред думите на льо Пен, националистическите партии са в състояние да нанесат поражение на Съюза на следващите избори за Европейски парламент. Тя смята, че тези сили могат да унищожат ЕС, който „води континента към гибел“.\r\nНа смяна на днешния Съюз, според мнението на френския политик, ще бъде създадена Уния на европейските народи. Този проект предвижда „доброволно сътрудничество на страните, основано на уважение към политическите и икономическите им интереси“. Като за начало, както предполага льо Пен, трябва да бъдат възстановени границите между държавите от Шенгенската зона и да бъде ликвидирана Европейската комисия.\r\nДомакинът на срещата – заместник-говорителят на Палатата на депутатите (долната камара) на чешкия парламент и председател на движението „Свобода и директна демокрация“ (СДД) Томио Окамура уточни, че проекта за Уния на европейските народи предполага съхраняване на свободното придвижване на граждани и стоки по целия континент, едновременно с значителното укрепване на сигурността на неговите жители.\r\n„Европейският съюз се превръща в тоталитарна държава“, смята той. Заместник-говорителят изрази мнение, че бъдещето на Европа е в политическата и икономическата децентрализация. „Искаме много тясно сътрудничество между суверенни европейски държави, на взаимноизгодна основа и отхвърляме диктата на действащите наднационални структури, които паразитират върху обединението на европейските народи“, заяви той.\r\nИнициатор на провеждането на днешната конференция стана движението СДД. В нея взеха участие Марин льо Пен, лидерът на холандската Партия на свободата Герд Вилдерс, евродепутатът от италианската „Северна лига“ Лоренцо Фонтана, един от ръководителите на австрийската Партия на свободата Георг Майер, както и членът на фракцията „Европа на народите и свободите“ в Европарламента, изразяваща интересите на крайно-десните политически организации.\r\nПревод и редакция:", "date": "2017.12.16", "title": "Марин льо Пен: Ще развалим ЕС отвътре"}
{"url": "http://www.focus-news.net/news/2017/12/16/2468062/afp-palestintsite-shte-organizirat-mashtabna-demonstratsiya-sreshtu-poseshtenieto-na-amerikanskiya-vitseprezident-v-erusalim.html", "text": "Фракцията на президента на Палестинската автономия Махмуд Аббас – „Фатах“ – призова в събота за организиране на мащабна демонстрация следващата седмица, в знак на протест срещу визитата на американския вицепрезидент Майк Пенс в Ерусалим, след като Вашингтон призна официално Свещения град за столица на Израел, предава AFP.\r\nАббас вече отмени предвидената си среща с Пенс, който пристига в Ерусалим в сряда, 20 декември и предупреди, че Вашингтон повече няма да играе ролята на медиатор в израело-палестинския мирен процес.\r\n„Призоваваме за яростни протести около входовете на Ерусалим и в Стария град, по време на визитата на американския вицепрезидент Майк Пенс в сряда“, заявиха от „Фатах“ чрез съобщение.\r\nПревод и редакция:", "date": "2017.12.16", "title": "AFP: Палестинците ще организират „мащабна демонстрация“ срещу посещението на американския вицепрезидент в Ерусалим"}
{"url": "http://www.focus-news.net/news/2017/12/16/2468063/ria-novosti-zavarshiha-rusko-kitayskite-ucheniya-po-pro-v-pekin.html", "text": "Руско-китайските командно-щабни учения по Противоракетна отбрана(ПРО) в Пекин завършиха. Страните отбелязаха, че е достигнато качествено ново ниво на взаимодействие между всички звена, предава РИА Новости, като се позовава на съобщение от департамента за информация и масови комуникации на Министерството на отбраната на Русия.\r\n„В периода от 11 до 16 декември 2017 година, на базата на Научно-изследователския институт за противоракетна отбрана на Академията на Военновъздушните сили(ВВС) на Китайската народноосвободителна армия(КНА) в Пекин, се състоя второто съвместно руско-китайско компютърно командно-щабно учение по Противоракетна отбрана „Въздушно-космическа сигурност 2017“, се казва в съобщението.\r\nСъобщава се, че ръководителите на ученията – началникът на Главния щаб – първия заместник главнокомандващ Военнокосмическите сили (ВКС) на Русия генерал-лейтенант Павел Кураченко и началник-щаба на ВВС на КНА генерал-лейтенант Ма Чженцзюн – са отбелязали високото ниво на подготовката на военнослужещите на двете страни.\r\nСтраните са се договорили да проведат следващата си среща в началото на 2018-а година, за да оформят изходния отчет за резултатите от ученията и обсъждане на перспективите за развитие на взаимодействието в сферата на ПВО-ПРО.\r\nПревод и редакция:", "date": "2017.12.16", "title": "РИА Новости: Завършиха руско-китайските учения по ПРО в Пекин"}
{"url": "http://www.focus-news.net/news/2017/12/16/2468064/tass-v-programata-na-novoto-avstriysko-pravitelstvo-e-vklyuchena-tochka-za-otmyana-na-antiruskite-sanktsii.html", "text": "Новото правителство на Австрия ще предприеме активни мерки на европейската арена за отмяна на санкциите, въведени във връзка с конфликта в Украйна и ще се постарае да съдейства за намаляване на напрежението в отношенията между Запада и Русия. Това се казва в програмата на бъдещото правителство във Виена за 2017-2022 година, получено в редакцията на ТАСС.\r\n„Неутралитета на Австрия е важен основополагащ фактор, който трябва да се отчита във всички международни съглашения. Въвличането в международната политика влиза в националните интереси на неутралната държава. Австрия е длъжна, като исторически свързващо звено, да бъде активно място за диалог между Изтока и Запада и да форсира политика за намаляване на напрежението между Запада и Русия“, отбелязва се в документа на бъдещото правителство, озаглавен „Заедно. За нашата Австрия“.\r\n„Нашата цел е позитивно сътрудничество на нашия континент. Австрия ще се бори активно за ликвидирането на възникналото, особено заради конфликта в Украйна, напрежение и свързаните с него санкции, както и за предприемането на усилия за разрешаване на конфликта в Украйна“, посочва се в програмата.\r\nПревод и редакция:", "date": "2017.12.16", "title": "ТАСС: В програмата на новото австрийско правителство е включена точка за отмяна на антируските санкции"}
{"url": "http://www.focus-news.net/news/2017/12/16/2468065/bbc-evakuiraha-okrag-santa-barbara-v-kaliforniya-zaradi-gorskite-pozhari.html", "text": "Калифорнийските власти издадоха заповед за евакуация на окръг Санта Барбара заради бушуващия в американския щат горски пожар, предава BBC.\r\nТова се случи, след като метеорологичните прогнози потвърдиха опасенията за нови северни ветрове, които ще насочат пламъците на „пожара Томас“ към брега на Тихия океан.\r\nОгнената стихия е третата по големина в историята на щата и досега е изпепелила повече от хиляда кв. км., в периода след 4 декември.\r\nЗа момента е потвърдена смъртта на двама души в резултат от пожара. Едната жертва е пожарникар, загинал по време на гасенето на пожара, а другата е жена, катастрофирала с автомобила си в близост до пламъците.\r\nПревод и редакция:", "date": "2017.12.16", "title": "BBC: Евакуираха окръг Санта Барбара в Калифорния заради горските пожари"}
{"url": "http://www.focus-news.net/news/2017/12/16/2468066/reuters-svlichane-na-kal-v-chili-predizvika-smartta-na-trima-dushi-oshte-15-sa-izcheznali.html", "text": "Свличане на кал над малко селце, в близост до национален природен парк в югоизточната част на Чили, в събота, предизвика смъртта на трима души, а още 15 са с неизвестно местонахождение, след паднал проливен дъжд през нощта срещу събота, предава Reuters, като се позовава на информация от местните власти.\r\nКадри, заснети от чилийски полицейски хеликоптер, показват, че голяма част от селцето Вийа Санта Лучия, в крайбрежна Патагония, се намира под калта, свлякла се по наводнена речна долина.\r\nДве чилийки и един турист, чиито имена и националност засега не са известни, са загинали в резултат от инцидента, според информация от властите. Спасителните екипи продължават да издирват поне още 15 души, които са с неизвестно местонахождение.\r\nПревод и редакция:", "date": "2017.12.16", "title": "Reuters: Свличане на кал в Чили предизвика смъртта на трима души, още 15 са изчезнали"}
