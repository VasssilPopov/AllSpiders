{"url": "http://www.focus-news.net/news/2018/04/18/2512589/petar-yankov-bdzp-ezhednevni-sa-brakonierskite-nabezi-v-sasednite-na-zashtitenata-mestnost-poda-zaliv-foros-i-kraymorska-chast.html", "text": "Ежедневни са бракониерските набези в съседните на защитената местност „Пода“ залив Форос и крайморска част. Това каза за Радио „Фокус“-Бургас Петър Янков, експерт от Българско дружество за защита на птиците в Природозащитен център „Пода”. „Ежедневно влизат лодки от съседните на „Пода“ квартали на Бургас. Много пъти сме подавали сигнали, но за съжаление, резултатът не е много обнадеждаващ“, добави още той. По думите му бракониерският риболов с мрежи пречи на намирането на храна на прелетните птици. При заложените мрежи се наблюдават заплетени птици (най-вече гмурци, понякога малък корморан), които се удавят. „Това са защитени видове, някои от които са включени в Червената книга“, каза още Янков.\r\nВ момента в природозащитния център може да се наблюдава миграцията на много прелитащи птици. „Все още прелитат хищни птици, бял щъркел, розови пеликани. Могат да се видят и други видове птици като къдроглавия пеликан, морския орел. В местността са и вече кокелобегачите, някои видове дъждосвирци, речните рибарки“, каза още орнитологът. Тази пролет са установени два вида, които са били очаквани, но поради някаква причина не са регистрирани в местността. Това е т.нар. сивоок дъждосвирец. „Една много интересна птица с големина на гълъб и очи, подобни на тези на сова. Другият вид е полувратовата мухоловка. С тези два вида общият брой наблюдавани птици в местността „Пода“ става 297 на площ 1 кв.км“, каза още Янков. Той добави, че центърът е готов и активно посреща много посетители, сред които са групи ученици не само от района на Бургас, но и от други краища на България.\r\nМария РУСЕВА", "date": "2018.04.18", "title": "Петър Янков, БДЗП: Ежедневни са бракониерските набези в съседните на защитената местност „Пода“ залив Форос и крайморска част"}
{"url": "http://www.focus-news.net/news/2018/04/18/2512593/shumen-uchenicheska-viktorina-da-zapazim-detsata-na-patya-shte-se-provede-v-grada.html", "text": "Общинският етап на Националната ученическа викторина по безопасност на движението „Да запазим децата на пътя“ ще се проведе на 19 април от 13,00 часа в СУ „Трайко Симеонов”. Това съобщиха от пресцентъра на Община Шумен. Целта на викторината е да се изградят умения и навици у децата за действие в условията на пътното движение и формиране на култура за безопасно поведение на пътя. В общинския кръг ще вземат участие 9 училищни отбора от община Шумен – ІІ ОУ „Д-р Петър Берон“, ІІІ ОУ „Димитър Благоев“, VI ОУ „Еньо Марковски“ ОУ „Св. св. Кирил и Методий“ – село Царев брод, ОУ „Васил Левски“ – село Градище, СУ „Васил Левски“, СУ „Сава Доброплодни“, СУ „Йоан Екзарх Български“, СУ „Трайко Симеонов“. Всеки отбор се състои от четирима ученици – от 5, 6 и 7 клас. Общинският етап на Националната ученическа викторината по безопасност на движението „Да запазим децата на пътя” ще се проведе в три кръга: решаване на тест-листовка; викторина; практическо задание – сглобяване на пъзел с пътен знак и тест-ситуация за оказване на долекарска помощ. Отборът, класирал се на І-во място, ще участва в областния кръг на Националната ученическа викторината по безопасност на движението „Да запазим децата на пътя”, който ще се проведе на 20 април от 13,00 ч. в СУ „Трайко Симеонов” – Шумен.", "date": "2018.04.18", "title": "Шумен: Ученическа викторина „Да запазим децата на пътя“ ще се проведе в града"}
{"url": "http://www.focus-news.net/news/2018/04/18/2512591/dobrich-interes-kam-programata-za-razvitie-na-selskite-rayoni-2014-202-g-v-regiona-otchitat-ot-oblastniya-informatsionen-tsentar.html", "text": "Интерес към Програмата за развитие на селските райони (ПРСР) 2014-202 г. в региона отчитат от Областния информационен център (ОИЦ) в Добрич. Това каза Геновева Друмева, ръководител на центъра в добруджанския град, предаде кореспондентът на Радио „Фокус” – Варна. Проектни предложения могат да депозират земеделски стопани, които имат икономически размер на стопанството от 6 000 до 7 999 евро, измерен в стандартен производствен обем. Максималното ниво на съфинансиране е 60-80%. Подмярката е „Инвестиции в земеделски стопанства по Тематична подпрограма за развитие на малки стопанства – Април 2018“. Акцент в програмата е също и подмярка „Инвестиции в подкрепа на неземеделски дейности“ вече създадени туристически продукти. Общините Шабла и Тервел са с проявен интерес към интегрираната процедура „Социално-икономическа интеграция на уязвими групи. Интегрирани мерки за подобряване достъпа до образование“, отбеляза Геновева Друмева. В тези дейности партньори могат да бъдат работодатели, НПО, Центрове за обучение, социални услуги, читалища, общини, училища и други организации. Идеята е да бъде подобрен достъпът до социални и здравни услуги и до трудова заетост. По думите на ръководителя на ОИЦ – Добрич за региона е важна още една процедура – „Развитие на туристически атракции“. Финансовата подкрепа е за развитие на продукти и обекти, свързани с културното наследство от световно и национално значение – от религиозни, екскурзоводски услуги, оборудване, програми за превод, дейности по експониране, консервация и реставрация, популяризиране и опазване. Геновева Друмева подчерта, че Община Шабла е проявила интерес към подмярка „Инвестиции за публично ползване в инфраструктура за отдих, туристическа инфраструктура“ по ПРСР. Допустими дейности са изграждане, реконструкция, ремонт, оборудване на туристически информационни центрове, закупуване на съоръжения за туристически атракции, свързани с местното културно, историческо и природно наследство, изграждане на туристическа инфраструктура. Община Генерал Тошево е със заявен интерес по процедура „Енергийна ефективност в периферните райони-2“. Мерките обхващат публичната инфраструктура и жилищен сектор в малки градове. Целта е насочена към подобряване на регионалната социална инфраструктура за деинституционализация на социалните услуги за възрастни и хора с увреждания. \r\nЖулиета НИКОЛОВА", "date": "2018.04.18", "title": "Добрич: Интерес към Програмата за развитие на селските райони 2014-202 г. в региона отчитат от Областния информационен център"}
{"url": "http://www.focus-news.net/news/2018/04/18/2512590/reuters-harvatska-delegatsiya-prekasva-poseshtenie-v-sarbiya-sled-obidi-v-parlamenta.html", "text": "Делегация от хърватския парламент в сряда прекъсна по средата  посещението си в Сърбия, след като ултранационалистския сръбски депутат Воислав Шешел започва да я засипва с обиди и публично да разкъса хърватско знаме, предава  Reuters.\r\nПосещението е част от подновените усилия на двете страни да подобрят отношенията си. Председателят на Сръбската радикална партия Воислав Шешел според свидетели е взел хърватско знаме в зала до пленарната зала на парламента в Белград, проснал го е на пода и е започнал да го тъпче и да се опитва да го разкъса, докато е изричал обиди.\r\nОхраната безуспешно се е опитала да му отнеме знамето. Хърватските делегати, водени от председателят на парламента Гордан Яндрокович са били свидетели на това. \r\n„Поради факта, че това действие грубо уронва честта на Хърватия, ние прекъсваме посещението“, пише в официално заявление на хърватския парламент.\r\nМинистър-председателят на Сърбия Ана Бърнабич и председателят на парламента Мая Гойкович осъдиха инцидента. „Неуважението към държавните символи на Хърватия е неоправдано и представлява обида и за сръбската нация“, заяви Гойкович.  Виктор Турмаков", "date": "2018.04.18", "title": "Reuters: Хърватска делегация прекъсва посещение в Сърбия след обиди в парламента"}
{"url": "http://www.focus-news.net/news/2018/04/18/2512595/plovdiv-kontsert-pod-naslov-badi-nezavisim-severen-e-sreshtu-drogata-shte-se-provede-v-grada.html", "text": "Концерт под наслов „Бъди независим! „Северен” е срещу дрогата!” ще се проведе в Пловдив. Това съобщиха за Радио „Фокус“ – Пловдив от администрацията на район „Северен“ в Пловдив. Концертът, който е под патронажа на районния кмет инж. Ральо Ралев, ще се проведе на 19 април от 16.00 часа на открита сцена в парк „Рибница“. Участие в концерта ще вземат ученици от различни училища в район „Северен”. На присъстващите ще бъдат раздадени множество информационни брошури по темата. Концертът се осъществява със съдействието на Общински съвет по наркотични вещества с превантивно-информационен център Пловдив, както и със съдействието на служителите от детска педагогическа стая към Трето районно полицейско управление в Пловдив, които осигуряват информационните материали. За присъстващите са подготвени забавление, томболи и викторини с награди. Входът за събитието е свободен.", "date": "2018.04.18", "title": "Пловдив: Концерт под наслов „Бъди независим! „Северен” е срещу дрогата!” ще се проведе в града"}
{"url": "http://www.focus-news.net/news/2018/04/18/2512597/predstoyashti-mezhdunarodni-sabitiya-za-19-april-agentsiya-fokus.html", "text": "Германският канцлер Ангела Меркел ще приеме френския президент Еманюел Макрон.\r\n*** Френските железопътни работници продължават протестите срещу готвените правителствени реформи.\r\n*** Холандският министър-председател Марк Рютте ще проведе среща с генералния секретар на НАТО Йенс Столтенберг.\r\n*** Среща между финансовите министри от Г-200, директора на МВФ Кристин Лагард и президента на Световната банка Джим Ким.\r\n*** Израел празнува 70 години от своята независимост.\r\n***", "date": "2018.04.18", "title": "Предстоящи международни събития за 19  април (Агенция \"Фокус\")"}
{"url": "http://www.focus-news.net/news/2018/04/18/2512600/daily-mail-prezidentat-na-uganda-iska-da-zabrani-oralniya-seks-zashtoto-ustata-e-za-hranene.html", "text": "Президентът на Уганда Йовери Мусевени заяви, че иска да забрани оралния секс за гражданите на страната, „защото устата е за хранене“, предава  Daily Mail.\r\n„Имам възможността да предупредя народа публично за грешните практики, които са прокарвани от някои външни лица. Едната от тях е оралният секс. Устата е за хранене, не за секс“, заяви Мусавени.\r\n По-рано той заяви че практикуването му може да доведе до глисти. „Червеите влизат в устата, след като си я навирате и след това те влизат в стомаха, защото това е грешното място“, заяви тогава той. Виктор Турмаков", "date": "2018.04.18", "title": "Daily Mail:  Президентът на Уганда иска да забрани оралния секс „защото устата е за хранене“"}
{"url": "http://www.focus-news.net/news/2018/04/18/2512601/blagoevgrad-v-grada-be-postavena-vanshna-izlozhba-bansko-v-evropa.html", "text": "На една от централните улици в Банско – ул. „Пирин”, бе поставена външна изложба със заглавието „Банско в Европа”. Това съобщиха от пресцентъра на Община Банско. Емблематични снимки от пълнокръвния живот на планинския град, направени от фотографа Георги Ангелов, бяха поставени на ефектни пана, за да създават красота и настроение сред минувачите.\r\nИзложбата е финансирана от проект „Подкрепа на инициативи на общините, свързани с регионалното измерение на Българското председателство на Съвета на ЕС 2018”, реализиран в рамките на Българското председателство. Посредством визуалните изкуства като фотографията, изложбата представя облика на Банско като европейски град и обвързаността му с приоритетите на Председателството – Бъдещето на Европа и младите хора – икономически растеж и социално сближаване; Европейска перспектива и свързаност на Западните Балкани; Сигурност и стабилност в силна и единна Европа; Цифрова икономика и умения на бъдещето.", "date": "2018.04.18", "title": "Благоевград: В града бе поставена външна изложба „Банско в Европа”"}
{"url": "http://www.focus-news.net/news/2018/04/18/2512592/20-sa-osnovnite-obekti-koito-shte-se-remontirat-tova-lyato-v-sofiya-obzor.html", "text": "Програмата за строителния сезон през 2018 г. е тежка  и с много обекти, това каза пред журналисти столичният кмет Йорданка Фандъкова, която представи график на строителните дейности през лятото. „Целта ни е да продължим с възстановяването и модернизацията на инфраструктурата в града. Единият акцент е върху базовата инфраструктура – около 20 булеварда и улици, а вторият  акцент е цялостната реконструкция на трамвайни трасета. Планираме ремонт на трамвайните трасета по ул. „Граф Игнатиев“, бул. „Цар Борис III“, ул. „Каменоделска“ и участък от бул. „България“, които не довършихме заради строителството на метрото. Третият акцент са квартални улици и тротоари, които имат превес в бюджета за тази година., каза още столичния кмет.\r\nРемонтите дейности са планирани за летните месеци, когато в града трафикът е по-малко натоварен“, коментира тя. \r\n„20 са основните обекти, които ще се ремонтират това лято.  Най-тежкият обект за тази година, който ще започнем пръв е цялостната реконструкция на ул. „Граф Игнатиев“ и съседните улици. Обектът се финансира по ОПРР и ремонтните дейности ще започнат на  8 май. Изпълнителят на ремонта ще работи съвместно с екипите на Софийска вода, които ще подменят ВиК мрежата в района и с екипи на „Топлофикация“. Първите дейности ще бъдат демонтажа на трамвайните линии и затова моля за извинение и живущите и работещите в района, защото това ще са шумни дейности“, допълни столичният кмет .\r\nНа 1 юли започва подмяна на релсите в участък от бул. „България“ при бул. „Гешов“. В началото на май ще започне ремонт на подлеза на бул. „България“ и бул. „Ив. Гешов“.\r\nГрафикът на Столичната община включва ремонт на  бул. „България“ от бул. „Гешов“ до бул. „Гоце Делчев“. На 1 юли започват строителните дейности по разширение на участъка от бул. Монтевидео“ между ул. „Боряна“ до бул. „Н. Петков“, като за следващата година ще остане само ремонт на участъка при изграждащата се метростанция от трети лъч.\r\n„На 1 юни стартираме довършването на разширението на бул. „Тодор Каблешков“ при кръстовището с бул. „Цар Борис III“. Това е малък, но важен участък, които миналата година не успяхме да завършим заради отчуждителна процедура“ , допълни кметът Фанъдкова.\r\n„След 15 май преасфалтираме и на Източната тангента.  През това лято ще бъдат преасфалтирани бул. „Христофор Колумб“ в „Дружба“ и бул. „Васил Левски“ от Ректората до бул. „Патриарх Евтимий““, обясни тя.\r\nДо седмици започва работа на ул. „Филип Кутев“.  „Софийска вода“  ще изгради колектор и веднага след това ще започне преасфалтиране. До две седмици започва ремонта при ул. „Могилата“.\r\n„Обектите, за които все още тече процедура за избор на изпълнител, но имаме намерение да изпълним са: Подмяна на трамвайния път и цялостна реконструкция на ул. Каменоделска, ул. Солунска от бул. „Хр. Ботев“ до бул. Витоша,Бул. „Пенчо Славейков“, ул. „Цар Симеон“ от бул. „Хр. Ботев до Опълченска, Тунелът към Люлин“ , каза още столичният кмет.\r\nКметът допълни, че Столичната община продължава придобиването на земя на важни обекти, за коато има готовност да изгради и ако отчужденията приключат  ще започне работа по  Източна тангента от ССГ до бул. „Владимир Вазов“, бул. „Ломско шосе“ до Околовръстния път, бул. „Петър Дертлиев“ и бул. „Рожен“.\r\nПредстои обществена поръчка за бул. „Тодор Каблешков“ от бул. „България“ до ул. „Костенски водопад“. „За мен разширението на бул. „Т. Каблешков“ и пробивът е стратегически обект, защото е част от вътрешния ринг на София. Целият проект е свързан с възможността за изграждане на трамвайно трасе“, посочи столичния кмет.\r\nДо края на май трябва да има избран изпълнител за подмяната на трамвайното трасе на бул. „Цар Борис III“ и зоната около храма Св. Ал. Невски. Тези обекти ще бъдат реализирани през 2018 и 2019 г.\r\n„Продължава строителството на третия лъч на метрото. Предстои да започнем изграждането на шахта и съоръжение за отклоняване на метрото към кв. „Гео Милев“ и кв. „Слатина“, за това предстои стесняване на движението на бул. „Ев. и Хр. Георгиеви“.\r\nБлагодаря на всички за търпението за времето, в което спираме и затрудняваме движението, но това е начинът да обновяваме и изграждаме инфраструктура.\r\nНямам колебания за налагане на санкции, връщане на фирми и строги гаранции. Фирмите поддържат финансови гаранции за добро изпълнение за времето, в което обектът трябва да бъде завършен. Ако се случи фирма да фалира или да има проблеми, без да е завършила качествено обекта, тези средства се усвояват. Не плащаме за несвършена и лошо свършена работа“, заяви Фандъкова.\r\n„Ремонтите в кварталите се правят на база предложенията на кметовете на райони, според техния избор на приоритетни обекти. В момента е на финала процедурата за сключване на договори за 13 малки улици във всички райони, които ще бъдат цялостно ремонтирани. Всеки районен кмет от сега знае средствата, с които районът разполага за цялата година. Те са хората, които са най-близо до жителите в кварталите и се надявам, че всеки от тях отговорно ще подреди програмата си“, каза още столичния кмет.", "date": "2018.04.18", "title": "20 са основните обекти, които ще се ремонтират това лято в София (ОБЗОР)"}
{"url": "http://www.focus-news.net/news/2018/04/18/2512603/patriarh-neofit-e-priet-v-bolnitsa.html", "text": "Негово светейшество Българският патриарх Неофит е приет в болница \"Токуда\". Това съобщиха за Агенция \"Фокус\" от лечебното заведение. Той е бил приет днес следобед във връзка с хронично заболяване. В момента патриархът е в стабилно състояние. \r\nПовече информация се очаква в утрешния ден.", "date": "2018.04.18", "title": "Патриарх Неофит е приет в болница"}
{"url": "http://www.focus-news.net/news/2018/04/18/2512617/darzhavniyat-departament-ruski-naemnitsi-se-opitvat-da-napadat-amerikanskite-sili-v-siriya.html", "text": "Помощник държавния секретар по въпросите на Европа и Евразия Уес Мичел в писмено заявление пред Комисията по външни работи към Сената заявява, че Русия повишава риска за конфронтация със Запада, поддържайки сирийския президент Башар Асад, предава TACC.\r\nТова, което е по-лошо, че със своята интервенция в Сирия и поддръжката  на режима на Асад увеличава риска от конфронтация със Запада. Неуспешният опит на руски наемници в Сирия да нападнат американските сили е един от примерите на такова поведение, а другият е агресивната реторика на Москва в последно време, преди и след ракетните удари (на САЩ и съюзниците им)“, заявява Мичел\r\nВ заявлението си той визира случая от 7 февруари  в провинция Деир ез Зор, където проправителствени сили (заедно с руски наемници)  предприемат настъпление срещу опозиционни формирования. В отговор на нападението американците нанасят ракетен удар, при който загиват много представители на проправителствените сили, включително наемници от Русия и други страни от бившия Съветски съюз, наети от частната компания „Вагнер“. Юлиян Марков", "date": "2018.04.18", "title": "Държавният департамент: Руски наемници се опитват да нападат американските сили в Сирия"}
{"url": "http://www.focus-news.net/news/2018/04/18/2512598/prof-mihail-konstantinov-sredata-v-stranata-ni-e-vrazhdebna-spryamo-horata-s-uvrezhdaniya.html", "text": "Средата в страната ни е враждебна спрямо хората с увреждания. Това каза в предаването „Това е България“ на Радио „Фокус“ проф. Михаил Константинов във връзка с недопускането на хората с увреждания в НС, защото носели фланелки с надпис „Системата ни убива“. „Средата на живот в България не е пригодена за хора с увреждания. Тя е враждебна към тях и им дължи много. Те трябваше да бъдат приети и изслушани не само от лидера на опозицията, а и от председателството и всички депутати. Факт е, че управляващите се опитаха да замажат гафа, но той изобщо не трябваше да се допуска“, каза проф. Михаил Константинов. Той припомни, че хората са работодатели на депутатите и те трябва да служат именно на тези, които са ги избрали. Константинов изрази надежда, че няма да се стигне до ситуация, в която народът да доказва, че всъщност той е началникът на управляващите.", "date": "2018.04.18", "title": "Проф. Михаил Константинов: Средата в страната ни е враждебна спрямо хората с увреждания"}
{"url": "http://www.focus-news.net/news/2018/04/18/2512385/obshtina-blagoevgrad-vtoroto-golyamo-sabitie-na-fondatsiya-kapachki-za-badeshte-sabra-nad-15-tona-plastmasovi-kapachki-s-pomoshtta-na-blagoevgrad.html", "text": "След първото успешно масово събитие за събиране на пластмасови капачки, с помощта на Благоевград, тази пролет събраното количество е двойно. Това съобщиха от пресцентъра на Община Благоевград. \r\nСъс събраните средства от капачки и допълнителни дарения, до края на месец май ще бъде закупен и дарен кувиоз на болницата в Чирпан.\r\nОт началото на кампанията до момента са извозени и дарени 806 килограма, събрани в Благоевград. С грижа към природата и към бъдещите деца на България, Община Благоевград ще продължи да подкрепя кампанията. \r\nОбщина Благоевград напомня, че всеки, който желае може да носи събраното количество капачки при касата на зала “Яворов”\r\nЗа повече информация можете да се свържете със служебния телефон на  Информационен център- Благоевград или във фейсбук страницата.\r\nЗа 5 часа пред Национален стадион \"Васил Левски\" бяха претеглени и отнесени за рециклиране 15 тона капачки.", "date": "2018.04.18", "title": "Община Благоевград: Второто голямо събитие на фондация „Капачки за Бъдеще“ събра над 15 тона пластмасови капачки с помощта на Благоевград"}
{"url": "http://www.focus-news.net/news/2018/04/18/2512356/varna-okrazhnata-prokuratura-shte-vnese-protest-sreshtu-razmera-na-nalozhenite-nakazaniya-na-ohranitelite-koito-byaha-priznati-za-vinovni-za-ubiystvo-v-mol.html", "text": "Окръжната прокуратура във Варна ще внесе протест срещу размера на наложените наказания на охранителите на мол във Варна Ангел Н., Красимир Д. и Цветан М., които бяха признати за виновни от Варненския окръжен съд за убийство по хулигански подбуди, извършено по особено мъчителен начин  за убития Нягол и с особена жестокост. Това съобщиха от пресцентъра на Апелативна прокуратура-Варна.\r\nВчера тримата подсъдими поискаха делото срещу тях да се гледа при условията на съкратено съдебно следствие, като признаха фактите и обстоятелствата в обвинителния акт на Окръжната прокуратура. Използването на процедурата при повторното разглеждане на делото във Варненския окръжен съд бе с цел получаване на наказания, намалени с една трета. Така след редукция на наказанията съдът определи Ангел Н. да търпи 11 години и 4 месеца лишаване от свобода, а съучастниците в убийството – охранителите Красимир Д. и Цветан М., получиха наказания по 10 години затвор, които ще търпят при първоначално строг режим.   \r\nВ съдебно заседание представителят на Окръжната прокуратура  поиска от съда да определи наказания над минималния размер от 15 години лишаване от свобода след прилагане на редукцията заради съкратеното съдебно следствие, като диференцира вината на всеки от тримата подсъдими. В обвинителната си пледоария прокурорът настоя Ангел да търпи 19 години лишаване от свобода, а Красимир и Цветан – съответно 18 и 17 години лишаване от свобода.  \r\nУбийството на Нягол е било извършено на 14 март 2015 г. в търговския център. Хронологията на престъплението започва в 11 часа, когато Ангел и Красимир от охранителна фирма „Джи Ем секюрити“ получили сигнал за клошар, който проси пари от клиенти. Двамата открили човека и го повели към ескалатора, за да го изведат от търговския център. Нягол страдал от психиатрично заболяване, но не бил агресивен. \r\nПри извеждането му от мола служителите на охранителната фирма започнали да го бият и да се гаврят с него. Побоят продължил 15 минути, като някои от гаврите Ангел  снимал с мобилния си телефон. При всеки от неколкократните опити на жертвата да се изтръгне от охранителите, побоят над него с ритници и юруци продължавал със значителна сила и агресия по цялото тяло.\r\nОколо 12, 26 ч. по запис от камерите пострадалият Нягол все още се намирал в мола. Олюлявал се и бил видимо дезориентиран. В 12, 50 часа жена подала сигнал за мъж, паднал по гръб пред магазин в търговския център. Пристигналият медицински екип само констатирал смъртта на Нягол. Тройната съдебномедицинска експертиза, назначена по време на разследването на бруталното убийство, преброила най-малко 75 удара по тялото на убития. \r\nВарненският окръжен съд е уважил гражданските искове на близките на убития мъж.  \r\nПредстои протестът на Окръжната прокуратура във Варна да бъде внесен в съда.", "date": "2018.04.18", "title": "Варна: Окръжната прокуратура ще внесе протест срещу размера на наложените наказания на охранителите, които бяха признати за виновни за убийство в мол"}
{"url": "http://www.focus-news.net/news/2018/04/18/2512602/ria-novosti-liderat-na-turskite-natsionalisti-obyavi-che-shte-podkrepi-redzhep-tayip-erdogan-na-predstoyashtite-izbori.html", "text": "Председателят на турската Партия на националното движение Девлет Бахчели обяви, че подкрепя кандидатурата на президента Реджеп Тайип Ердоган на предсрочните президентски избори на 24 юни, предава  РИА Новости.\r\n„Нашият кандидат-президент е уважаемият Реджеп Тайип Ердоган“, написа Бахчели на профила си в социалната мрежа „Туитър“.\r\nВ сряда Ердоган обяви, че на 24 юни в страната ще се проведат предсрочни и парламентарни избори. Според него това е свързано с необходимостта да се премине скоро към президентска форма на управление. Виктор Турмаков", "date": "2018.04.18", "title": "РИА Новости: Лидерът на турските националисти обяви, че ще подкрепи Реджеп Тайип Ердоган на предстоящите избори"}
{"url": "http://www.focus-news.net/news/2018/04/18/2512594/alsat-m-federika-mogerini-zayavi-che-e-optimist-che-reshenieto-za-spora-s-imeto-mozhe-da-se-otkrie-predi-sreshtata-na-visoko-ravnishte-na-es.html", "text": "Върховния представител за външната политика и сигурността на ЕС Федерика Могерини изрази оптимизъм, че спорът за името може да бъде решен до срещата на високо на ЕС, в която държавите-членки ще решават за даване на дата за започване на преговорите, предава „Алсат-М“.\r\n „ Съветът на ЕС остава в края на юни, за да стигне до това решение. Няма да спекулирам за решенията, които 28-те членове ще донесат през юни, защото все още имаме време. Имаме някъде два месеца и половина до тази среща и времето трябва да се използва позитивно и смело, както го направихме през последните 10 месеца. Направихте стъпки, които бяха немислими преди 10 месеца. Ето защо съм оптимист. Времето може да се използва както беше използвано от ваша страна и от страната на Гърция в тези месеци и седмици на преговори и разговори и се надявам резултатът е възможно. Не мога да вляза в съдържанието на този въпрос, защото това е двустранен въпрос, но мисля, че Европейският съвет определено може да вземе положително решение. В противен случай няма да дадем препоръка, ако сметнем, че не е така“, заяви Могерини.\r\nОт своя страна министър-председателят Заев подчерта, че е уверен, че Македония ще получи дата за началото на преговорите за присъединяване.\r\n„ Убеден съм, че ще получим дата за преговори, защото това, което сме постигнали до момента с Гърция, наистина гарантира това. Всички ще се радваме, ако намерим решение, но вярвам, че това е възможно“, допълни той. Виктор Турмаков", "date": "2018.04.18", "title": "„Алсат-М“: Федерика Могерини заяви, че е оптимист, че решението за спора с името може да се открие преди срещата на високо равнище на ЕС"}
{"url": "http://www.focus-news.net/news/2018/04/18/2512596/premierat-boyko-borisov-izprashta-ministri-prezidenta-za-da-mu-predstavyat-obshtestveni-porachki-obzor.html", "text": "Министрите да искат среща с президента и да му представят работата по обществените поръчки. Това заяви премиерът Бойко Борисов в началото на правителственото заседание в сряда. \r\nЗаръката на премиера идва след изнесена лекция на президента Румен Радев преди няколко дни в УНСС. В него държавният глава коментира, че в момента България прилича на строителна площадка, където нещо строим, но не знаем точно какво, защото е тъмно. Според Радев в момента сме свидетели на една липса на способност и достатъчно воля на държавата да защити обществения интерес. „Не съм икономист и изобщо не смея да давам съвети или рецепти как да постигнем целите си, как да разгърнем механизма, но си мисля, че думите на един велик писател, философ и хуманист ще бъдат особено актуални за строителите на съвременна и бъдеща България: „Licht, mehr licht“, каза още той и посочи, че това са думи на Йохан Волфганг Гьоте – „Светлина, повече светлина“. Крайно време е да включим прожекторите“, допълни Радев. По думите му трябва да осветлим процесите в държавата, да има прозрачност в харченето на публичния ресурс, да има ясно установени правила, които да важат за всички. .\r\nПо време на правителството заседание Бойко Борисов уточни, че няма да се спира в подробности и детайли на изказването на президента Радев, но всички министри трябва да поискат среща с него и всеки един да представи това, което прави. „И ако има данни за злоупотреби да ги дадат на прокурорите- да ги вкарат в затвора“, заяви премиерът и допълни, че санирането е започнало с една единствена цел. „В следващите 5-10-15 години цели жилищни комплекси ще излезнат от употреба ще станат опасни и ДНСК трябва да ги затвори. В Хайредин преливник се развалил – дойде кмета и вика държавата да помогне. Представете си след 10 или 15 години , когато хиляди хора трябва да бъдат извадени от жилищните панелни блокове, и тъй като пък там неговата партия навремето, когато е строила е направила така, че не се знае на кой е земята. Тези хора трябва да бъдат изведени на сила от домовете им. Дали няма тогава да кажат, държавата къде е, защо не ги е санирала, не им е удължила живота, или не е уредила собствеността им“, каза още той. „Аз обществени поръчки не правя, правят ги кметовете“, заяви Борисов и коментира, че ако има злоупотреби да отиват в затвора. \r\nОтносно проблеми, възникнали с първите санирани блокове, като малки течове, Борисов поясни: „„Не може за една бълха да горим целия юрган”. „Не искам да влизам в неговите войни, имаме доста по-важна работа. Нанков, Димов, Караниколов, Вълчев, всички по един отивате при президента и му казвате: това правим, това са обществените поръчки, за коя имате претенции, че е на тъмно, на светло, искаме прожектор да я осветим и да е ясно какво се прави“, обърна се към министрите премиерът.\r\nСлед заседанието пред журналисти вицепремиерът и външен министър Екатерина Захариева коментира, че за да изяснят нещата по отделно министрите ще поискат срещи с Радев във връзка с критиките му към правителството. Министър Захариева заяви, че ще се срещне с президента във връзка с критиката му за липсата на съгласуваност на позициите, свързана с провежданата от правителството външна политика. Тя припомни, че в събота премиерът е свикал по спешност вицепремиерите по сигурността заради въздушните удари над Сирия, проведени от САЩ, Великобритания и Франция. Тя изтъкна, че не е чула критика по същество на приетата тогава позиция. Министър поясни, че Българската позиция за ударите в Сирия отразява и изказаната от Федерика Могерини от името на 28-те държави-членки на ЕС.\r\nОт своя страна регионалният министър Николай Нанков поясни, че правителството е от светлата, а не от тъмната страна. „Дори и тунелите започнаха да стават светли“, допълни Нанков. „Нормално е да поискаме среща с президента на Р България и в рамките на нашата компетентност да отговорим на неговите притеснения и да осветлим съответно политиките и темите, за които той говори, че има тъмнина и в които той лично е на тъмно“, добави регионалният министър. „Беше цитиран и Гьоте, но той казва, че там, където има много светлина, се появяват и много сенки“, поясни той. Министър Нанков обърна внимание, че в лекцията на президента в УНСС са били засегнати две от темите в компетенциите на МРРБ. Едната от тях е санирането, а другата – пътното строителство. „Ще призова на среща с президента, ако той ни удостои с такава, да бъде осветлена и ясно и категорично да бъде заявена позиция така, както и колегите от БСП, критикувайки вече три години програмата, така и от него, програмата трябва ли да я има, или трябва да бъде спряна“, коментира Нанков и уточни, че трябва да се разбере дали са „за“ или „против“ програмата, за да стане известна точната им позиция и МРРБ да предприеме действия. Относно темата с пътното строителство, Николай Нанков поясни, че още вчера по негово разпореждане председателят на УС на АПИ инж. Дончо Атанасов е изпратил до екипа на президента книгата „Пътищата в България“. „В нея доста на светло има информация за абсолютно всички възложени, изпълнени пътища, автомагистрални участъци, скоростни такива, със срокове на изпълнение, бюджети, изпълнители, за да бъде осветлена тази тема“, каза още Нанков.", "date": "2018.04.18", "title": "Премиерът Бойко Борисов изпраща министри президента, за да му представят обществени поръчки (ОБЗОР)"}
{"url": "http://www.focus-news.net/news/2018/04/18/2512208/pregled-na-osnovnite-temi-v-svetovniya-pechat-agentsiya-fokus.html", "text": "Председателят на парламента на Иран Али Лариджани заяви, че тероризмът в Близкия изток е най-вече причинен от военната намеса на САЩ в Региона, пише  Tehran Times.\r\n„Терористичните движения започват дейност, винаги след като САЩ извършат военна намеса“, заяви Лариджани. Той допълни, че страната му винаги е била твърда в борбата срещу тероризма и е помагала на страните от региона, винаги когато са искали това.\r\n„Същевременно водените от САЩ удари срещу Сирия разкрива, че Западът не иска конфликтът в страната да бъде уреден. Западът използва хаоса в региона да продава оръжие, но ние възнамеряваме да направим региона отново безопасен“, увери Лариджани.\r\n***  Новият китайски многоцелеви изтребител J-10C от днес започва бойно дежурство във ВВС на Народноосвободителната армия на Китай, пише  „Женмин Жибао“.\r\n„Екипиран с най-модерни системи за авионика и са най-различни оръжия, развитият и произвеждан в Китай самолет може да нанася въздушни удари в близък и среден обхват и може да нанася прецизни удари по сухоземни и морски цели“, съобщава НОАК. Свръхзвуковият самолет направи своя дебют през юли 2017 г. на военно-тренировъчна база „Журихе“ в китайската провинция Вътрешна Монголия. \r\n„Самолетът категорично ще охранява сигурността в небето и националните стратегически интереси в новата ера“, съобщи прессекретарят на ВВС на НОАК Шен Дзинке.\r\n***  Група български свещеници са посетили църкви, синагоги, джамии и други религиозни и културни обекти в турската провинция Одрин като част от сътрудничеството между българската област Разград и турската Одрин, предава  Hurriyet.\r\nСвещениците са посетили българските православни църкви „Св. Константин“, „Св. Георги“, както и джамията „Селимие“ и голямата синагога на Одрин. Областният управник Гюнай Йоздемир заяви, че силните съседски връзки между Турция и България са установени наскоро.\r\nРазградският свещеник Георги Георгиев заяви, че е щастлив да посети Одрин. „Видяхме членовете на различни религии как живеят удобно в Одрин. Хубаво е да се види как човек може да живее своята религия свободно. Това трябва да се случва навсякъде“, допълни той.\r\n*** Белият дом си оставя отворена врата да предостави изключения на Япония за вносните мита за стоманата и алуминия, докато президентът на САЩ Доналд Тръмп и японският министър-председател се готвят за среща във Флорида, пише  The New York Times.\r\nСъветникът по икономически въпроси на Белия Дом Лари Кудлоу заяви, че даването на изключение за Япония  или сключването на ново търговско споразумение с Япония е „на масата“. \r\nПовечето други ключови съюзници на САЩ, включително и Австралия, Канада и ЕС също получиха изключения от наложените миналия месец. Японските медии съобщават, че получаването на изключение е една от основните цели на Абе по време на посещението му.\r\n***", "date": "2018.04.18", "title": "Преглед на основните теми в световния печат (Агенция „Фокус“)"}
{"url": "http://www.focus-news.net/news/2018/04/18/2512209/predstoyashti-sabitiya-v-stranata-za-18-april-agentsiya-fokus.html", "text": "***\r\nОт 11.00 часа на „Дондуков“ 2 държавният глава Румен Радев ще се срещне с представители на ръководството на Съюза на  българските писатели. Тази година творческото сдружение отбелязва 105-годишнината от основаването си.\r\n*** \r\nОт 09.00 часа Народното събрание ще проведе редовното си пленарно заседание. \r\n*** \r\nОт 10.00 часа в сградата на Министерски съвет ще се проведе седмичното правителствено заседание. \r\n*** \r\nОт 09.00 часа в Гранд хотел София министърът на енергетиката Теменужка Петкова ще открие конференцията „Стратегия на рафиниращата индустрия до 2050 г.: преход за течни горива и възможности за сектора“. \r\n***\r\nОт 09.00 в зала „Мусала“ на хотел Хилтън Министърът на икономиката Емил Караниколов ще открие семинар на тема “Услуги, базирани на космически данни за развитие на регионални стратегии в цифровата икономика: Балкански и Черноморски перспективи”. \r\n***\r\nОт 10.00 часа в зала №142 е заседанието на работната група в Народното събрание, която ще подготви текстовете за промени в Закона за предучилищното и училищно образование. Промените ще регламентират мандатността на директорите в училищата, детските градини и началниците на Регионалните управления по образование.\r\n*** \r\nОт 11.00 часа в Съдебна палата ще се проведе брифинг на Прокуратурата, на който ще бъде оповестени подробности около ареста на кмета на район „Младост“ Десислава Иванчева. \r\n***\r\nОт 11.30 часа в Министерски съвет на Р България Председателят на Софийски арбитражен съд при „Международна асоциация за правосъдие и арбитраж” - Мария Янева, ще подпише Споразумение за сътрудничество с Председателя на  Международния съд в Париж при „Международна арбитражна камара в Париж” /CAIP/- г-н Бодуан Делфорж. На събитието ще присъстват министърът на правосъдието- г-жа Цецка Цачева и зам. министърът на икономиката- г-н Александър Манолев.\r\n***\r\nОт 12.30 часа в Ротондата на V етаж на Министерството на образованието и науката министър Красимир Вълчев ще подпише споразумение с Дигитална национална коалиция за сътрудничество в областта на дигиталните технологии. От 12,00 часа в Националния археологически музей ще се състои церемония по връчване наградите на победителите във финала на Националния конкурс „Млади таланти“. \r\n***\r\nЕвропейският комисар Мариан Тейсен ще участва в двудневна неформална среща на социалните министри от ЕС в София. От 13:00 часа комисар Тейсен ще участва в заключителната пресконференция заедно с министъра на труда и социалната политика Бисер Петков. \r\n*** \r\nОт 14.30 часа в София Тех Парк кметът на София Йорданка Фандъкова ще присъства на откриването на Ден на осведомеността.  \r\n***\r\nОт 09.30 до 14.30 часа в Sofia Tech Park на бул. Цариградско шосе 111, сграда LABS, зала 125, ще се проведе Awareness Day. Домакини на събитието са Европейския институт за иновации и технологии и Министерство на образованието и науката на България.  \r\n***\r\nОт 10.00 часа зала „Европа 1“ на хотел „Рамада София“ КТ „Подкрепа“ организира Втори Международен Дискусионен Форум, посветен на създаването на платформа за наблюдение на командированите работници, която ще работи с матрица от механизми за мониторинг на процесите на публикуване.\r\n***\r\nОт 11.00 часа в Национален пресклуб на БТА ще се проведе представянето на Карта на финансовата, бюджетна прозрачност и интегритет на общините 2018. \r\n***\r\nОт 12:00 часа в „+ това“ (ул. Марин Дринов 30) в София ще се проведе първият семинар от Академия за журналисти „Рак на белия дроб – иновации в диагностиката и лечението“. Организатор е АстраЗенека България. \r\n*** \r\nОт 10.30 часа в читалището на гр. Аксаково ще се състои среща по проект на Община Аксаково „Бъдещето на Европа - презареждане“.\r\n***\r\nОт 11.00 часа кметът д-р Емил Караиванов ще открие сградата на Център за иновативни услуги по проект \"Социално включване на хората с увреждания в община Асеновград и улесняване достъпът им до заетост\". \r\n***\r\nОт 13.30 часа в Градска библиотека “Паисий Хилендарски” ще се прожектира филмът „Скалите проговарят” по повод Международният ден за опазване на паметниците на културата. \r\n***\r\nОт 16.00 часа в общата читалня на РБ „Христо Ботев“ ще се проведе представяне от Николай Райков, автор на книги за приказки. \r\n*** \r\nОт 11.00 часа в кв. „Бузлуджа“, ул. „Драган Цончев“ 6 ще се проведе Церемония по първа копка на Кризисен център за лица.\r\n*** \r\nОт 18.00 часа в Зала 30 на Младежки дом ще се проведе Концерт на учениците от класа по пиано на Стефка Бочева.\r\n*** \r\nОт 19.00 часа в МДТ „Константин Кисимов“ ще бъде представена „Баядерка“ – оперета /Имре Калман/, втора премиера. \r\n*** \r\nОт 20.00 часа в Клуб 7 ще се проведе Благотворително литературно четене, част от кампанията „Презареди“.\r\n*** \r\nОт 10.00 часа на тенис кортовете в кв. „Пролет“ ще се проведе Работилница „Захарно петле“ – игри и забавления. \r\n***\r\nОт 09.00 до на площад „Свобода“ Община град Добрич и Центърът за подкрепа за личностно развитие организират Панорама на средните училища.\r\n***\r\nОт 10.00 до 17.00 часа  в Общинския младежки дом ще се проведе „Панорама на средните училища в област Перник“. \r\n***\r\nОт 12.00 часа в Заседателната зала на НБ „Иван Вазов“ ще се проведе пресконференция по повод  проекта „Бебеландия в Библиотеката“. Участие в пресконференцията ще вземат ръководството на библиотеката, координиращите и реализиращи проекта и партньори. \r\n***\r\nОт 11.00 ч. в Зала 1 на Областна администрация Русе ще се проведе съвместно заседание на Постоянната комисия в областта на образованието, младежките дейности и спорта и Областния съвет за сътрудничество по етнически и интеграционни въпроси.\r\n***\r\nОт 13.00 часа в зала 21 на корпус 20 на Русенския университет ще се проведе семинар на тема „Иновативни методи в транспорта за опазване на околната среда“. \r\n***\r\nОт 18.00 часа пред ДКТ „Иван Димов“ ще бъдат открити 46-и Литературни дни „Южна пролет” – Хасково и Националния конкурс за дебютна литература. \r\n*** \r\nОт 10.00 часа в зала 363 на общината  ще се проведе семинар „Българското председателство на Съвета на Европейския съюз“ с участието на ученици от 9 до 12 клас.\r\n*** \r\nОт 10.30 часа в парка между Община Шумен и Регионалната библиотека Общината и „Екопак България“ организират детски празник и безплатното куклено шоу.", "date": "2018.04.18", "title": "Предстоящи събития в страната за 18 април (Агенция „Фокус“)"}
{"url": "http://www.focus-news.net/news/2018/04/18/2512354/prokuror-ivan-geshev-vsichki-byaha-pipali-parite-v-kolata-na-ivancheva-nyama-kak-da-se-obyasnyava-che-sa-podhvarleni.html", "text": "Лицата седяха с белезници, защото след като бяха въведени в Спортната палата с тях продължиха да се извършват действия - личен обиск и освидетелстване. Всички светнаха. Няма как да ми бъде обяснявано, че нещо им е подхвърляно, пипали са парите. Това каза на брифинг в Съдебната палата ръководителят на Специализираната прокуратура Иван Гешев за ареста на кмета на район „Младост“ Десислава Иванчева, предаде репортер на Агенция „Фокус“. „Парите бяха намерени в колата и описани банкнота по банкнота“, посочи той. „Бяха с белезници, защото не трябваше да пипат нищо, за да се извърши освидетелстване“, уточни Иван Гешев. „На една от зам.-кметиците й стана лошо, извикахме линейка, защото спазваме правата на хората“, обясни прокурорът. „Обадихме се на адвокати. Единият каза, че ще дойде когато има възможност. После реши да дава интервю, жив и здрав. После дойдоха още четирима адвокати“, каза още той.\r\nБиляна ИВАНОВА", "date": "2018.04.18", "title": "Прокурор Иван Гешев: Всички бяха пипали парите в колата на Иванчева, няма как да се обяснява, че са подхвърлени"}
{"url": "http://www.focus-news.net/news/2018/04/18/2512384/ministar-nikolay-nankov-api-izprati-na-prezidenta-knigata-patishtata-v-balgariya-v-koyato-dosta-na-svetlo-ima-informatsiya-za-vsichki-vazlozheni-i-izpalneni-patishta-u-nas.html", "text": "Относно темата с пътното строителство, още вчера по мое разпореждане председателят на УС на АПИ инж. Дончо Атанасов изпрати до екипа на президента книгата „Пътищата в България“, в която доста на светло в официално издание има информация за абсолютно всички възложени, изпълнени пътища, автомагистрални участъци, скоростни такива, със срокове на изпълнение, бюджети, изпълнители, за да бъде осветлена тази тема. Това каза на брифинг в Министерския съвет министърът на регионалното развитие и благоустройството Николай Нанков, предаде репортер на Агенция „Фокус“. „Отделно от това си направих труда да извадя сравнителен анализ между цените, по които се възлагат автомагистралнтие отсечки в България и тези в съседни страни и цяла Европа. Затова нося и табличката. В България средната цена на възложените и изпълнени понастоящем автомагистрлани отсечки на км е 3,1 млн. евро. В съседна Македония например, говорим за 5,5 млн. евро, съседна Сърбия отново толкова, Гърция – 6,8 млн. евро, Румъния – 5 млн. евро“, коментира Нанков. \r\nПо думите му България строи автомагистрали по най-ниските цени в Европа. „Ще изнеса и данни на евентуалната среща при президента за отделните отсечки, които са построени и тяхната осреднена цена. Най-скъпата, в пъти по-скъпа от останалите автомагистрални отсечки, е АМ „Люлин“. 2006 г. беше подписан договорът на стойност 8,1 млн. евро на линеен километър, при средна цена 3 млн. евро за всички магистрали в България. Ако например вземем „Тракия“, там имаме по 1,5 млн. евро на километър“, допълни Нанков и подчерта, че тази информация е публична и ще бъде предоставена и на екипа на президента за наистина повече светлина. „Бъдете сигурни, че ние не сме от тъмната страна – при нас всичко е публично и в реда на законосъобразните процедури, които провеждаме“, каза още Николай Нанков.", "date": "2018.04.18", "title": "Министър Николай Нанков: АПИ изпрати на президента книгата „Пътищата в България“, в която доста на светло има информация за всички възложени и изпълнени пътища у нас"}
{"url": "http://www.focus-news.net/news/2018/04/18/2512210/sputnik-savetat-za-sigurnost-na-oon-se-sabira-za-da-obsadi-situatsiyata-v-siriya.html", "text": "Съветът за сигурност на ООН ще проведе събрание във вторник по искане на Русия, за да се обсъди ситуацията в Сирия, както и хуманитарната ситуация в Ракка и бежанският лагер Ал Рукбан на границата с Йордания, предава Sputnik.\r\nМосква многократно заявяваше притеснението си за ситуацията в сирийския град Ракка, който след освобождението си от водената от САЩ коалиция, е изправен пред хуманитарна криза, тъй като в града няма течаща вода, електричество, болници, аптеки и работещи магазини.Йонислав Дочев", "date": "2018.04.18", "title": "Sputnik: Съветът за сигурност на ООН се събира за да обсъди ситуацията в Сирия"}
{"url": "http://www.focus-news.net/news/2018/04/18/2512212/arestuvaha-kmeta-na-rayon-mladost-desislava-ivancheva-prokuraturata-razsledva-koruptsionni-prestapleniya-obzor.html", "text": "При специализирана акция в центъра на София бе задържан кметът на столичния район „Младост“ Десислава Иванчева. Действието се разви в близост до кръстовище на бул. „Васил Левски“ и ул. „Гурко“, в непосредствена близост до сградата на Министерство на спорта. Близо 5 часа Иванчева стоя закопчана с белезници, докато тече обискът на автомобила ѝ. На място бяха ръководителят на Специализираната прокуратура Иван Гешев, членове на новосъздадения Антикорупционен орган и полицаи. Официалната информация.\r\nЕдинствената официална информация до този момент оповести прокурор Румяна Арнаудова – говорител на главния прокурор. За Агенция „Фокус“ тя коментира, че Специализираната прокуратура провежда разследване за корупционни престъпления в Община Младост. Разследването се извършва съвместно с Комисията за противодействие на корупцията и за отнемане на незаконно придобито имущество (КПКОНПИ). В рамките на разследването са извършени претърсвания и разпити на свидетели. \r\nПовече подробности от държавното обвинение ще съобщят на брифинг в Съдебната палата, който ще се проведе на 18 април от 11.00 часа. Непотвърдената информация.\r\nПо непотвърдена от разследващите информация, Десислава Иванчева е задържана с подкуп от 70 000 евро, който е само една част от по-голяма сума, поискана за издаване на строително разрешително. По време на извършването на обиска на автомобила се видя как разследващите броят банкноти, след което ги описват и поставят в найлонови пликове.  \r\nПоявиха се данни и за други задържани, но все още не се потвърждават официално от разследващите органи. Коментарите.\r\nПред журналисти кметът на София Йорданка Фандъкова подчерта, че единствената информация, с която разполага е от медиите и не пожела да коментира случая. Тя припомни, че в миналото са получавани сигнали за забавени преписки. Тя припомни, че кметовете се избират мажоритарно и коментира: „Имаме само координационни взаимоотношения. Доста често се бърка, че съм шеф на районните кметове, но това не е така. Шефове са им гражданите, които са ги избрали“. В отговор на въпрос сблъсквала ли се е с проблеми в тези координационни взаимоотношения с Десислава Иванчева Йорданка Фандъкова посочи: „Проблемите са със забавени процедури по различни теми, включително и дейности на общината. Опитвали сме се да помагаме на район „Младост““. \r\nПредседателят на Столичният общински съвет Елен Герджиков също подчерта, че през последните месеци са получавани сигнали за забавени преписки в района. „Няколко пъти сме канили г-жа Иванчева да даде обяснение в Комисията по градоустройство, но повечето пъти тя отказваше да присъства“, обясни той. Той обърна внимание и на политическите реакция за случилото се. „Най-силно впечатление ми прави паническата реакция на някои политически сили и колеги общински съветници, които до днес активно подкрепяха г-жа Иванчева. Имам предвид съветниците от социалистическата партия, съветниците от ДСБ и съветниците не Георги Кадиев. Всички те не само я подкрепяха, но я обявиха и за борец срещу корупцията и се снимаха по кампанията с нея. Днес панически бягат и бързат да се разграничат от нея. Просто се надпреварват. Не мисля, че това е коректна позиция“, коментира още председателят на Столичен общински съвет. Коя е Десислава Иванчева?\r\nДесислава Иванчева е родена на 2 октомври 1973 г. в София. До 8-и клас учи в 118-о училище в \"Младост\".Следват 2 години в СМГ, после завършва Икономическия техникум. Следва и \"Публична администрация\" в НБУ. \r\nПрез 2000 година стартира бизнес с посредническа дейност, а след това си купува 2 автобуса. Има евролиценз и е член на европейската асоциация по транспорт.\r\nЧаст от клиентите й през годините са футболният отбор \"Милан\", ЦСКА и националният отбор по борба. Осигурява транспорт за делегациите по време на посещения на президента и премиера на Италия у нас, за което има похвала и медал от Рим.\r\nСлед това се занимава предимно със специализиран превоз - вози работници и персонал на голяма фирма. \r\nПредставител е на световна марка за професионална козметика за коса.\r\nИма магазин и склад, от който зарежда фризьорски салони.\r\nПреди да стане кмет на кв. Младост инициира подписка за местен референдум, насочен, против презастрояването на квартала. Лидер е и на протестите през октомври 2016 г., при които жителите на квартала излизат с искания да се спре застрояването. Протестите са под мотото \"За Зелен Младост\". \r\nЗаради огромната обществена подкрепа, която получава инициативата, както и заради съмнение за сделка за строеж, в който кмета на района д-р Цвета Авджиева. Строежа е в конфликт на интереси, премиерът Бойко Борисов иска оставката на Авджиева. Столичния кмет спира строежа до приключване на проверката по случая.\r\nПрез 2016 г. се кандидатира като независим кандидат за кмет на район. „Младост“ и печели изборите. Подкрепена е от лидера на \"Нормална държава\" Георги Кадиев. \r\nС половинката си живее на семейни начала от 15 г. Няма деца.", "date": "2018.04.18", "title": "Арестуваха кмета на район „Младост“ Десислава Иванчева, прокуратурата разследва корупционни  престъпления (ОБЗОР)"}
{"url": "http://www.focus-news.net/news/2018/04/18/2512216/the-guardian-velikobritaniya-e-izpravena-pred-nay-golemiya-si-nedostig-na-voenen-personal-ot-desetiletie.html", "text": "Въоръжените сили на Великобритания изпитват най-големия си недостиг персонал от десетилетие насам, включително и разузнавателни анализатори, пише британското електронно издание The Guardian.\r\nДоклад на Националната одитна агенция разкрива номера на постоянния военен персонал, които са 5.7% или 8,200 души, по-малкото от нужното ниво, и според доклада ще са нужни поне 5 години да се затвори дори малка част от недостига.\r\nДокладът също подчертава спад от 26% от бройката на разузнавателни аналитици.\r\nТова идва ден след като представители на САЩ и Великобритания направиха съвместно изявление, в което директно обвиниха Кремъл за кибер-атака срещу правителствени институции, организации от частния сектор, доставчици на интернет и др.Йонислав Дочев", "date": "2018.04.18", "title": "The Guardian: Великобритания е изправена пред най-големия си недостиг на военен персонал от десетилетие"}
{"url": "http://www.focus-news.net/news/2018/04/18/2512214/tass-sasht-i-sayuznitsite-im-nyama-da-uspeyat-da-otstranyat-bashar-asad.html", "text": "САЩ, Великобритания и Франция няма да успеят да отстранят президента на Сирия Башар Асад, заяви във вторник руският посланик в ООН Василий Небензя по време на среща на Съвета за сигурност, цитиран от ТАСС.\r\nСлед като отбеляза намеренията на трите съюзнички, той заяви: „Ако целта е да се принуди сирийския президент да седне на масата на преговорите под дъжд от бомби, това да се прокара като победа над него, да бъде отстранен от поста си след приключването на преговорите и след това да бъде изправен пред съд като „военен престъпник“ – нещо, с което САЩ, Великобритания и Франция заплашват – тогава тази цел е неизпълнима. Не трябва да има илюзии по този въпрос“, заяви той.Йонислав Дочев", "date": "2018.04.18", "title": "ТАСС: САЩ и съюзниците им няма да успеят да отстранят Башар Асад"}
{"url": "http://www.focus-news.net/news/2018/04/18/2512218/the-daily-express-donald-tramp-sklyuchi-dogovorka-s-rusiya-koyato-shte-oblekchi-pritesneniyata-ot-treta-svetovna-voyna.html", "text": "Президентът на САЩ Доналд Тръмп е подсигурил жизненоважна сделка с Русия, с която ще се позволява на американските авиопревозвачи да летят във въздушното пространство на Русия, пише британският всекидневник The Daily Express.\r\nАмериканската търговска група „Airlines for America” разкри, че Държавният департамент на САЩ ги е информирал за сделката.\r\nГрупата каза в изявление: „Получихме потвърждение от Държавния департамент, че разрешенията за прелитания са удължени за планирания сезон и превозвачите ще продължат да провеждат нормални полети през въздушното пространство на Русия.“\r\nОт Държавния департамент допълват, че е договорено 6-месечно удължение на сегашното споразумение.\r\nСпоразумението идва броени часове преди сегашното да изтече. Крайният срок беше 23:59 на 17 април.Йонислав Дочев", "date": "2018.04.18", "title": "The Daily Express: Доналд Тръмп сключи договорка с Русия която ще облекчи притесненията от трета световна война"}
{"url": "http://www.focus-news.net/news/2018/04/18/2512221/rolyata-na-balgariya-kato-razpredelitelen-tsentar-na-energiynite-pototsi-v-yugoiztochna-evropa-obsadi-ministarat-na-energetikata-temenuzhka-petkova-sas-studenti-v-unss-obzor.html", "text": "Министър Теменужка Петкова разговаря със студенти от УНСС за ролята на България като разпределителен център на енергийните потоци в Югоизточна Европа по време 15-ото издание на Младежкия икономически форум. По време на разговора бяха засегнати теми като актуалния статус на междусистемните връзки със съседните държави, проектите за развитие на електропреносната мрежа и др. \r\nМинистър Петкова посочи, че за България е важно да създаде възможност за получаване на природен газ по различни маршрути и от различни източници, а не само от Русия, както е в момента. Тя обясни, че за тази цел се работи по няколко проекта, които целят изграждане на интерконекторни връзки с Гърция, Сърбия и Турция. По думите ѝ по този начин страната ни ще получи сигурност по отношение на доставките и конкурентни цени. \r\nДруга тема, която министър Петкова коментира със студентите от УНСС, е АЕЦ „Белене“. „Над 3 млрд. лв. са вложени в този проект и няма как с лека ръка да загърбим всичко, което е правено. Трябва да вземем решение какво ще бъде бъдещето му и как да бъде използвано това, което вече имаме – техника, вложения и т.н.“, поясни министър Петкова. Тя обясни, че това, което предстои, е до края на юни Парламента да възложи на министъра на енергетиката да предложи вариант за възможността това оборудване да бъде оползотворено по най-добрия начин. „Това решение трябва да бъде взето с най-голям консенсус, защото е за десетилетия напред. За да бъде взето такова решение, трябва да бъдат анализирани всички варианти и да се прецени кой от тях е най-щадящият за тази ситуация“, каза още тя.\r\nЕнергийният министър коментира и темата за АЕЦ „Козлодуй“, като обясни, че това, което правителството прави в това отношение, е да удължава живота на реакторите. „В края на миналата година успяхме да удължим живота на пети блок до 30 г., а в момента се прави същото и за шести блок. Надявам се и това да е успешно, защото е един от стожерите на българската енергетика“, заяви енергийният министър.\r\nМинистър Петкова посочи, че много важна част от българската енергетика е свързана и с електроенергетиката. „Имахме едно много сериозно предизвикателство в началото на нашия мандат – голямата задлъжнялост. Националната електрическа компания беше в изключително тежко финансово състояние, а когато едно такова структуроопределящо дружество е в такъв финансов колапс, нищо добро не очаква сектора като цяло“, каза още тя. По думите ѝ през 2014 г. НЕК е имала дефицит от 800 млн. лв., което означава невъзможност за функциониране. „И това, което успяхме да направим, е че сега очакваме НЕК за първи път от много години насам да отчете печалба от своята дейност, макар и малка. Което е ясен знак, че реформите в този сектор са успешни и това е правилната посока“, обясни министърът.\r\nТя коментира и темата за замърсяването на въздуха и посочи, че един от основните акценти за борбата с това е възможността за редуциране на въглищните централи, които се определят като едни от най-големите замърсители. „Миналата година Европейският съюз взе решение да бъдат завишени критериите и изискванията и това поставя много сериозно изпитание пред българската енергетика, защото този тип централи дават над 40% от енергетиката – например централите в Маришкия басейн и др.“, каза още министър Петкова и посочи, че това за България е голямо предизвикателство, защото страната ни няма възможност да реагира, тъй като това изисква много сериозен потенциал от време, възможности и анализи. „Затова това, което правителството прави, е да се възползваме от възможността за изключение от тези правила, така че да ни се даде възможност да запазим производството си на електрическа енергия от тези въглищни централи, защото те са основата и гръбнака на българската енергетика“, обясни министър Петкова.\r\nПо време на разговора министър Теменужка Петкова посочи, че винаги, когато прекрачва прага на УНСС, се вълнува и причината за това е, че е възпитаник на университета. Тя уточни, че шестима от министрите в настоящия кабинет също са минали тази финансова школа и посочи, че това е една гаранция за добро управление.\r\nЦветилена СИМЕОНОВА", "date": "2018.04.18", "title": "Ролята на България като разпределителен център на енергийните потоци в Югоизточна Европа обсъди министърът на енергетиката Теменужка Петкова със студенти в УНСС (ОБЗОР)"}
{"url": "http://www.focus-news.net/news/2018/04/18/2512219/london-evening-standard-parlamentat-na-velikobritaniya-podkrepi-pravoto-na-pravitelstvoto-da-predpriema-voenni-deystviya.html", "text": "Членовете на британския парламент гласуваха в полза на предложение, според което те са обмислили правото на парламента да бъде консултиран относно военни действия, по този начин одобрявайки действията на британския премиер Тереза Мей, пише London Evening Standard.\r\nЧленовете на парламента гласуваха с 317 „за“ срещу 256 „против“.\r\nЛейбъристите гласуваха против предложението в знак на опозиция. Техният лидер Джереми Корбин настоя за нов закон относно военната сила, при който ще е задължително парламентът да бъде консултиран при военна интервенция.\r\nТереза Мей защити решението си да вземе решение без одобрението на парламента, заявявайки че при евентуално допитване, е било възможно цялата операция да бъде компрометирана и да се застраши живота на британските военнослужещи.Йонислав Дочев", "date": "2018.04.18", "title": "London Evening Standard: Парламентът на Великобритания подкрепи правото на правителството да предприема военни действия"}
{"url": "http://www.focus-news.net/news/2018/04/18/2512220/the-moscow-times-rusiya-otricha-obvineniyata-na-sasht-i-velikobritaniya-za-globalnata-kiber-ataka.html", "text": "Британските и американските обвинения, че Русия е подготвяла глобална кибер шпионска кампания, бяха без доказателства, заявиха от Кремъл във вторник, предадено от The Moscow Times.\r\n„Не знаем на какво се базират последните обвинения“, заяви говорителят на Кремъл Дмитрий Песков пред репортери.\r\n„Както и преди, никой – нито един от нашите колеги в САЩ и Великобритания – не си направи труда да представи каквато и да е аргументация, дори най-слабата.“\r\n„От нашата гледна точка тези недоказани обвинения не струват нищо“, допълни той.Йонислав Дочев", "date": "2018.04.18", "title": "The Moscow Times: Русия отрича обвиненията на САЩ и Великобритания за глобалната кибер атака"}
{"url": "http://www.focus-news.net/news/2018/04/18/2512215/afp-ekipat-na-ozho-vse-oshte-ne-e-zapochnal-rabota-v-duma.html", "text": "Експертите от Организацията за забрана на химическите оръжия (ОЗХО) очакват зелена светлина екипа на ООН за оценка на сигурността, преди да започнат разследването си върху предполагаемата химическа атака в сирийския град Дума, обяви посланикът на Сирия в ООН Башар Джаафари във вторник, цитиран от AFP.\r\nЕкипът по сигурността влезе в Дума по-рано, за да определи да експертите ще могат да оперират безопасно в сряда, заяви той.", "date": "2018.04.18", "title": "AFP: Екипът на ОЗХО все още не е започнал работа в Дума"}
{"url": "http://www.focus-news.net/news/2018/04/18/2512222/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Рокадите в МВнР на Русия след официалното начало на четвъртия президентски мандат на Владимир Путин на 7 май, не са очаквани, предава „Коммерсант“.\r\nСпоред анкетираните от вестника източници, близки до Кремъл, настоящият ръководител на министерството най-вероятно ще запазят поста си. Събеседниците на \"Комерсант\" заявяват, че всичко, разбира се, се решава от президента Владимир Путин, но няма доказателства за подготвените промени или основания за тях.\r\nСлед обнародването на предполагаемата дата на изявлението на премиера, дискусиите за бъдещия състав на руското правителство се засилиха. \"Комерсант\" интервюира повече от 10 източника, близки до президентската администрация, правителствения апарат и Министерството на външните работи, за вероятността от промяна на външния министър. По-голямата част от тях не очакват никакви промени. Според прогнозите Сергей Лавров ще запази поста си и ще остане на него, ако не през всичките шест години, а след това поне две-три години.\r\n68-годишният Сергей Лавров заема поста на министър на външните работи в продължение на 14 години.\r\n*** На 25 април 2018 г. „Средноневска корабостроителница“ ще отбележи церемонията по пускане на вода на най-новия кораб за защита от мини на ВМФ на Русия „Иван Антонов“, предава EADaily.\r\nМинистерството на отбраната на Русия съобщи, че „Иван Антонов“ ще се различава от основния кораб от серията „Александър Обухов“ с подобрени характеристики и архитектура на корпуса.  Той ще може да открива мини както във водата, така и на дъното. \r\nВодоизместването на  кораба е 890 тона, дължината 61 m, ширината 10 метра, скоростта 16,5 възела, екипаж от повече от 40 души. Корабът ще има висока маневреност.\r\n„Иван Антонов“ ще има уникален, най-големият в света корпус от монолитна стъклопластика, формиран по метода на вакуумната инфузия. Достойнство корпуса е , че ще има по-висока издръжливост в сравнение със стоманените, което ще му осигури по-голяма възможност за оцеляване при търсене на мини.\r\n*** Британските и американските обвинения, че Русия е подготвяла глобална кибер шпионска кампания, бяха без доказателства, заявиха от Кремъл във вторник, предадено от The Moscow Times.\r\n„Не знаем на какво се базират последните обвинения“, заяви говорителят на Кремъл Дмитрий Песков пред репортери.\r\n„Както и преди, никой – нито един от нашите колеги в САЩ и Великобритания – не си направи труда да представи каквато и да е аргументация, дори най-слабата.“\r\n„От нашата гледна точка тези недоказани обвинения не струват нищо“, допълни той.", "date": "2018.04.18", "title": "Преглед на някои от основните теми в руския печат (Агенция \"Фокус\")"}
{"url": "http://www.focus-news.net/news/2018/04/18/2512225/pregled-na-mezhdunarodnite-novini-do-6-chasa-agentsiya-fokus.html", "text": "Директорът на ЦРУ Майк Помпео наскоро е пътувал до Северна Корея, за да се срещне с лидера Ким Чен-ун, заявиха двама представители на Белия дом пред агенция „Associated Press” във вторник, цитирани от Time.\r\nПътуването на Помпео до изолираната комунистическа страна идва преди потенциалната среща на върха между Ким Чен-ун и президента Доналд Тръмп, която се очаква в следващите няколко месеца.\r\nПредставителите говориха за пътуването на Помпео при условие за анонимност, тъй като нямат позволение да дискутират това публично.\r\n*** Съветът за сигурност на ООН ще проведе събрание във вторник по искане на Русия, за да се обсъди ситуацията в Сирия, както и хуманитарната ситуация в Ракка и бежанският лагер Ал Рукбан на границата с Йордания.\r\nМосква многократно заявяваше притеснението си за ситуацията в сирийския град Ракка, който след освобождението си от водената от САЩ коалиция, е изправен пред хуманитарна криза, тъй като в града няма течаща вода, електричество, болници, аптеки и работещи магазини.\r\n*** Бившата първа дама на САЩ Барбара Буш почина във вторник на 92 години, съобщиха от офиса на мъжа ѝ.\r\n„Бивша първа дама на Съединените американски щати и безмилостен поддръжник на семейната грамотност, Барбара Пиърс Буш почина във вторник, 17 април 2018 на 92 години“, се казва в изявление на офиса на вече овдовелият Джордж Буш-старши.\r\n*** Президентът на САЩ Доналд Тръмп е подсигурил жизненоважна сделка с Русия, с която ще се позволява на американските авиопревозвачи да летят във въздушното пространство на Русия.\r\nАмериканската търговска група „Airlines for America” разкри, че Държавният департамент на САЩ ги е информирал за сделката.\r\nГрупата каза в изявление: „Получихме потвърждение от Държавния департамент, че разрешенията за прелитания са удължени за планирания сезон и превозвачите ще продължат да провеждат нормални полети през въздушното пространство на Русия.“\r\nОт Държавния департамент допълват, че е договорено 6-месечно удължение на сегашното споразумение.\r\nСпоразумението идва броени часове преди сегашното да изтече. Крайният срок беше 23:59 на 17 април.\r\n*** Македонският министър-председател Зоран Заев заяви, че страната е крачка по-близо до членството в ЕС, след като в доклад на Европейската комисия се предлага безусловна препоръка за започването на преговорите за присъединяване на Македония в ЕС.\r\n„Това означава, че политическата криза е зад нас и че сме влезли в редовните политически процеси на  всяка функционална демократична държава. Гражданите на Република Македония, които се бориха за демокрация, изиграха най-голямото доверие в това и избраха ново правителство, което ги задължава да извършват реформи“,  заяви Заев.\r\nТой добави, че Македония и Гърция са съсредоточени върху преодоляването на проблема с името на страната, който според него трябва да бъде решен и въпросът да бъде закрит.\r\n*** Албанският министър на външните работи Дитмир Бушати оцени препоръката на ЕК за започване на преговорите за присъединяването на страната му към ЕС като велик ден за нея.\r\nВ първата реакция на Тирана към препоръката на ЕК Бушати отбелязва, че реформите в страната са довели до резултати. Той добавя, че сега „ръкавите трябва да се запретнат“ още повече и реформите да продължат.\r\n\"Дълбоките реформи, които Албания взе в крайна сметка, донесоха плод, а е съвсем ясно, че регионът е част от Европа\", подчерта външният министър на Албания в своя профил в социалната мрежа „Туитър“.\r\n*** Президентът на САЩ Доналд Тръмп даде съгласието си за започване на преговори, насочени към слагане на формален край на състоянието на война на Корейския полуостров.\r\nС наближаването на срещата на върха между Северна и Южна Корея след 10 дена, Тръмп даде знак че е отворен към започване на преговори за мирен договор между двете корейски държави, който би сложил край на примирието намиращо се все още в сила от 1953 година насам.\r\n„Те имат моето съгласие да обсъдят края на войната“, заяви Доналд Тръмп.\r\n*** Президентът на САЩ Доналд Тръмп представи перспектива за решаване на проблема с ядреното противопоставяне със Северна Корея, заявявайки че САЩ са осъществили контакти на високо ниво със Северна Корея.\r\n„Има страхотна възможност да се разреши световен проблем“, заяви Тръмп пред репортери. „Имахме директни разговори със Северна Корея на много високо ниво“, допълни американският президент.\r\n*** Въоръжените сили на Великобритания изпитват най-големия си недостиг персонал от десетилетие насам, включително и разузнавателни анализатори, пише британското електронно издание The Guardian.\r\nДоклад на Националната одитна агенция разкрива номера на постоянния военен персонал, които са 5.7% или 8,200 души, по-малкото от нужното ниво, и според доклада ще са нужни поне 5 години да се затвори дори малка част от недостига.\r\nДокладът също подчертава спад от 26% от бройката на разузнавателни аналитици.\r\nТова идва ден след като представители на САЩ и Великобритания направиха съвместно изявление, в което директно обвиниха Кремъл за кибер-атака срещу правителствени институции, организации от частния сектор, доставчици на интернет и др.\r\n***", "date": "2018.04.18", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2018/04/18/2512213/voa-severna-koreya-e-v-tsentara-na-razgovorite-mezhdu-donald-tramp-i-shindzo-abe.html", "text": "„Редица ключови въпроси са на масата“ по време на двудневните разговори между президента на САЩ Доналд Тръмп и министър-председателя на Япония Шиндзо Абе, според Лари Кудлоу, икономически съветник на американския президент, предава Voice of America.\r\nДискусиите във вторник в имението на Тръмп във Флорида, се очаква да се фокусират върху Северна Корея. В сряда те ще се обърнат към търговските въпроси.\r\nТръмп и Абе – и двамата притиснати от вътрешни скандали – не са непознати един за друг. Японският премиер е лидерът, с когото американският президент се е срещал и разговарял най-много от началото на мандата си.\r\nДвамата лидери споделят едно и също безпокойство – Северна Корея, която има балистични ракети и разработва ядрени оръжия въпреки международните санкции.\r\nС наближаващата безпрецедентна среща между Доналд Тръмп и Ким Чен-ун, Шиндзо Абе заяви, че ще очаква потвърждение от САЩ, че върху Северна Корея ще бъде наложен натиск да се откаже от ракетните си и ядрени програми.\r\nАбе се надява и да убеди Тръмп, че при евентуална среща с Ким Чен-ун, американският президент няма да прави споразумения със севернокорейския лидер, които биха отслабили сигурността на Япония, която се намира под ядрения чадър на САЩ и приютява хиляди американски военнослужещи.\r\nУ Япония се крие още едно разочарование – правителството на САЩ не изключи азиатския си съюзник от наложените вносни мита за стомана и алуминий.\r\n„Ще се обсъди“, заяви Лари Кудлоу пред репортери. „Това е ключов въпрос в дневния ред.“Йонислав Дочев", "date": "2018.04.18", "title": "VOA: Северна Корея е в центъра на разговорите между Доналд Тръмп и Шиндзо Абе"}
{"url": "http://www.focus-news.net/news/2018/04/18/2512223/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Въоръжените сили на Великобритания изпитват най-големия си недостиг персонал от десетилетие насам, включително и разузнавателни анализатори, пише британското електронно издание The Guardian.\r\nДоклад на Националната одитна агенция разкрива номера на постоянния военен персонал, които са 5.7% или 8,200 души, по-малкото от нужното ниво, и според доклада ще са нужни поне 5 години да се затвори дори малка част от недостига.\r\nДокладът също подчертава спад от 26% от бройката на разузнавателни аналитици.\r\nТова идва ден след като представители на САЩ и Великобритания направиха съвместно изявление, в което директно обвиниха Кремъл за кибер-атака срещу правителствени институции, организации от частния сектор, доставчици на интернет и др.\r\n*** Президентът на САЩ Доналд Тръмп е подсигурил жизненоважна сделка с Русия, с която ще се позволява на американските авиопревозвачи да летят във въздушното пространство на Русия, пише британският всекидневник The Daily Express.\r\nАмериканската търговска група „Airlines for America” разкри, че Държавният департамент на САЩ ги е информирал за сделката.\r\nГрупата каза в изявление: „Получихме потвърждение от Държавния департамент, че разрешенията за прелитания са удължени за планирания сезон и превозвачите ще продължат да провеждат нормални полети през въздушното пространство на Русия.“\r\nОт Държавния департамент допълват, че е договорено 6-месечно удължение на сегашното споразумение.\r\nСпоразумението идва броени часове преди сегашното да изтече. Крайният срок беше 23:59 на 17 април.\r\n*** Членовете на британския парламент гласуваха в полза на предложение, според което те са обмислили правото на парламента да бъде консултиран относно военни действия, по този начин одобрявайки действията на британския премиер Тереза Мей, пише London Evening Standard.\r\nЧленовете на парламента гласуваха с 317 „за“ срещу 256 „против“.\r\nЛейбъристите гласуваха против предложението в знак на опозиция. Техният лидер Джереми Корбин настоя за нов закон относно военната сила, при който ще е задължително парламентът да бъде консултиран при военна интервенция.\r\nТереза Мей защити решението си да вземе решение без одобрението на парламента, заявявайки че при евентуално допитване, е било възможно цялата операция да бъде компрометирана и да се застраши живота на британските военнослужещи.", "date": "2018.04.18", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2018/04/18/2512355/predsedatelyat-na-antikoruptsionniya-organ-plamen-georgiev-prokuraturata-sabra-golyam-obem-ot-godni-dokazatelstva-za-prestapno-deyanie-na-desislava-ivancheva.html", "text": "Прокуратурата събра голям обем от годни доказателства, които би трябвало да са достатъчни, за да формират убеждението на съда, че има престъпно деяние. Това каза на брифинг в Съдебната палата председателят на Антикорупционния орган Пламен Георгиев за ареста на кмета на район „Младост“ Десислава Иванчева, предаде репортер на Агенция „Фокус“. Сигналът беше подаден при нас от човек, който има строителен бизнес. Живял и работил дълги години в чужбина”, обясни той. „Взехме решение за взаимодействие с Прокуратурата, което мога да оценя като перфектна работа“, изтъкна Пламен Георгиев. „Документирано е изцяло поведението на Иванчева, на зам.-кметицата. Документирани са над 10 срещи. Има множество СРС-та“, коментира председателят на Антикорупционния орган. „Иванчева е изнудвала и други хора, за да правят дарения под формата на изграждане на детски площадки, осветление и други“, обясни той. „Тя действаше много предпазливо, отлагаше, пазеше се в разговорите. Имаме документирани разговори между нея и посредниците“, каза още Пламен Георгиев.\r\nБиляна ИВАНОВА", "date": "2018.04.18", "title": "Председателят на Антикорупционния орган Пламен Георгиев: Прокуратурата събра голям обем от годни доказателства за престъпно деяние на Десислава Иванчева"}
{"url": "http://www.focus-news.net/news/2018/04/18/2512227/reuters-yuzhna-koreya-obmislya-nachini-za-promyana-na-primirieto-sas-severna-koreya.html", "text": "От президентския кабинет на Южна Корея заявиха в сряда, че се обмисля как да се промени десетилетното примирие със Северна Корея, което е в сила от 1953 г., с по-мирно споразумение, предава Reuters.\r\nДвете държави обсъждат различни варианти за подобряване на сигурността на Корейския полуостров към „структура, която да е по-мирна“, заяви висшестоящ представител на президентството.\r\nЗаявлението идва след като президентът на САЩ даде съгласието си за започване на преговори за мирен договор.\r\nАгенция „Фокус“ припомня:\r\nСлед края на Корейската война на 27 юли 1953 г. между Северна и Южна Корея се сключва примирие, което е валидно и до днес, поради липсата на сключен мирен договор, който да уреди отношенията между двете държави и да прекрати формалното състояние на война.Йонислав Дочев", "date": "2018.04.18", "title": "Reuters: Южна Корея обмисля начини за промяна на примирието със Северна Корея"}
{"url": "http://www.focus-news.net/news/2018/04/18/2512599/kmetat-na-mladost-desislava-ivancheva-shte-bade-obvinena-za-vzimane-na-podkup-v-osobeno-golemi-razmeri-shemata-svetna-obzor.html", "text": "Кметът на „Младост“ Десислава Иванчева, зам.-кметът Биляна Петрова и бивш зам.-кмет на района са привлечени като обвиняеми за взимане на подкуп в особено големи размери. За това престъпление законът предвижда наказание от 10 до 30 години „лишаване от свобода“, с конфискация на част или на цялото имущество, и лишаване от права. Прокурор Иван Гешев посочи, че е възможно да им се повдигнат обвинения и за организирана престъпна група и пране на пари. Десислава Иванчева беше задържана при зрелищна акция, която продължи 10 часа на 17 април. Разследващите обискираха автомобила й и откриха 70 хил. евро. През цялото време кметът на „Младост“ стоя с белезници пред Спортната палата. Късно през нощта, когато акцията приключи, Десислава Иванчева заяви, че задържането й е клопка, а парите са подхвърлени в колата ѝ. \r\nОт Специализираната прокуратура обясниха цялата схема с подкупи в „Младост“. При претърсването на кабинета и колата на Десислава Иванчева са намерени стотици забавени преписки. До Прокуратурата и Антикорупционния орган са подадени множество сигнали за неправомерни действия в Община \"Младост\". Досъдебното производство срещу кмета Иванчева е образувано през февруари, проверката по него е извършвана още от началото на декември. Разпитани са много свидетели и са използвани СРС-та. Строителен предприемач е помогнал на полиция и Прокуратура да заловят Иванчева с подкупа. Той се е обърнал към властите след като кметът на „Младост“ му е поискал 250 хил. евро, за да реши проблема му. Казано му е, че щом има и други инвестиционни намерения трябва да плати около 1,1 млн. евро, като в резултат на преговори цената е слязла до 500 хил. евро. Организацията на Прокуратура, МВР и Антикорупционния орган е от 100 човека, които 20 дни са чакали Иванчева да вземе подкупа. Уредена е среща между кмета Иванчева, зам.-кмета Петрова и бивш зам.-кмет на „Младост“, който е посредник в предаването на сумата. Мястото на срещата е определено от Десислава Иванчева- кафе близо до градинката „Кристал“. „Изнудваното лице предаде сумата на посредника в едно кафе. Той се свърза с кметицата и зам.-кметицата, отиде при тях, седнаха, пиха кафе 2 часа, взеха си парите. Той си взе 14 хил. евро от тези 70 хил., което е неговата част, въпреки, че беше заявил, че няма да вземе пари от кметицата“, коментира прокурор Гешев и уточни, че посредникът е щял да вземе и 20% от изнудвания предприемач. 70-те хил. евро, с които е задържана Иванчева, е най-голямата сума, с която някой някога е задържан. Председателят на Антикорупционния орган Пламен Георгиев изтъкна, че Прокуратурата е събрала голям обем от годни доказателства за престъпно деяние на Десислава Иванчева. \r\nВ Министерски съвет вицепремиерът Екатерина Захариева коментира, че при ареста на Десислава Иванчева границите са малко прехвърлени. „Разбира се, от друга страна всеки трябва да внимава какво прави и дали извършва престъпление. Оттук нататък ще се направи анализ“, посочи тя.\r\nПред сградата на Община Младост и пред Съдебната палата граждани подкрепиха кмета и зам.-кмета, и изразиха недоволството си от начина, по който бяха арестувани. Гражданите носиха плакати с надписи: „Лъжци! Ние сме Деси и Биляна“, „Мафиоти, стига вече сценарии и постановки! От гражданите“, „Държава и мафия заедно срещу Иванчева и „Младост““. Пиарът на район „Младост“ Петър Кърджилов заяви, че Десислава Иванчева е настъпила интересите на няколко големи инвеститори за стотици милиони левове в интерес на гражданите. „Няма фирма и няма подкуп. Ръководството на района сме на мнение, че това е инсценировка срещу нея“, посочи той и обяви, че ще бъде заведено дело в Европейския съд за правата на човека.\r\nБиляна ИВАНОВА", "date": "2018.04.18", "title": "Кметът на „Младост“ Десислава Иванчева ще бъде обвинена за взимане на подкуп в особено големи размери- схемата „светна“ (ОБЗОР)"}
{"url": "http://www.focus-news.net/news/2018/04/18/2512228/aktualna-patna-obstanovka.html", "text": "Днес над по-голямата част от страната ще бъде предимно слънчево. По-значителна ще е облачността в западните райони, където на отделни места краткотрайно ще превали. Ще духа слаб североизточен вятър. Максималните температури ще са между 20° и 25°, по морския бряг – между 13° и 17°, в София – около 20°. Това съобщиха от пресцентъра на  Агенция „Пътна инфраструктура“.\r\nОграничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nЗабраната се отнася за всички периоди, в които е определен повече от един почивен или празничен ден.\r\nОграниченията важат само за участъците от републиканската пътна мрежа, както следва:\r\n•\tВсички автомагистрали; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nІІ. Състояние на автомагистралите:\r\nАМ „Тракия“:\r\nОбласт София: \r\n- Ограничено е движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г.; \r\nОбласт Пазарджик: от км 66+000 до км 66+500 в посока София, затворени за движение са активната и аварийната лента поради отстраняване на аквапланинг. Движението се осъществява в изпреварващата лента. Срок до 18.04.2018 г. \r\nОбласт Пловдив: Временно движението по АМ „Тракия“ от км 134 до км 157 в участъка от Пловдив до Стара Загора се извършва с максимална скорост до 90 км/ч и повишено внимание поради извършване на краткотрайни ремонтни дейности. Срок до 30.06.2018 г.\r\nОбласт Стара Загора: района на с. Опълченец от км 158+000 до км 162+000 посока Бургас, се извършват ремонтни дейности на асфалтова настилка в активната лента. Движението на МПС се осъществява в изпреварващата лента и се регулира от сигналисти. Срок до 18.04.2018 г.\r\nОбласт Бургас: от км 308+107 до км 359+475 косене на тревни площи. Организацията на движение е сигнализирана с пътни знаци и конуси. Срок до 30.04.2018 г.\r\nАМ „Хемус“: \r\nОбласт София: Движението по АМ „Хемус“ в тунел „Топли дол“ посока Варна се осъществява в една лента поради ремонтни дейности на осветителната и светофарната уредби в активната лента на дясната тръба. Движението се извършва в изпреварващата лента. Срок до 18.04.2018 г. \r\nОграничава се движението при км 36 на АМ „Хемус“ в посока София поради ремонтни дейности на виадукт „Коренишки дол“. Моторните превозни средства до 12 т преминават двупосочно в платното за Варна. Ограничено е движението на МПС над 12 т от км 30 до км 47 между п.в. „Ботевград“ и п.в. „Витинска река“ като движението им се пренасочва по обходен маршрут: от пътен възел „Ботевград“ по път II-17 – път I-1 Ботевград – София – АМ „Хемус“ и обратно. Срок до 19.04.2018 г.\r\nАМ „Струма“: няма ограничения.\r\nАМ „Марица“: \r\nОбласт Хасково: движението в участъка Харманли – Любимец от км 73+000 до км 89+500 и в двете посоки се осъществява в една лента спрямо поставената сигнализация поради частични ремонтни дейности на асфалтовата настилка. Срок до 20.04.2018 г.\r\nАМ „Черно море“: няма ограничения.\r\nАМ „Люлин“: \r\nОбласт София: Движението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Срок до 30.06.2018 г.;\r\nДвижението по АМ „Люлин“ в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Срок до 30.06.2018 г.; \r\nІІI. Въведени ограничения по основните пътни направления:\r\n1. Проходи:\r\n- „Върбишки“ - затворен за всички МПС. Срок: целогодишно; \r\n- „Златишки“ - затворен за всички МПС. Срок: целогодишно;\r\n- „Айтоски“ - отворен за всички МПС;\r\n- „Котленски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - отворен за всички МПС;\r\n- „Вратник“ - забранен за МПС над 10 т. Срок: целогодишно;\r\n- „Дюлински“ - забранен за МПС над 3,5 т. Срок: целогодишно;\r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т. Срок целогодишно;\r\n- „Твърдишки“ - забранен за МПС над 10 т. Срок: целогодишно;\r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.\r\nІV. Състояние на републиканската пътна мрежа:\r\nОграничения в движението на мпс по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Благоевград: Благоевград – Железница от км 366+000 до км 371+000 се осъществява в една лента за движение, поради частични ремонтни дейности на асфалтовата настилка. Движението се извършва в лявата или дясната лента за движение, съгласно поставените пътни знаци и се регулира от сигналисти. Срок до 18.04.2018 г.\r\nОбласт Монтана: При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 22.11.2018 г.;\r\nДвижение в една лента по път Монтана –Враца поради почистване на пътното платно. Движението се регулира от сигналисти. Срок до 18.04.2018 г.;\r\nДвижение в една лента по път Белотинци – Враца на участъци поради аварийно запълване на появили се деформации на пътната настилка със гореща смес. Движението се регулира от сигналисти. Срок до 18.04.2018 г.\r\nДвижение в една лента по път Долна Вереница – Трифоново в участъка от км 102+060 до км 114+500 поради поставяне на мантинели. Движението се регулира от сигналисти. Срок до на 19.04.2018 г. \r\nОбласт София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; движението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград Срок 30.04.2018 г.\r\n- движението по път I-1 Ботевград - Мездра от км 175+600 до км 190+000 се осъществява в една лента поетапно поради ремонтни дейности по асфалтовата настилка в двете посоки. Движението се извършва в свободната лента. Срок до 20.04.2018 г.; \r\nОбласт Перник: Ограничено е движението за тежкотоварни автомобили с тегло над 12 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“). \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок 13.09.2018 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.\r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар) – дясно, в посока Перник – Кулата скоростта на движение е ограничена на 80 км/ч. Срок до 30.06.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна:\r\nОбласт Русе: Движението в участъка разклон Червена вода – Цар Калоян от км 12+250 до км 38+000 се осъществява с повишено внимание и се регулира от сигналисти поради рязане на храсти. Срок до 20.04.2018 г.;\r\nОбласт Разград: Движението в участъка гр. Цар Калоян – гр. Разград от км 44+917 до км 69+599 се осъществява в една лента поради частични ремонти дейности на асфалтовата настилка. Срок до 22.04.2018 г.;\r\n- движение в една лента по път Русе – Разград – Шумен от км 59+100 до км 59+400  в село Осенец  поради изграждане на пътна връзка-вход при км 59+235 в ляво от републикански път І-2. Затворена е лентата за движение в участъка в посока Разград – Русе. Срок до 11.05.2018 г.\r\nОбласт Варна: Движението по път Нови пазар – Варна от км 166+868 до км 167+536 се осъществява със забрана за изпреварване и ограничение на скоростта поради частични ремонти дейности на асфалтовата настилка. Срок до 23.04.2018 г.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: \r\nОбласт Търговище: движението от км 215+000 до км 250+300 се осъществява с повишено внимание поради частични ремонтни дейности по асфалтовата настилка. Срок до 20.04.2018 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с.Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента, поради опасност от свличане на земна маса на път I-6 Радомир – Перник от км 72+000 до км 72+500. Движението се осъществява в изпреварващата лента в платното Радомир – Перник и е регулирано с пътни знаци. Срок до 30.04.2018 г.; \r\nОбласт Кюстендил: Движение с повишено внимание в участъка Гърляно – Жиленци поради почистване на окопи от км 10+800 до км 17+000. Сигнализирано е с пътни знаци. Срок до 18.04.2018 г. \r\nОбласт Бургас: от км 456+000 до км 485+600 в участъка Черноград - Айтос се извършват ремонтни дейности по пътната настилка. Организацията на движение е сигнализирана с пътни знаци и регулировчици. Срок до 20.04.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: \r\nОбласт Силистра: движението в участъка разклон за Цар Асен – Черковна от км 31+000 до км 36+000 се осъществява с повишено внимание в свободната лента поради частични ремонтни дейности по асфалтовата настилка. Срок до 18.04.2018 г.;\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт Пазарджик: Пазарджик - Цалапица от км 197+000 до км 206+000, поетапно затваряне на лява и дясна ленти за движение, поради аварийно запълване на появили се деформации на пътната настилка с топла асфалтова смес. Срок до 18.04.2018г .\r\nОбласт София: Вакарел – Ихтиман от км 110+700 до км 118+800 – ограничено движение за всички МПС поради намален габарит на пътното тяло. Поставена е необходимата сигнализация указваща ограничението. Срок до 30.09.2018 г.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.;\r\nДвижението по път Варна – Бургас от км 125+000 до км 165+000 се осъществява с повишено внимание, поради монтаж на ограничителни системи. Движение в свободната лента, съобразно създадената организация на движение. Срок до 30.03.2018 г.; \r\nОбласт Бургас: \r\n- движението в участъка обход на гр. Ахелой от км 207+726 до км 212+233 се осъществява с повишено внимание спрямо поставената вертикална сигнализация и ограничение на скоростта на 50 км/ч поради ремонтни дейности в обхвата на пътя. Срок до 19.04.2018 г.;\r\n - движението по път Бургас – Слънчев бряг в участъка обход на гр. Ахелой от км 212+000 до км 217+000 се осъществява с повишено внимание спрямо поставената вертикална сигнализация и ограничение на скоростта на 50 км/ч поради ремонтни дейности. Срок до 15.06.2018 г.;\r\n- от км 236+250 до км 237+500 – ремонтни дейности в дясното платно (посока бул. „Стефан Стамболов“ - кръгово кръстовище „Трапезица“), като движението се осъществява двупосочно в лявото платно и скоростта в участъка се ограничава на 30 км/ч. За изпълнението на този етап се налага пълно затваряне на кръстовището на ул. „Струга“ с бул. „Даме Груев“ . Пътните знаци за временната организация на движение ще бъдат поставени на път I-9 в участъка от км 236+250 (дясно) до км 237+500 (ляво). Срок до 25.04.2018 г.\r\n- от км 294+000 до км 296+600 в участъка Звездец – Бръшлян се извършват ремонтни дейности по пътната настилка. Организацията на движение е сигнализирана с пътни знаци и регулировчици. Срок до 20.04.2018 г.\r\n- от км 309+000 до км 312+600 в участъка Стоилово - Малко Търново се извършват ремонтни дейности по пътната настилка. Организацията на движение е сигнализирана с пътни знаци и регулировчици. Срок до 20.04.2018 г.\r\nІV. Състояние на републиканската пътна мрежа: \r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:няма.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности: \r\nПът II-99: от км 4+000 до км 5+000 в участъка Крайморие - Росенец се извършва почистване на окопи.Организацията на движение е сигнализирана с пътни знаци и регулировчици. Срок до 30.04.2018 г.\r\nПът III-539: Движението по път III-539 в участъка Средец – Айтос от км 6+000 до км 17+800 се извършва с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци и регулировчици. Срок до 20.04.2018 г.\r\nПът III-907: от км 14+000 до км 18+600 в участъка „Калово-Заберново“ ще се извършват ремонтни дейности по пътната настилка. Организацията на движение е сигнализирана с пътни знаци и регулировчици. Срок до 19.04.2018 г.\r\n Път III-5392 на км 9+060 в участъка Кръстина-Камено се извършва ремонт на водосток ф-1000. Организацията на движение е сигнализирана с пътни знаци и регулировчици. Срок до 20.04.2018 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът ІІІ-504: Движението по път ІІІ-504 с. Самоводене – с. Обединение се осъществява с повишено внимание поради частични ремонтни дейности на асфалтовата настилка. Срок до 30.04.2018 г.\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г.\r\nОПУ-Видин:\r\nВременно са въведени следните ограничения за движение на МПС: \r\nПът II-11: Движението по път II-11 Дунавци – Лом от км 4+000 до км 22+000 се осъществява с повишено внимание и ограничение на скоростта поради ремонтни дейности по асфалтовата настилка. Движението се регулира със сигналисти. Срок до 18.04.2018 г.;\r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 30.04.2018 г. \r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът II-15: Движението по път II-15 Враца – Оряхово в участъка от гр. Враца до с. Липница се осъществява двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 20.04.2018 г. \r\nПът ІIІ-101: Движението по път IІІ-101 Криводол – Палилула се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 21.05.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности:\r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.\r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г.\r\nПът II-44: Движението по път II-44 Драгановци – Габрово от км 16+970 до км 17+175 се осъществява в една лента поради извършване на ремонт на пътно съоръжение при км 17+075 – направа на стоманобетонна плоча, хидроизолация и полагане на нови пластове. Поставена е необходимата пътна сигнализация. Срок до 30.04.2018 г.\r\nПът III-5004: Движението по път по път III-5004 Чехлевци – Велчевци от км 10+940 до км 11+550 се осъществява с повишено внимание поради ремонтни дейности на асфалтовата настилка. Поставена е необходимата сигнализация. Срок до 31.08.2018 г.\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 30.06.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът II-62: Движение с повишено внимание в участъка Дупница - Клисура от км 46+000 до км 59+200 поради извършване на частични ремонтни дейности на асфалтовата настилка. Сигнализирано е с пътни знаци. Срок до 18.04.2018 г.\r\nПът ІІІ-107: Движението по път III-107 в района на Рилски манастир от км 27+700 до км 27+750 се осъществява в една лента поради срутване на скална маса. Участъкът е сигнализиран с пътни знаци. Срок до 18.04.2018 г.;\r\nПът ІІІ-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Участъкът е сигнализиран с пътни знаци. Срок до 30.04.2018 г.;\r\nПът ІІІ-623: Движение с повишено внимание в участъка Бобов дол – Жедна от км 14+800 до км 15+560 поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г.;\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.06.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: \r\nПът III-865: Движението по път III-865 гр. Ардино – с. Бойно от км 32+000 до км 49+500 се осъществява в една лента поради ремонтни дейности на асфалтовата настилка. Срок до 30.06.2018 г.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nРемонтни дейности: \r\nПът II-35: Движението по път II-35 Плевен – Ловеч в участъка от с. Слатина до гр.Ловеч от км 27+000 до км 36+800 се осъществява с повишено внимание поради почистване на банкети и окопи. Срок до 18.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 10.01.2019 г.;\r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи.\r\n Обходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. \r\nАвтомобилите до 12 тона да се движат с повишено внимание.. Срок до 30.04.2018 г.;\r\nПът III-162: Движение в една лента по път III-162 Г.Бела речка – Стояново, поради машинно подравняване на банкети и почистване на окопи. Движението се регулира от сигналисти. Срок до 18.04.2018 г.;\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 26.06.2018 г.\r\nРемонтни дейности:\r\nПът ІІ-81: Движение в една лента по път ІІ-81 Боровци – Долно Церовене поради почистване на пътното платно. Движението се регулира от сигналисти. Срок до 18.04.2018 г.;\r\nПът ІІІ-133: Движението по път ІІІ-133 Септемврийци – Лом се осъществява в една лента поради машинно подравняване на банкети и почистване на окопи. Движението се регулира от сигналисти. Срок до 18.04.2018 г.\r\nПът III-162: Движение в една лента по път III-162 Г.Бела речка – Стояново, поради машинно подравняване на банкети и почистване на окопи. Движението се регулира от сигналисти. Срок до 18.04.2018 г.\r\nПът ІІІ-812: Движение в една лента по път ІІІ-1621 Стояново – Сумер поради машинно подравняване на банкети и почистване на окопи. Движението се регулира от сигналисти. Срок до 18.04.2018 г.\r\nПът ІІІ-818: Движение в една лента по път ІІІ-818 Д. Церовене – Черни връх  поради аварийно запълване на появили се деформации на пътната настилка със гореща смес. Движението се регулира от сигналисти. Срок до 18.04.2018 г.;\r\nПът ІІІ-1621: Движение в една лента по път ІІІ-1621 Стояново – Сумер поради машинно подравняване на банкети и почистване на окопи. Движението се регулира от сигналисти. Срок до 18.04.2018 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: \r\nПът ІІ-37: Поетапно затваряне на лява  и дясна ленти за движение по път ІІ-37 Радилово-Батак от км 141+000 до км 157+000поради ремонт на пътната настилка. Срок до 18.04.2018 г.\r\nПът ІІІ-842 Юндола-Белово поетапно затваряне на лява и дясна ленти за движение поради аварийно запълване на появили се деформации на пътната настилка с асфалтова смес. Срок до 20.04.2018 ч. \r\nОПУ-Перник:\r\nВременно са въведени следните ограничения за движение на МПС:\r\nПът ІІ-63: Движението по път ІІ-63 Брезник – Трън в участъка Брезник – разклон Ребро от км 20+000 до км 31+000 се осъществява в една лента поради частични ремонтни дейности по асфалтовата настилка. Участъкът е сигнализиран с пътни знаци. Срок до 27.04.2018 г.;\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.04.2018 г.;\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г.\r\nРемонтни дейности: няма.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nПът ІІІ-303: Движението по път ІІІ-303 Малчика – Левски от км 4+500 до км 9+400 е с повишено внимание поради ремонтни работи по пътната настилка. Срок: до 19.04.2018 г.\r\nПът ІІІ-3004: Движението по път ІІІ-3004 Долна Митрополия – Тръстеник от км 11+000 до км 13+000 е с повишено внимание поради изкопни работи. Срок до 19.04.2018 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до разклон за гр. Куклен се осъществява двупосочно в едното платно в посока Асеновград поради ремонтни дейности. Срок до 14.05.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът III-565: Движението по път III-565 Шишманци – Белозем в района на п.в. при АМ „Тракия“ се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 26.04.2018 г.\r\nОПУ-Разград:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-23: Движението по път II-23 Тетово – Завет от км 31+761 до км 63+249 се осъществява с повишено внимание спрямо поставената сигнализация поради частични ремонтни дейности по асфалтовата настилка. Срок до 20.04.2018 г.;\r\nПът II-49: Движението по път II-49 Киченица – разклон Побит камък от км 45+000 до км 50+000 се осъществява с повишено внимание спрямо поставената сигнализация поради частични ремонтни дейности по асфалтовата настилка. Срок до 20.04.2018 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nРемонтни дейности: \r\nПът III-202: Движението по път III-202 Щръклево – Нисово от км 0+000 до км 12+000 се осъществява в една лента поради ремонтни дейности на пътните банкети. Движението се регулира от сигналисти. Срок до 20.04.2018 г.;\r\nПът III-2102: Движението по път III-2102 Сливо поле – Борисово от км 0+000 до км 4+000 се осъществява в една лента и се регулира от сигналисти поради ремонтни дейности по асфалтовата настилка. Срок до 20.04.2018 г. \r\nПът III-5001: Движението по път III-5001 Две могили – Кацелово от км 0+000 до км 25+550 се осъществява в една лента и се регулира от сигналисти поради ремонтни дейности на пътните банкети. Движението се регулира от сигналисти. Срок до 18.04.2018 г. \r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 31.05.2018 г.\r\nОПУ-Сливен:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно.\r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.05.2018 г.\r\nПът II-86: Движението на МПС под 12 тона по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г.\r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 30.04.2018 г.\r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Срок до 30.04.2018 г.\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 30.04.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 30.04.2018 г.\r\nРемонтни дейности:\r\nПът ІІ-86: Движението по път II-86 Соколовци – к.в. „Устово от км 96+000 до км 104+000 се осъществява в една лента поради почистване на облицован окоп и водостоци. Срок до 20.04.2018 г.\r\nПът ІІ-86: Движението по път II-86 с. Подвис – р-н Черна от км 110+000 до км 122+237 се осъществява в една лента поради почистване на свлачища и срутища. Срок до 20.04.2018 г.\r\nПът ІІ-86:Движението по път ІІ-86 Чепеларе – Смолян от км 70 до км 76 и от км 80 до км 87 се извършва с повишено внимание поради почистване на пътното платно от пясък. Участъците се регулират с пътни знаци и сигналисти. Срок до 20.04.2018 г.\r\nПът ІІІ-197: Движението по път III-197 Борино – Девин от км 70+500 до км 88+300 се осъществява с повишено внимание в свободната лента поради поради почистване на пътното платно и окопите от земни маси и наноси. Срок до 20.04.2018 г.\r\nПът III-864: Движението по път ІІІ-864 с. Проглед – Пампорово от км 2+450 до км 2+550 се осъществява в една лента поради пропаднал банкет. Участъкът е сигнализиран с пътни знаци. Срок до 20.04.2018 г.\r\nПът ІІІ-866: Движението по път III-866 Смолян – Стойките от км 0+000 до км 12+800 в чертите на гр. Смолян се осъществява в една лента поради почистване на пътното платно от пясъци. Срок до 20.04.2018 г.;\r\nПът ІІІ-866: Движението по път III-866 Михалково – граница ОПУ Пловдив от км 67+000 до км 88+270 се осъществява в повишено внимание в свободната лента поради почистване на пътното платно и окопите от земни маси и наноси. Срок до 27.04.2018 г. /с изключение на 21.04 и 22.04/\r\nПът ІІІ-866: Движението по път III-866 кв. Устово – Смолян (в границите на гр. Смолян) от км 1+000 до км 1+200 се осъществява  в едната лента, поради извършване на ремонт на пропаднал участък на пътното платн. Участъка е сигнализиран с пътни знаци. Срок до 18.04.2018 г.\r\nПът ІІІ-8652: Движението по път ІІІ-8652 Бял извор – Изгрев – Неделино при км 16+395 се осъществява в една лента поради пропаднал банкет и подкопано платно за движение. Участъкът е сигнализиран с пътни знаци. Срок до 30.04.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 29.04.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: няма.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 07.01.2019 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: \r\nПът II-56: Турия - Брезово от км 28+000 до км 35+000 се извършват ремонтни дейности на асфалтова настилка. Движението на МПС се осъществява с повишено внимание. Срок до 30.04.2018 г.\r\nПът II-66: Движението по път II-66 в района на гр.Чирпан  от км 93+000 до км 100+000 се извършват ремонтни дейности на асфалтова настилка. Движението на МПС се осъществява в една лента и се регулира от сигналисти. Срок до 18.04.2018 г.\r\nПът III-5031: Движението по път III-5031 Разделна – Гълъбово от км 8+000 до км 16+000 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 18.04.2018 г.\r\nОПУ-Търговище:\r\nВременно са въведени следните ограничения за движение на МПС:\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 30.04.2018 г.\r\nРемонтни дейности:\r\nПът II-74: Движението по път II-74 Търговище – Дралфа от км 30+000 до 40+470 се осъществява с повишено внимание поради частичен ремонт на асфалтовата настилка. Срок до 20.04.2018 г.;\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nРемонтни дейности:\r\nПът II-27: Движение с повишено внимание по път II-27 с. Преселка – с. Тръница, посока с. Тръница от км 17+000 до км 25+000 поради частични ремонтни дейности на асфалтовата настилка. Срок до 18.04.2018 г.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 30.06.2018 г.;\r\nРемонтни дейности:\r\nПът ІІІ-5308: Движението по път III-5308 в участъка Ст. Караджово – Каменец от км 24+600 до км 39+300 се осъществява в една лента спрямо поставените пътни знаци поради частични ремонтни дейности по асфалтовата настилка. Срок до 20.04.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 30.06.2018 г.\r\nПът III-7072: Движението по път III-7072 в участъка Чарган – Ямбол от  км 17+000 до км 20+000 се осъществява двупосочно в една лента, поради частични ремонтни дейности на асфалтовата настилка. Срок до 20.04.1018 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.04.18", "title": "Актуална пътна обстановка"}
{"url": "http://www.focus-news.net/news/2018/04/18/2512230/predstoyashti-sabitiya-v-stranata-za-18-april-agentsiya-fokus.html", "text": "***\r\nОт 11.00 часа на „Дондуков“ 2 държавният глава Румен Радев ще се срещне с представители на ръководството на Съюза на  българските писатели. Тази година творческото сдружение отбелязва 105-годишнината от основаването си.\r\n*** \r\nОт 09.00 часа Народното събрание ще проведе редовното си пленарно заседание. \r\n*** \r\nОт 10.00 часа в сградата на Министерски съвет ще се проведе седмичното правителствено заседание. \r\n*** \r\nОт 09.00 часа в Гранд хотел София министърът на енергетиката Теменужка Петкова ще открие конференцията „Стратегия на рафиниращата индустрия до 2050 г.: преход за течни горива и възможности за сектора“. \r\n***\r\nОт 09.00 в зала „Мусала“ на хотел Хилтън Министърът на икономиката Емил Караниколов ще открие семинар на тема “Услуги, базирани на космически данни за развитие на регионални стратегии в цифровата икономика: Балкански и Черноморски перспективи”. \r\n***\r\nОт 10.00 часа в зала №142 е заседанието на работната група в Народното събрание, която ще подготви текстовете за промени в Закона за предучилищното и училищно образование. Промените ще регламентират мандатността на директорите в училищата, детските градини и началниците на Регионалните управления по образование.\r\n*** \r\nОт 11.00 часа в Съдебна палата ще се проведе брифинг на Прокуратурата, на който ще бъде оповестени подробности около ареста на кмета на район „Младост“ Десислава Иванчева. \r\n***\r\nОт 11.30 часа в Министерски съвет на Р България Председателят на Софийски арбитражен съд при „Международна асоциация за правосъдие и арбитраж” - Мария Янева, ще подпише Споразумение за сътрудничество с Председателя на  Международния съд в Париж при „Международна арбитражна камара в Париж” /CAIP/- г-н Бодуан Делфорж. На събитието ще присъстват министърът на правосъдието- г-жа Цецка Цачева и зам. министърът на икономиката- г-н Александър Манолев.\r\n***\r\nОт 12.30 часа в Ротондата на V етаж на Министерството на образованието и науката министър Красимир Вълчев ще подпише споразумение с Дигитална национална коалиция за сътрудничество в областта на дигиталните технологии. От 12,00 часа в Националния археологически музей ще се състои церемония по връчване наградите на победителите във финала на Националния конкурс „Млади таланти“. \r\n***\r\nЕвропейският комисар Мариан Тейсен ще участва в двудневна неформална среща на социалните министри от ЕС в София. От 13:00 часа комисар Тейсен ще участва в заключителната пресконференция заедно с министъра на труда и социалната политика Бисер Петков. \r\n*** \r\nОт 14.30 часа в София Тех Парк кметът на София Йорданка Фандъкова ще присъства на откриването на Ден на осведомеността.  \r\n***\r\nОт 09.30 до 14.30 часа в Sofia Tech Park на бул. Цариградско шосе 111, сграда LABS, зала 125, ще се проведе Awareness Day. Домакини на събитието са Европейския институт за иновации и технологии и Министерство на образованието и науката на България.  \r\n***\r\nОт 10.00 часа зала „Европа 1“ на хотел „Рамада София“ КТ „Подкрепа“ организира Втори Международен Дискусионен Форум, посветен на създаването на платформа за наблюдение на командированите работници, която ще работи с матрица от механизми за мониторинг на процесите на публикуване.\r\n***\r\nОт 11.00 часа в Национален пресклуб на БТА ще се проведе представянето на Карта на финансовата, бюджетна прозрачност и интегритет на общините 2018. \r\n***\r\nОт 12:00 часа в „+ това“ (ул. Марин Дринов 30) в София ще се проведе първият семинар от Академия за журналисти „Рак на белия дроб – иновации в диагностиката и лечението“. Организатор е АстраЗенека България. \r\n*** \r\nОт 10.30 часа в читалището на гр. Аксаково ще се състои среща по проект на Община Аксаково „Бъдещето на Европа - презареждане“.\r\n***\r\nОт 11.00 часа кметът д-р Емил Караиванов ще открие сградата на Център за иновативни услуги по проект \"Социално включване на хората с увреждания в община Асеновград и улесняване достъпът им до заетост\". \r\n***\r\nОт 13.30 часа в Градска библиотека “Паисий Хилендарски” ще се прожектира филмът „Скалите проговарят” по повод Международният ден за опазване на паметниците на културата. \r\n***\r\nОт 16.00 часа в общата читалня на РБ „Христо Ботев“ ще се проведе представяне от Николай Райков, автор на книги за приказки. \r\n*** \r\nОт 11.00 часа в кв. „Бузлуджа“, ул. „Драган Цончев“ 6 ще се проведе Церемония по първа копка на Кризисен център за лица.\r\n*** \r\nОт 18.00 часа в Зала 30 на Младежки дом ще се проведе Концерт на учениците от класа по пиано на Стефка Бочева.\r\n*** \r\nОт 19.00 часа в МДТ „Константин Кисимов“ ще бъде представена „Баядерка“ – оперета /Имре Калман/, втора премиера. \r\n*** \r\nОт 20.00 часа в Клуб 7 ще се проведе Благотворително литературно четене, част от кампанията „Презареди“.\r\n*** \r\nОт 10.00 часа на тенис кортовете в кв. „Пролет“ ще се проведе Работилница „Захарно петле“ – игри и забавления. \r\n***\r\nОт 09.00 до на площад „Свобода“ Община град Добрич и Центърът за подкрепа за личностно развитие организират Панорама на средните училища.\r\n***\r\nОт 10.00 до 17.00 часа  в Общинския младежки дом ще се проведе „Панорама на средните училища в област Перник“. \r\n***\r\nОт 12.00 часа в Заседателната зала на НБ „Иван Вазов“ ще се проведе пресконференция по повод  проекта „Бебеландия в Библиотеката“. Участие в пресконференцията ще вземат ръководството на библиотеката, координиращите и реализиращи проекта и партньори. \r\n***\r\nОт 11.00 ч. в Зала 1 на Областна администрация Русе ще се проведе съвместно заседание на Постоянната комисия в областта на образованието, младежките дейности и спорта и Областния съвет за сътрудничество по етнически и интеграционни въпроси.\r\n***\r\nОт 13.00 часа в зала 21 на корпус 20 на Русенския университет ще се проведе семинар на тема „Иновативни методи в транспорта за опазване на околната среда“. \r\n***\r\nОт 18.00 часа пред ДКТ „Иван Димов“ ще бъдат открити 46-и Литературни дни „Южна пролет” – Хасково и Националния конкурс за дебютна литература. \r\n*** \r\nОт 10.00 часа в зала 363 на общината  ще се проведе семинар „Българското председателство на Съвета на Европейския съюз“ с участието на ученици от 9 до 12 клас.\r\n*** \r\nОт 10.30 часа в парка между Община Шумен и Регионалната библиотека Общината и „Екопак България“ организират детски празник и безплатното куклено шоу.", "date": "2018.04.18", "title": "Предстоящи събития в страната за 18 април (Агенция „Фокус“)"}
{"url": "http://www.focus-news.net/news/2018/04/18/2512232/nimh-vremeto-shte-bade-predimno-slanchevo-s-maksimalni-temperaturi-mezhdu-20-i-25.html", "text": "Атмосферното налягане е по-високо от средното за месеца и ще продължи да се повишава. Днес над по-голямата част от страната ще бъде предимно слънчево. По-значителна ще е облачността в западните райони, където на отделни места краткотрайно ще превали. Ще духа слаб североизточен вятър. Максималните температури ще са между 20° и 25°, по морския бряг – между 13° и 17°, в София – около 20°. Такава е прогнозата за времето на Националния институт по метеорология и хидрология (НИМХ) при БАН, съобщи за Агенция „Фокус“ дежурният синоптик Мартин Славчев. \r\nНад Черноморието ще преобладава слънчево време, с по-значителна облачност в часовете преди обяд по северното крайбрежие. Ще духа слаб до умерен североизточен вятър. Дневните температури ще достигнат 13-17°. Температурата на морската вода е 11-12°. Вълнението на морето ще е 2-3 бала.\r\nНад планините облачността ще е по-често значителна, като повече слънчеви часове ще има в Източна България. На места главно в югозападните масиви ще има краткотрайни превалявания, възможно е и да прегърми. Максималната температура на височина 1200 метра ще е около 15°, на 2000 метра – около 7°.", "date": "2018.04.18", "title": "НИМХ: Времето ще бъде предимно слънчево с максимални температури между 20° и 25°"}
{"url": "http://www.focus-news.net/news/2018/04/18/2512231/predstoyashti-mezhdunarodni-sabitiya-za-18-april-agentsiya-fokus.html", "text": "ОЗХО ще проведе заседание, посветено на случая \"Скрипал\".\r\n*** Индийският министър-председател Нарендра Моди е на посещение във Великобритания.\r\n*** Председателят на Европейската комисия Жан-Клод Юнкер и председателят на Европейския съвет ще проведат дебат в Европейския парламент.\r\n*** Държавният съвет на Куба ще бъде избран от Националното събрание на страната преди избирането на нов държавен глава.\r\n***", "date": "2018.04.18", "title": "Предстоящи международни събития за 18  април (Агенция \"Фокус\")"}
{"url": "http://www.focus-news.net/news/2018/04/18/2512233/prezidentat-rumen-radev-shte-se-sreshtne-s-rakovodstvoto-na-sayuza-na-balgarskite-pisateli.html", "text": "От 11.00 часа на „Дондуков“ 2 президентът глава Румен Радев ще се срещне с представители на ръководството на Съюза на българските писатели. Това съобщиха от прессекретариата на държавния глава. Тази година творческото сдружение отбелязва 105-годишнината от основаването си.", "date": "2018.04.18", "title": "Президентът Румен Радев ще се срещне с ръководството на Съюза на българските писатели"}
{"url": "http://www.focus-news.net/news/2018/04/18/2512211/afp-albaniya-iska-voennoto-prisastvie-na-sasht-na-neyna-teritoriya.html", "text": "Албания желае да види американско военно присъствие на собствената си територия, за да контрира влиянието на държави като Русия, заяви министърът на отбраната на Албания Олта Джака във вторник, цитирана от AFP.\r\nДжака, която се срещна с колегата си от САЩ Джеймс Матис в Пентагона, обяви че Албания, която е член на НАТО, желае да отблъсне руските „дестабилизационни“ опити в региона, които включват пропаганда, инвестиции и „хибридни дейности.“\r\n„Трябва да се изпрати много силно съобщение, че Западните Балкани са Западно-ориентиран регион и че всички делим и трябва да защитаваме същите принципи и ценности, заради което ще засилим нашето стратегическо сътрудничество“, заяви тя.\r\n„Може да разчитате на нас да бъдем много сигурен съюзник. Албания наистина може да бъде крепост на САЩ в региона. Ние вярваме, че моментът за американско присъствие в Албания е назрял“, добави още тя.Йонислав Дочев", "date": "2018.04.18", "title": "AFP: Албания иска военното присъствие на САЩ на нейна територия"}
{"url": "http://www.focus-news.net/news/2018/04/18/2512224/time-direktorat-na-tsru-mayk-pompeo-se-e-sreshtnal-s-kim-chen-un-v-severna-koreya.html", "text": "Директорът на ЦРУ Майк Помпео наскоро е пътувал до Северна Корея, за да се срещне с лидера Ким Чен-ун, заявиха двама представители на Белия дом пред агенция „Associated Press” във вторник, цитирани от Time.\r\nПътуването на Помпео до изолираната комунистическа страна идва преди потенциалната среща на върха между Ким Чен-ун и президента Доналд Тръмп, която се очаква в следващите няколко месеца.\r\nПредставителите говориха за пътуването на Помпео при условие за анонимност, тъй като нямат позволение да дискутират това публично.Йонислав Дочев", "date": "2018.04.18", "title": "Time: Директорът на ЦРУ Майк Помпео се е срещнал с Ким Чен-ун в Северна Корея"}
{"url": "http://www.focus-news.net/news/2018/04/18/2512234/ministar-temenuzhka-petkova-shte-otkrie-konferentsiyata-strategiya-na-rafinirashtata-industriya-do-2050-g-prehod-za-techni-goriva-i-vazmozhnosti-za-sektora.html", "text": "Министърът на енергетиката Теменужка Петкова ще открие конференцията „Стратегия на рафиниращата индустрия до 2050 г.: преход за течни горива и възможности за сектора“, съобщиха от пресцентъра на Mинистерството на енергетиката. Събитието е част от програмата на Българското председателство на Съвета на ЕС и се организира от Българската петролна и газова асоциация, Европейската петролна асоциация „Фюълс Юръп“ и със съдействието на Министерство на енергетиката. Конференцията ще се проведе от 9:00 часа в Гранд хотел „София“. Участниците ще обсъдят прехода към нисковъглеродна икономика, декарбонизацията на транспорта, политики на ЕС в областта на устойчиво рафиниране и използване на нефопродукти, както и нови енергоефективни технологии и дългосрочни решения за предотвратяване на климатичните промени.\r\nПредвижда се в конференцията да участват представители на Главна дирекция „Енергетика“ в Европейската комисия, президентът на Европейската петролна асоциация „Фюълс Юръп“ - Бела Келемен, генералният директор на европейската асоциация - Джон Купър, председателят на Българската петролна и газова асоциация - Валентин Златев, представители на нефтопреработващи компании и други.", "date": "2018.04.18", "title": "Министър Teменужка Петкова ще открие конференцията „Стратегия на рафиниращата индустрия до 2050 г.: преход за течни горива и възможности за сектора“"}
{"url": "http://www.focus-news.net/news/2018/04/18/2512237/reuters-niki-heyli-otvarna-na-tvardenieto-na-lari-kudlou-che-se-e-obarkala.html", "text": "Посланикът на САЩ в ООН Ники Хейли отвърна на икономическия съветник в Белия дом Лари Кудлоу, след неговата забележка, че тя може би се е объркала за плановете на Вашингтон да наложи санкции на Русия, предава Reuters.\r\n„С цялото ми уважение, аз не се обърквам“, заяви Хейли пред “Fox News”.\r\nНики Хейли заяви в неделя, че Вашингтон подготвя нови санкции срещу Русия, заради подкрепата ѝ за сирийския президент Башар Асад. Тръмп, обаче, отложи по-нататъшни действия.\r\nЛари Кудлоу заяви за Хейли във вторник: „Тя върши страхотна работа и е много ефективен посланик. Възможно е да е имало моментно объркване по тази тема.“\r\n„Мисля, че въпросът тук е че имаме редица санкции и допълнителни санкции се обсъждат в момента, но няма нищо решено“, заяви Кудлоу на брифинг в имението на Доналд Тръмп във Флорида, където на двудневно посещение е японският премиер Шиндзо Абе.\r\nКудлоу допълни, че няма никакво объркване що се касае подходът на Белия дом към Русия.Йонислав Дочев", "date": "2018.04.18", "title": "Reuters: Ники Хейли отвърна на твърдението на Лари Кудлоу че се е объркала"}
{"url": "http://www.focus-news.net/news/2018/04/18/2512235/gd-granichna-politsiya-intenziven-e-trafikat-na-gkpp-kapitan-andreevo-i-lesovo-na-izhod-za-tovarni-avtomobili.html", "text": "На българо-турската граница на ГКПП „Капитан Андреево“ и ГКПП „Лесово“, трафикът е интензивен за товарни автомобили на изход. Това съобщиха от пресцентъра на ГД „Гранична полиция“. Информацията за трафика на българските гранични контролно-пропускателни пунктове е към 6.00 часа.\r\nНа българо-сръбската, българо-македонската, българо-гръцката и на българо-румънската граница трафикът е нормален на всички гранични контролно-пропускателни пунктове.\r\nОт 19.00 ч. на 16 април поради техническа неизправност фериботът на Свищов - Зимнич е преустановил дейност.", "date": "2018.04.18", "title": "ГД „Гранична полиция“: Интензивен е трафикът на ГКПП „Капитан Андреево“ и „Лесово“ на изход за товарни автомобили"}
{"url": "http://www.focus-news.net/news/2018/04/18/2512240/kmetat-na-sofiya-yordanka-fandakova-shte-prisastva-na-otkrivaneto-na-konferentsiya-na-evropeyskiya-institut-za-inovatsii-i-tehnologii.html", "text": "Кметът на София Йорданка Фандъкова ще присъства на откриването на Ден на осведомеността. Това съобщиха от пресцентъра на Столична община. Инициативата е на Европейският институт за иновации и технологии и Министерството на образованието и науката и цели да насърчи и подкрепи нова вълна от български иноватори. Събитието ще се състои в София Тех Парк в 14.30 часа. \r\nУчастие ще вземат ат Мартин Керн, временно изпълняващ длъжността директор на EIT, Петър Николов-Зиков, заместник-министър на образованието и науката на България, Антоанета Ангелова Кръстева, директор, ГД \"Образование и култура\", Европейска комисия, Костадин Костадинов, съветник на министъра, Министерство на образованието и науката, Пламен Русев, изпълнителен председател, Webit.Foundation, Милена Стойчева, главен изпълнителен директор на Junior Achievers Bulgaria, Марияна Хамънова, съпредседател, CleanTech България, Саша Безуханова, основател и председател, MOVE.BG.\r\nЕвропейският институт за иновации и технологии (EIT) беше създаден през 2008 г., за да укрепи способността на Европа да създава иновации. Институтът подкрепя развитието на динамични общоевропейски партньорства между водещи университети, изследователски лаборатории и фирми. Заедно, те се наричат \"Общности на иновациите\" и всяка от тези общности е съсредоточена върху конкретно глобално предизвикателство.\r\nПървите шест иновационни общности на EIT работят за адаптиране към изменението на климата, за създаване на устойчиви източници на енергия и за увеличаване на предлагането на такава енергия, за ускоряване на цифровата трансформация, за подкрепа на по-здравословен живот, включително за осигуряване на устойчива и по-здравословна храна, както и за управлявение на суровините на нашата планета по ефективен, сигурен и устойчив начин.\r\nОбщността на EIT дава възможност за трансформация на студентите в предприемачи и на идеите в продукти. EIT е уникална инициатива за ЕС, единствената, която напълно интегрира бизнеса, научните изследвания и образованието. EIT е най-голямата иновационна общност в Европа, с 40 иновационни центрове в цяла Европа, обединяващи над 1000 партньора, повече от половината от които идват от бизнеса, включително от големите корпорации\r\nНякои от постиженията на ЕИТ общността досега:\r\n- С подкрепата на EIT са създадени 800 стартиращи фирми и 6,100 висококвалифицирани работни места;\r\n- Всяко работно място в общността на EIT благоприятства създаването на допълнителни 14 работни места на общия пазар на труда;\r\n- Рисковите инвеститори са инвестирали повече от 600 млн. евро във фирми, подкрепяни от бизнес акселератори на EIT.", "date": "2018.04.18", "title": "Кметът на София Йорданка Фандъкова ще присъства на откриването на конференция на Европейския институт за иновации и технологии"}
{"url": "http://www.focus-news.net/news/2018/04/18/2512242/sofiya-vavezhda-se-vremenna-organizatsiya-na-dvizhenieto-vav-vrazka-s-futbolna-sreshta-na-natsionalen-stadion-vasil-levski.html", "text": "Въвежда се временна организация на движението във връзка с футболна среща на Национален стадион „Васил Левски“ . Това съобщиха от пресцентъра на Столична община.\r\nЗабраняват се престоят и паркирането на пътни превозни средства, с изключение на автомобилите на участниците в мероприятието, както следва : \r\nОт 20.00 часа до приключване на футболната среща по алеите в непосредствена близост до Националния стадион „Васил Левски“.\r\nОт 12.00 до 20.00 часа на моста пред Национален стадион „Весил Левски“ – 49 паркоместа и на ул. „Генерал Гурко“ между ул. „Любен Каравелов“ и бул. „Евлоги и Христо Георгиеви“ -50 паркоместа. \r\nОт 17.00 часа на 18 април до приключване на футболната среща само при необходимост и по преценка на ръководството на СДВР ще се забранява влизането на пътни превозни средства в двете посоки, с изключение на автобусите на масовия градски транспорт по: \r\n-ул. „Ген.Гурко“ между бул. „Васил Левски“ и бул. „Евлоги и Христо Георгиеви“,\r\n-бул. „Евлоги и Христо Георгиеви“ между пл. „Орлов мост“ и бул. „Черни връх“ \r\n-бул. „Драган Цанков“ между бул. „Евлоги и Христо Георгиеви“ и бул. „Пейо Яворов“.", "date": "2018.04.18", "title": "София: Въвежда се временна организация на движението във връзка с футболна среща на Национален стадион „Васил Левски“"}
{"url": "http://www.focus-news.net/news/2018/04/18/2512243/denyat-18-april-v-balgarskata-istoriya.html", "text": "2016 г.\r\nЗдравко Здравков е изборът за нов главен архитект на София, направен от 13-членното жури. Той спечели конкурса в надпреварата с още 14 кандидата. \r\n2002 г.\r\nИталианският премиер Силвио Берлускони е на кратко посещение в България. Той заявява, че ще подпомогне пропагандната кампания на България за ЕС и за влизане в НАТО.\r\n1997 г.\r\nСъюзът на демократичните сили (СДС) е приет за редовен член на Европейския християндемократически съюз. На 5 март 1998 г. става член и на Европейската народна партия, а от 24 април е пълноправен член и на Европейския демократичен съюз.\r\n1962 г.\r\nВ периода 11-13 и 18-19 април се провеждат срещи на Политбюро на ЦК на БКП с \"творческия актив\" на Съюза на българските писатели. Писателите са разделени на две групи: тези около председателя на съюза Георги Караславов обвиняват Емил Манов, Борис Делчев, Стоян Каролев, Пенчо Данчев, Людмил Стоянов в създаване на \"антипартийна, фракционна\" група, докато другата част открито заявява, че след пленума от април 1956 г. методите на ръководство на културата не са се променили.\r\n1956 г.\r\nВъв в. \"Отечествен фронт\" е публикувана статията \"Поуката\" на главния редактор Владимир Топенчаров. Поводът е отстраняването на Вълко Червенков от най-висшите постове в партията и държавата. Статията е първата публична остра критика на култа към личността като към всеобхватно явление. Според Вл. Топенчаров \"водачеството\" като стил на управление се е пренесло и в по-низшите звена на управлението, пораждайки \"грубо администриране и командване\", \"самоуправство и произвол\".\r\n1931 г.\r\nПриема се тълкувателен закон, който разширява политическата амнистия, дадена на 6 юли 1929 г. за Васил Радославов и Димитър Тончев (участвали в кабинета 1913-1918 г.), за участниците в юнските и септемврийските събития през 1923 г., за атентата от април 1925 г. и за престъпления при избори.\r\n1928 г.\r\nНа 14 и 18 април са регистрирани силни земетресения в Южна България с епицентър край Чирпан. Разрушенията засягат около 20% от територията на страната. Камбаните на храма \"Св. Александър Невски\" бият сами.\r\n1919 г.\r\nНа 16 - 18 януари в Москва под ръководството на Кръстьо Раковски е основано Централно бюро на българските комунистически групи при Руската комунистическа партия (болшевики). На 20 април то се установява в Одеса и от 1 май издава в. \"Комуна\".\r\nКръстьо Раковски (истинско име Кръстьо Георгиев Станчев) е политически и държавен деец, дипломат. Роден е на 1 август 1873 г. в Котел. Завършва медицина. Като студент в Швейцария попада под влиянието на социалистическите идеи. Един от основателите на Женевската група на българските социалдемократи. Участва дейно в живота на II Интернационал и на Българската работническа социалдемократическа партия (БРСДП). От 1905 г. до 1917 г. е един от водачите на румънското социалистическо движение. От 1918 г. е член на ВКП (б). През 1919 г. участва в учредяването на III Комунистически интернационал. От 1919 г. до 1923 г. е председател на Съвета на народните комисари в Украйна. Участва в Генуезката конференция (1922 г.) и в Лозанската конференция (1923 г.). През 1923 г. за кратко е заместник народен комисар на външните работи на СССР. През 1923–1925 г. е посланик на СССР в Англия, а през 1925–1927 г. заема същата длъжност във Франция. Обвинен в троцкизъм, през 1927 г. е снет от отговорна дейност и изключен от ВКП (б). Членството му е възстановено през 1934 г., но Й. В. Сталин продължава да храни недоверие към него. Ликвидиран е през юни 1941 г. след започването на хитлеристката агресия в СССР. Активен журналист и публицист е. Сътрудничи на редица български и чуждестранни социалистически и комунистически издания. Автор е на редица трудове, сред които: \"Русия на Изток\", \"Произхождение и задачи на социализма\", \"Социалистите и войната\" (в съавторство с Ш. Дюма) и др.\r\n1914 г.\r\nВ София излиза първи брой на информационния всекидневник “Заря”. Вестникът е основан със субсидии на Руската царска легация в София. Първоначално е с русофилска, а след Първата световна война - със социалдемократическа насоченост. През 1919 г. новият собственик на вестника Ат. Дамянов, го спира. Възстановен е отново през 1929 г. като издание на вестникарското акционерно предприятие \"Съединени печатници\", собственост на Дамянов. Главен редактор първоначално е Кр. Станчев, а от май 1944 г. Сл. Васев. След 1941 г. \"Заря\" запазва обективността си, въпреки че е поставен под надзор.\r\n1893 г.\r\nПровеждат се избори за IV Велико Народно Събрание, спечелени от управляващата Народнолиберална партия.\r\n1893 г.\r\nНа 17 и 18 април под ръководството на Българската социалдемократическа партия (БСДП) е създадено Общо работническо дружество \"Братство\" в София.\r\nБългарска социалдемократическа партия (БСДП) е политическа партия на работниците, образувана през юли 1891 г. на връх Бузлуджа. Изповядва идеите на социализма.\r\nПрез 1889–1890 г. в Габрово, Севлиево, Казанлък, Дряново и Велико Търново се създават първите социалистически дружини. По същото време в София развива просветна дейност социалистическа група. Основателите на тези групи и дружини стигат до извода, че съществуват условия да се обединят в единна социалистическа партия. По инициатива на Димитър Благоев и Никола Габровски през април 1891 г. край Търново се провежда сбирка на представителите на социалистическите дружинки и групи. Този пръв опит за образуване на социалистическа партия завършва без успех. На 20 юли същата година на старопланинския връх Бузлуджа се свиква нова сбирка. На нея се обсъждат проектопрограмата и уставът на социалистическата партия. При изработване на проектопрограмата са използвани програмите на Френската и Белгийската работническа партия. Максималните цели, които си поставя партията, е подготовка на наемните работници в България за участие в бъдещия \"социалистически преврат\". Минималните искания включват пълна политическа свобода, самоуправление на общините, всеобщо и пряко избирателно право и т.н. В икономическата част на проекта се съдържа искането за изработване на закон за защита на работниците, а също и закон за наемане на слуги. Според проекта за устав организационният строеж на партията се състои от социалистически групи – местни, окръжни и общи. На сбирката от името на севлиевската група Сава Мутафов представя контрапроект, изработен от студентската група в Женева. В него се предвижда да продължи просветната работа на дружините, без да се образува социалистическа партия. Също така се изключват минималните искания – политически и икономически. След станалите разисквания от присъстващите 15 делегати 12 гласуват за учредяване на социалдемократическа партия с обща програма и устав. С това се поставят основите на самостоятелна политическа организация на работническата класа в България. Сбирката избира централно ръководство на партията, наречено Общ съвет, чиито функции и роля се конкретизират през 1903 на III конгрес на БСДП. За първо негово седалище е определен Търново. Бузлуджанската сбирка взема решение и за близката практическа дейност на БСДП – издаване на седмичен печатен орган, както и на брошури за разпространение на социалистическите идеи. Поради липса на материални средства и време за организиране на печатен орган на партията делегатите вземат решение да използват за своята пропаганда списание \"Ден\", издавано от Янко Сакъзов.\r\n1867 г.\r\nРуският посланик в Цариград генерал Н. Игнатиев връчва на Високата порта проект за реформи в Османската империя, в който се настоява да се създадат толкова автономни провинции, \"колкото главни национални групи има в Европейска Турция\".\r\n1850 г.\r\nВ Габрово се полагат основите на новата училищна сграда, днешната Априловска гимназия. Строежът продължава 3-4 месеца, след което се отлага за дълго време. Инициативата за новата сграда е лансирана още от Васил Априлов, но започва да се реализира едва след неговата смърт благодарение на Васил Рашеев – габровец, живеещ в Одеса.\r\nПървото българско светско взаимно училище е открито на 2 януари 1835 г. Финансовата издръжка на училището е поета от местното българско население. За пръв учител в него е назначен известният възрожденски църковен и просветен деец Неофит Бозвели. Обучението в Габровско училище се извършва на говорим български език по взаимоучителната метода, при която учителят си служи с помощта на по-напреднали ученици, за да обучава неограничен брой деца. В училището се преподават и предмети, които имат за цел да подготвят учениците за нуждите на практическия живот. От 1840 г. Габровско училище е превърнато в класно училище. През учебната 1874-1875 г. е издигнато в ранг на средно учебно заведение.\r\nОт него излизат първите възпитаници със средно образование в предосвобожденската епоха. За участието на по-голямата част от ученици и учители в Априлското въстание през 1876 г. училището е затворено от местните представители на османската власт. След Освобождението отново започва да функционира. В знак на признателност към делото на Васил Априлов през 1889 г. е наименувано \"Априловска гимназия\".\r\n1840 г.\r\nВисоката порта унифицира Десятъка. Започва повсеместно описване на имуществото и доходите на българското население.\r\nДесятъкът е един от основните български данъци, плащан от Средновековието до началото на ХХ век, според който селяните са облагани с една десета част от земеделските продукти и дребния домашен добитък. Той е натурален данък, но в отделни моменти от развитието на българската държава е събиран и в пари. След падането на България под османска власт десятъкът се запазва под името юшур и обхваща всички земеделски произведения. В някои моменти чрез данъка е отнемана половината от реколтата на производителя.\r\nСлед Освобождението десятъкът продължава да бъде събиран и е утвърден като важен приходоизточник със Закон за десятъка от 1880 г. През 1882 г. се трансформира в паричен, като се изчислява въз основа на средния добив и действащите пазарни цени. През 1895 г. със закон на мястото на този данък се въвежда поземлен данък, който се плаща на единица площ в зависимост от качеството на земята. През 1900 г. правителството на Тодор Иванчов отменя поземления данък и отново възстановява натуралния десятък. Това довежда до избухването на серия селски вълнения и бунтове против десятъка, в резултат на които десятъкът окончателно е заменен с поземлен.На тази дата са родени:\r\n1957 г.\r\nРодена е Ваня Костова – българска естрадна изпълнителка. Тя завършва Естрадния отдел на БДК. През 1980 г. започва професионалната си кариера като заместничка на Ева, в първата вокална група “Тоника”, за едно турне в чужбина. След разпадането на групата певицата е избрана за основен солист на новосформираната “Тоника-СВ” към Главно Управление на Строителни Войски. След седем години съвместна работа и три албума с “Тоника-СВ” певицата напуска групата и започва самостоятелната си кариера. Новата група, в която се изявява е “Дилижанс”. Самостоятелно Ваня Костова издава четири албума. През 1994 г. певците от “Тоника”, “Тоника-СВ” и “Домино” сформират “Фамилия Тоника”. С “Фамилия Тоника” Ваня Костова записват три албума. През 2001 г. певицата отново се отделя от групата.\r\n1931 г.\r\nРоден е Любомир Иванов Шарланджиев - български режисьор. През 1956 г. той завършва ВИТИЗ (НАТФИЗ). Стажант е в Москва при Михаил Ром. Като театрален режисьор постига най-голям успех с “Всяка есенна вечер” (1959 г.). В киното дебютира през 1962 г. с “Хроника на чувствата”. Работи в областта на мелодрамата, психологическата драма, антифашисткия и военноприключенския филм. Режисьор на: “Веригата” (1964 г.), “Карамбол” (1966 г.), “С дъх на бадеми” (1967 г.), “Прокурорът” (1968 г.), “На всеки километър I, II” (тв, 1969-1972 г.), “Най-добрият човек, когото познавам” (1973 г.), “Спомен за близначката” (1976 г.), “Трите смъртни гряха” (1980 г., довършен от Н. Коканова).\r\n1907 г.\r\nРоден е Иван Симеонов Дуйчев - български историк с интереси към българската и византийска средновековна история. Завършва история в СУ. Специализира в Италия (1932-193636 г.), получава докторат в Римския университет по византийска история и филология (1935 г.), същата година завършва Висша школа по палеография и архивистика в Рим. Преподавател в СУ (1936-45 г.), професор 1967 г. в Института за история при БАН. Участник в международни конгреси и конференции, член на Академията на науките, литературата и изкуствата в Палермо (1967 г.), носител на Хердерова н.а (1974 г.). Научната му продукция включва над 500 публикации. Някои съчинения: \"Из старата българска книжнина\", Книга I (1940 г.), книга II (1944 г.), \"Рилският светец и неговата обител\" (1947 г.), \"Летописта на Константин Манаси\" (1963 г.), \"Болонски псалтир\" (1968 г.), \"Проучвания върху средновековната българска история и култ.\" (1981 г.), \"Страница от миналото\". Очерци (1983 г.), \"Пътеки от утрото\". Очерци за средновековния български култ. (1985 г.), \"Римска грамота на цар Иван Шишман от 1378 година\" (1986 г.), \"Рилският светец и неговата обител\" (1990 г.), \"Лекции по архивистика\" (1993 г.) и др.\r\n1896 г.\r\nВ град Фердинанд, днешна Монтана е роден Стефан Иванов Савов - български драматичен артист и драматург. Завършва гимназия във Враца (1914 г.). През 1920 г. постъпва като стажант-актьор в Народния театър. През 1923 г. е артист в Театър-студия, завършва драматичната школа в Народния театър, ръководена от Н. О. Масалитинов. До края на живота си играе в него. Член е на СБП. Автор е на драми, комедии и книги с размисли и разкази за селския живот (морализаторска по характер). Негови драми са: “Йончови ханове” (1931 г.), “Под чехъл” (1931 г.), “Драгойци” (1933 г.), “Изстрел” (1933 г.), “Кара Танас” (1936 г.), “Към Голгота” (1938 г.), “Временният мъж” (1939 г.), “Дисциплинарно дело” (1940 г.), “Наши хора” (1947 г.), “Изповед пред писателя” (1963 г.) и др.На тази дата умират:\r\n1981 г.\r\nУмира Димитър Осинин - български писател, поет. Завършва Духовната семинария в София (1911 г.) и славянска филология в СУ (1926 г.). Взема участие в Септемврийския селски бунт (1923 г.), а след разгрома му емигрира в Югославия и Австрия. Дълги години работи като учител в родния си край, във Варна и София. След 9 септември 1944 г. е директор на културата при МНП. Член е на СБП. Автор е на стихотворения, пътеписи и очерци. Събира, обработва и издава народни песни. Превежда от немски и руски език Негови съчинения са.: \"Морски ветрила\" (1933 г.), \"Тихи пристанища\" (1933 г.), \"Битейски песни\" (1943 г.), \"Срещу Огоста. Пътни скици\" (1952 г.), \"По хайдушки сборища\" (1957 г.), \"През тиха бяла Дунава\" (1959 г.; 1976 г.), \"Спомени за Н. Хрелков\" (1960 г.), \"От лехичка стръкче. Народни песни\" (1961 г.), \"По пътя на вождовете на въстанието 1923\" (1963 г.), \"Каменна приказка\" (1965 г.), \"През родна земя\" (1967 г.), \"Земя ненагледна\" (1971 г.), \"В огледалото на народните песни\" (1973 г.), \"Литературни въпроси\" (1976 г.), \"Житата пътуват. Пътеписи\" (1978 г.), \"Избрани произведения\", в 2 т. (1981 г.) и др.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин - на “The New York Times”;\r\nИсторически бюлетин - на “The History Channel”;\r\nИсторически бюлетин - на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.04.18", "title": "Денят 18 април в българската история"}
{"url": "http://www.focus-news.net/news/2018/04/18/2512244/plovdiv-s-prozhektsiya-na-filma-skalite-progovaryat-v-asenovgrad-shte-otbelezhat-mezhdunarodniya-den-za-opazvane-na-pametnitsite-na-kulturata.html", "text": "С прожекция на филма „Скалите проговарят” в Асеновград ще отбележат Международния ден за опазване на паметниците на културата, който се отбелязва на 18 април. Това съобщиха за Радио „Фокус“-Пловдив от Община Асеновград. Филмът ще се прожектира от 13.30 часа в Градска библиотека “Паисий Хилендарски”. Преди това ще се състои среща с историка Веселина Вачкова и режисьора Анастас Джидров от екипа на филма.\r\nМеждународният ден за опазване паметниците на културата се чества от 1984 година по решение на ЮНЕСКО. Този ден е повод да се привлече общественото внимание във всички страни по света към ценностите на собственото им и общочовешкото културно наследство и да се приобщят нови участници към усилията за опазването на паметниците на културата. Сред българските паметници, вписани в списъка на ЮНЕСКО за световното културно и природно наследство са Мадарският конник, Рилският манастир, Казанлъшката гробница, град Несебър, Боянската църква.\r\n„Скалите проговарят” е филм за Източните Родопи, които пазят най-ранните паметници на европейската цивилизация.", "date": "2018.04.18", "title": "Пловдив: С прожекция на филма „Скалите проговарят” в Асеновград ще отбележат Международния ден за опазване на паметниците на културата"}
{"url": "http://www.focus-news.net/news/2018/04/18/2512238/ministar-krasimir-valchev-shte-podpishe-sporazumenie-s-digitalna-natsionalna-koalitsiya-za-satrudnichestvo-v-oblastta-na-digitalnite-tehnologii.html", "text": "В 12.30 часа в Ротондата на V етаж на Министерството на образованието и науката министър Красимир Вълчев ще подпише споразумение с Дигитална национална коалиция за сътрудничество в областта на дигиталните технологии. Това съобщиха от пресцентъра на Министерството на образованието. Като част от съвместната работа и с подкрепата на Google ще бъдат организирани обучения за повишаване на квалификацията и уменията на учителите в системата на предучилищното и училищното образование. В 12.00 часа в Националния археологически музей ще се състои церемония по връчване наградите на победителите във финала на Националния конкурс „Млади таланти“. Заместник-министърът на образованието и науката проф. Иван Димов ще награди участниците, отличени за най-добрите научноизследователски проекти. В 9.30 часа в София Тех Парк (бул. Цариградско шосе №111) заместник-министърът на образованието и науката Петър Николов ще открие Ден на осведомеността на Европейския институт за иновации и технологии (EIT). По време на събитието EIT ще представи възможностите за подкрепа на България за нововъведения, за създаване на работни места и насърчаване на предприемаческата култура.", "date": "2018.04.18", "title": "Министър Красимир Вълчев ще подпише споразумение с Дигитална национална коалиция за сътрудничество в областта на дигиталните технологии"}
{"url": "http://www.focus-news.net/news/2018/04/18/2512226/tass-prezidentat-na-germanskata-futbolna-asotsiatsiya-se-nadyava-angela-merkel-da-poseti-svetovnoto-parvenstvo-tova-lyato.html", "text": "Президентът на Германската футболна асоциация Райнхард Гриндел вярва, че Федералният канцлер на Германия Ангела Меркел ще посети Русия в рамките на Световното първенство по футбол, въпреки намеренията на дипломати от редица Западни страни да бойкотират турнира, предава ТАСС.\r\n„Ще приветстваме всякаква подкрепа за отбора и това включва Ангела Меркел“, заяви Гриндел пред немски вестник. Той също повтори, че националният отбор по футбол на Германия ще има среща с членове на федералното правителство преди шампионата в Русия.\r\n„Вероятно въпросът за посещението на Меркел в Русия ще се повдигне там“, допълни още Гриндел.\r\nАнгела Меркел все още не е оповестила личните си планове. За нея е известно, че е привърженик на националния отбор на своята държава, за което свидетелстват и честите ѝ посещения на мачовете от световните първенства през 2010 и 2014 г.\r\nБританският премиер Тереза Мей заяви в разгара на отравянето на бившия руски агент Сергей Скрипал и дъщеря му Юлия, че членовете на Кралското семейство и на британския кабинет няма да присъстват в Русия.Йонислав Дочев", "date": "2018.04.18", "title": "ТАСС: Президентът на Германската футболна асоциация се надява Ангела Меркел да посети Световното първенство това лято"}
{"url": "http://www.focus-news.net/news/2018/04/18/2512245/pravitelstvoto-shte-obsadi-srednosrochnata-byudzhetna-prognoza-za-perioda-2019-2021-g.html", "text": "Правителството ще обсъди средносрочната бюджетна прогноза за периода 2019-2021 г. Това предвижда точка от дневния ред на кабинета за днешното редовно правителствено заседание. Предложението ще бъде представено от министъра на финансите Владислав Горанов, който е внесъл и точка, свързана с одобряването на актуализацията за 2018 г. на Национална програма за реформи на България в изпълнение на стратегия „Европа 2020“. \r\nМинистерският съвет ще гласува и промени в правилника за прилагане на Закона за интеграция на хората с увреждания, както и в Закона за съдебната власт. Министрите ще гласуват и годишния доклад за младежта за 2016 г., който ще бъде представен от министъра на младежта и спорта Красен Кралев. Образователният министър Красимир Вълчев е внесъл за разглеждане национални програми за развитие на образованието, както и допълнителни трансфери по бюджетите на общините за възстановяване на транспортните или квартирните разходи на педагогическите специалисти в институциите в системата на предучилищното и училищното образование за 2018 г. \r\nВицепремиерът и министър на външните работи Екатерина Захариева ще представи отчет за изпълнението на Националната стратегия и противодействие на корупцията в страната (2015-2020), както и отчет за дейността на Националния съвет по антикорупционни политики. Тя е внесла за разглеждане и точка, свързана с откриването на консулство на Грузия в България със седалище Благоевград. \r\nВицепремиерът и министър на отбраната Красимир Каракачанов е внесъл за разглеждане в Министерския съвет предложение до президента Румен Радев за издаване на указ за утвърждаване на длъжности във военните прокуратури, изискващи висши офицерски звания, както и указ за удостояване на полковник Веселин Стоев – административен ръководител и военно-апелативен прокурор на Военно-апелативна прокуратура, с висше военно звание „бригаден генерал“.", "date": "2018.04.18", "title": "Правителството ще обсъди средносрочната бюджетна прогноза за периода 2019-2021 г."}
{"url": "http://www.focus-news.net/news/2018/04/18/2512246/predsedatelyat-na-sofiyskiya-arbitrazhen-sad-mariya-yaneva-shte-podpishe-sporazumenie-za-satrudnichestvo-s-predsedatelya-na-mezhdunarodniya-sad-v-parizh-boduan-delforzh.html", "text": "В хотел „Феста София” от 14:30 часа председателят на Софийски арбитражен съд при „Международна асоциация за правосъдие и арбитраж” - г-жа Мария Янева, ще подпише Споразумение за сътрудничество с Председателя на  Международния съд в Париж при „Международна арбитражна камара в Париж” /CAIP/- г-н Бодуан Делфорж. Това съобщиха от пресцентъра на съда. На събитието ще присъстват министърът на правосъдието- г-жа Цецка Цачева и зам. министърът на икономиката- г-н Александър Манолев. След събитието е предвидена пресконференция. За първи път българска арбитражна институция става пълноправен партньор на Международната арбитражна камара в Париж. Български юристи ще бъдат вписани в регистрите на парижката арбитражна камара, а съответно френски юристи ще бъдат включени в списъците с арбитри на Софийския арбитражен съд при „Международна асоциация за правосъдие и арбитраж”.  От споразумението ще има полза най-вече за българския бизнес, тъй като арбитражните дела вече ще могат да бъдат гледани и в София, а на българските компании ще бъдат спестени значително време и средства. Ще бъдат преодолени и редица различия в националните законодателства. Международната арбитражна камара в Париж е създадена през 1926 г. и днес е сред най-влиятелните арбитражни институции в света. Там се разглеждат стотици дела, включително и на български компании. Софийски арбитражен съд при „Международна асоциация за правосъдие и арбитраж” е независима правораздавателна институция, която е част от международна общност. В списъка с арбитри на организацията са включени авторитетни юристи, които са специалисти в различни области на правото. Арбитражното производство е алтернатива на държавното правораздаване, като неговата бързина и ефективност, от гледна точка на бизнеса, му дава определени конкурентни предимства спрямо установените правораздавателни модели. Поради това, че арбитражът е значително по-бърз, по-икономичен и достатъчно надежден в световен мащаб става все по-предпочитана форма за решаване на бизнес спорове. Механизмите на арбитражното производство способстват за интензитета на икономиката в страната ни. В 14:30 в хотел „Феста София” ще се проведе и конференция „Международен арбитраж”. Гост-лектор ще бъде г-н Бодуан Делфорж.", "date": "2018.04.18", "title": "Председателят на Софийския арбитражен съд Мария Янева ще подпише Споразумение за сътрудничество с председателя на Международния съд в Париж Бодуан Делфорж"}
{"url": "http://www.focus-news.net/news/2018/04/18/2512247/sofiya-vavezhda-se-vremenna-zabrana-za-parkirane-na-pl-knyaz-aleksandar-i.html", "text": "Въвежда се временна забрана за паркиране на пл. „Княз Александър I“. Това съобщиха от пресцентъра на Столична община. От 8.00 часа до приключване на мероприятието се забраняват престоят и паркирането на пътни превозни средства, с изключение на автобусите и автомобилите превозващи участниците в събитието на пл. „Кн. Александър I“, без да се засягат местата в режим „служебен абонамент“. Събитието е организирано от Конфедерация за защита правата на децата.", "date": "2018.04.18", "title": "София: Въвежда се временна забрана за паркиране на пл. „Княз Александър I“"}
{"url": "http://www.focus-news.net/news/2018/04/18/2512249/pregled-na-osnovnite-temi-v-dobrudzhanskiya-pechat.html", "text": "„Мая Манолова: Оптимист съм, че Желяз няма да бъде екстрадиран“, съобщава на първа страница вестник „Нова добруджанска трибуна“. Омбудсманът е коментирала пред българска национална телевизия случая с искането за екстрадиране на младия мъж в САЩ. Според Мая Манолова ще се наложи Министерство на правосъдието да прояви активност, за да защити интересите на българите. Желяз е един от 11-те души, срещу които се води разследване във Флорида, САЩ, за нарушаване ембаргото за търговия със Сирия. „Делото срещу бивш директор на Областна дирекция „Земеделие“ започна отново в Окръжния съд“, съобщава изданието. Наказателното дело срещу бившия директор на Областна дирекция „Земеделие“ в Добрич Стилиян Митев, обвинен в престъпление по служба, е започнало отново в Добричкия окръжен съд. Делото ще се гледа от трети пореден съдебен състав, избран на принципа на случайното разпределение, след връщането му от контролната апелативната инстанция и след направени отводи от двама магистрати. Новият съдебен състав вече е провел разпоредително заседание и е преценил, че не са налице основания за прекратяване или спиране на наказателното производство. От спортната страница – „Добруджа“ излиза за 20-та победа“. Днес от 16,00 часа ще се проведат срещите от междинния 25-ти кръг в Североизточна трета лига. Лидер в групата е „Добруджа“. Отборът ще гостува на тима на Хитрино, който заема трето място в класирането. Жълто-зелените са първи в класацията с 59 точки. „Искат подкрепено вземане на решение вместо запрещение за хора с увреждания“, съобщава на първа страница вестник „Добруджанска трибуна“. Стартира подписка за законови промени. Искането е в основата на национална гражданска инициатива 7000. Тя е започната преди дни. Настоява се за въвеждане на нов правен инструмент за подкрепено вземане на решение, чрез който хората с увреждания да могат да упражняват правата си. По думите на председателя на Фондация „Св. Николай Чудотворец“ мярката е революционен метод и единствена възможност, съобразена с Конвенцията за правата на човека. „4 преводни романа представят в Дни на румънската култура“, съобщава всекидневникът. Тематичните дни под наслов: „Край границата: Дни на румънската култура“ ще се проведат в Балчик, Добрич и Шабла. Организирани са в период, когато се чества Международния ден на четенето и книгата. В Добрич романите ще бъдат представени на 23 април от 17,30 часа в Дом-паметника „Йордан Йовков“. В рубриката „Новини“ – „Отпускат над 2 млн. лв. за брегоукрепителни дейности в Шабленско“. Министерство на регионалното развитие и благоустройството е одобрило искане на Община Шабла за финансиране на брегоукрепителни мероприятия за част от крайбрежната ивица. Средствата са в размер на 2 061 900 лв. Дейностите ще включат две зони - брега край село Крапец и край къмпинг „Добруджа“.", "date": "2018.04.18", "title": "Преглед на основните теми в добруджанския печат"}
{"url": "http://www.focus-news.net/news/2018/04/18/2512236/kmetat-na-sofiya-yordanka-fandakova-shte-predstavi-programata-za-remont-i-izgrazhdane-na-patna-infrastruktura.html", "text": "Кметът на София Йорданка Фандъкова ще представи програмата за ремонт и изграждане на пътна инфраструктура.  Това съобщиха от пресцентъра на Столична община.\r\nПресконференцията ще се състои на 18 април в 11.30 часа в 1 зала на  Столичната община. В пресконференцията ще участва зам.- кметът Евгени Крусев.", "date": "2018.04.18", "title": "Кметът на София Йорданка Фандъкова ще представи програмата за ремонт и изграждане на пътна инфраструктура"}
{"url": "http://www.focus-news.net/news/2018/04/18/2512251/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "Софийска вода” временно ще прекъсне водоснабдяването в някои части на столицата, съобщиха от пресцентъра на дружеството.\r\nВъв връзка с подмяна на спирателен кран на бул. „Тодор Александров“ жк. „Илинден“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на бул. „Вардар“, бул. „Тодор Александров“, бул. „Константин Величков“, бул. „Александър Стамболийски“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Найчо Цанов“ ъгъла с ул. „Хисаря“.\r\nВъв връзка с реконструкция на уличен водопровод на бул. „Гоце Делчев“ жк. „Бели брези“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на:\r\n- бул. „Гоце Делчев“ от ул. „Дойран“  до  бул. „България“ (нечетни номера);\r\n- ул. „Солун“ от бул. „Гоце Делчев“ до ул. „Хайдушка гора“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Гоце Делчев“ ъгъла с ул. „Битоля“.\r\nВъв връзка с подмяна на спирателен кран на бул. „Ген. Едуард Тотлебен“ Център, се налага спиране на водоподаването от 10:00 до 20:00 часа на клиентите на „Софийска вода”, живеещи в района на:\r\n- бул. „Ген. Едуард И. Тотлебен“ от бул. „Ген. Михаил Д. Скобелев“ до ул.„Йоаким Кърчовски“;  \r\n- ул. „Кирил Пейчинович“ от ул. „Владайска“ до бул. „Ген. Едуард И. Тотлебен“;\r\n- ул. „Георги Данчов - Зографина“ от ул. „Владайска“ до бул. „Ген. Едуард И. Тотлебен“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Ген. Едуард И. Тотлебен“ ъгъла с ул. „Георги Данчов - Зографина“.\r\nВъв връзка с подмяна на сградно водопроводно отклонение на ул. „Тулово“ Център, се налага спиране на водоподаването от 09:00 до 18:00 часа на клиентите на „Софийска вода”, живеещи в района на бул. „Евлоги и Христо Георгиеви“ от бул. „Цар Освободител“ до ул. „Шипка“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Евлоги и Христо Георгиеви“ ъгъла с ул. „Мургаш“.\r\nВъв връзка с изпълнение на инвестиционен проект за подмяна на уличен водопровод на ул. 82 кв. „Симеоново“ вилна зона „Симеоново-север“ , се налага спиране на водоподаването от 9:00  до 19:00 часа на клиентите на „Софийска вода”, живеещи в района между:\r\n- ул. „Света Мария Магдалина“, ул. 82, ул. 83, ул. 85 и ул. „Шумако“;\r\n- ул. 82  №5, №7, №9, №11 и ул. 83 от №1 до №4 А.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Света Мария Магдалина “ ъгъла с ул. 82.\r\nСлед възстановяване на водоснабдяването е възможно временно повишаване  мътността на водата.\r\nСлед реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.\r\nВъв връзка с подмяна на сградно водопроводно отклонение на ул. „Кипарис“ с. Лозен, се налага спиране на водоподаването от 09:30 до 17:30 часа на клиентите на „Софийска вода”, живеещи в района на ул. „Могила“, ул. „Васил Левски“, ул. „Свети Спас“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Обретеница“ ъгъла с ул. „Рашовец“.\r\nВъв връзка с подмяна на сградно водопроводно отклонение на ул. „Дунавски лебед“ кв. „Васил Левски“, се налага спиране на водоподаването от 09:00 до 17:00 часа на клиентите на „Софийска вода”, живеещи в района на бул. „Ботевградско шосе“, ул. „Рилска обител“, ул. „Константин Фотинов“, ул. „Станислав Доспевски“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Поп Грую“ ъгъла с ул. „Дунавски лебед“.\r\nВъв връзка с реконструкция на уличен водопровод на бул. „Инж. Иван Иванов“ жк. „Сердика“, се налага спиране на водоподаването от 09:30 до 18:30 часа на клиентите на „Софийска вода”, живеещи в района на ул. „Костенец“, бул. „Инж. Иван Иванов“, ул. „Арх. П. Момчилов“, ул. „Гюешево“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Гюешево“ в двора на Професионална гимназия по електроника.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.04.18", "title": "Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/04/18/2512252/haskovo-46-i-literaturni-dni-yuzhna-prolet-i-natsionalen-konkurs-za-debyutna-literatura-shte-badat-otkriti-v-grada.html", "text": "46-и Литературни дни „Южна пролет” – Хасково и Националния  конкурс за дебютна литература ще бъдат открити от 18.00 часа пред ДКТ „Иван Димов“. Това съобщиха от Община Хасково.б Тази година в  Националния конкурс за дебютна литература „Южна пролет”  участват 43 произведения, отговарящи на регламента на конкурса. В литературен жанр „Поезия“ имаме 19 книги, в „Проза“ - 15, „Детска литература“ - 7,  „Драматургия“ – 2 пиеси. В жанровете „Литературна критика“ и „Киносценарий“ няма участници. \r\nНай-младите участници са на 15 години:  Татяна Иванова - участва в жанр „Поезия“ с книгата „Ще те докосна ли?” и Александър Габровски с книгата „Истории от други светове“ – поезия.\r\nДебютантите ще бъдат оценявани от жури в състав: \r\nПредседател: доц. д. н. Ивайло Христов – Завършил е  българска филология в СУ „Св. Климент Охридски”. От 1997 г. е редовен докторант в Института за литература към БАН. Доктор по филология. През 2001 г. става научен сътрудник I степен, а през 2009 г. старши научен сътрудник II степен. Работил е като преподавател в Софийския университет „Св. Климент Охридски” и редактор във в. „Словото днес”. Автор е на множество статии и студии и книги.  От 2011 г. до момента е редовен доцент по ”История на журналистиката” и „Народопсихология” в УНСС.  Доктор на науките от 2014 г. Член  на Съюза на българските писатели.\r\nЧленове: \r\n-Теодора Димова - българска писателка и драматург. Завършила е  английска филология в СУ „Кл. Охридски“ и специализация в “Роял Корт Тиатър” в Лондон. Била е журналист, преводач, преподавател по английски. Автор е на пиеси и романи.  Печели множество награди в областта на драматургията и литературата. Участвала е в редица международни уъркшопове по драматургия. Работи в редакция „Радиотеатър“ на БНР. \r\n-Бойко Ламбовски - български поет, публицист, есеист, преводач. Завършил е Френската гимназия в София и Литературния институт „М. Горки“ в Москва. Работи в Съюза на българските писатели, в Централния студентски дом на културата, бил е директор на Центъра за книгата към Министерството на културата, завежда отдел \"Култура\" във вестник „Сега“. Бил е член на жури на национални литературни конкурси. Лауреат е на много награди за поезия. Председател е на българския П.Е.Н.-център от 2014 г. (организация на писатели от България – поети, есеисти, новелисти)\r\n-Таньо Клисуров - български поет. Завършил е Българска филология във Великотърновския университет. Работил е в културния отдел на в. „Септември“, бил е главен редактор на литературния алманах „Хоризонт“ и на в. „Вик“, драматург на старозагорския театър \"Гео Милев\". Носител на национални награди за поезия. Лауреат на „Южна пролет“ Хасково през 1976 г. Почетен гражданин на Стара Загора. Член е на СБП и на СБЖ.\r\n-Хубен Стефанов – български поет. Завършил е Немска езикова гимназия – Хасково и Международни икономически отношения във ВИИ „Карл Маркс“ – София. Работи като икономист. Има издадени поетични книги и публикации в литературния печат. Активно участва в обществени организации – Съюз на Тракийските дружества, Съюз на читалищата и др. Дългогодишен член на ред.колегията на списание „Читалище“ и вестник „Тракия“. Носител на наградата „Иван Николов“ от „ Южна пролет“ през 1999 г. Член на СБП и СБЖ.   \t\r\nСтана традиция по време на Литературни дни „Южна пролет”, Община Хасково да кани най-известните български издателства на книжен базар. Той ще бъде разположен на дървените къщички на пл.Общински.. Тази година участват 15 издадетлства. Ще бъде спазена традицията за има и къщичка,  в която се продават дебютните книги.\r\nОбщина Хасково присъжда на наградените звание „Лауреат”, бронзова статуетка „Пегас” и финансови награди във всеки жанр. Присъжда и наградата „Александър Паскалев” за цялостен принос в областта на литературата и изкуството. \r\nТази година председател на журито за наградата „Александър Паскалев” е г-жа Златка Караджова – директор дирекция ХДОН в Община Хасково. Членове на журито са: Кирилка Страшникова – директор на РБ „Хр. Смирненски“,  Мина Карагьозова – писателка, Петър Ванчев – поет и  Недялко Бакалов – литературен критик.", "date": "2018.04.18", "title": "Хасково: 46-и Литературни дни „Южна пролет” и Национален  конкурс за дебютна литература ще бъдат открити в града"}
{"url": "http://www.focus-news.net/news/2018/04/18/2512248/denyat-18-april-v-svetovnata-istoriya.html", "text": "2017 г.\r\nЕгипетското министерство на антиките обявява откриването на осем мумии, 10 цветни саркофази и многобройни фигурки в една 3500-годишна гробница близо до Долината на царете в Луксор.\r\n2017 г.\r\n12 души загиват след като полицейски хеликоптер Sikorsky S-70 катастрофира в провинция Тунджели, Турция.\r\n2015 г.\r\nНай-малко 45 души са загинали при етнически сблъсъци в щата Бенуе, в централната част на Нигерия между представители на етносите ологба и егба, породен от спор за езеро с риба.\r\n2014 г.\r\nОт САЩ към Международната космическа станция е изстрелян частният космически кораб Дракон\r\n2013 г.\r\nТелескопът „Кеплер“ открива в съзвездието Лира три планети с идеални условия за живот. Най-близката е на 1200 светлинни години от Земята.\r\n2012 г.\r\nСъветът за сигурност на ООН засилва санкциите си срещу Пхенян след изстрелване на севернокорейската ракета „Унха-3“.\r\nПоискано е от Комитета на ООН по санкциите да актуализира списъка от физически и юридически лица подлежащи на санкции.\r\n2012 г. \r\nОфициалните лица на град Зинтан отказват да предадат Саиф ал-Ислам Кадафи на управляващия в Либия Преходен национален съвет, тъй като смятат, че временното правителство е слабо и „ще допусне той да избяга от Либия по същия начин, както другите представители на режима успяха да направят“.\r\n2011 г.\r\nПравителството на Северна Корея заявява, че се противопоставя на въоръжено нападение на суверена държава под предлог за провеждане на кампания против терор, визирайки инициативата на САЩ срещу режима на Кадафи.\r\n1980 г.\r\nПровъзгласена е независимостта на нова африканска държава Зимбабве. Избрано е правителство, начело с Мугабе. От декември 1987 г. той е президент, преизбиран е през 1990 г., 1996 г., 2002 г.\r\nПрез 1890 г. Зимбабве е владение на Британската южноафриканска компания под името Родезия. През 1911 г. е разделена на Северна и Южна Родезия. През 1923 г. Южна Родезия е обявена за самоуправляваща се колония. От 1965 г. бялото малцинство, начело с Ян Смит установява расистки режим. След победата на Африкански национален съюз-Патриотичен фронт е свален.\r\n1974 г.\r\nВ периода 17 – 18 април във Варшава се провежда съвещание на Политическия консултативен комитет на държавите от Варшавския договор. Приети са декларации за Близкия изток и Виетнам. Резултатите от съвещанието са обсъдени на пленум на ЦК на БКП на 25 април 1974 г.\r\n1961 г.\r\nВ Атина завършва първата среща на представителите на националните комитети за балканско разбирателство и сътрудничество. Срещата започва на 15 април и трае три дни.\r\n1956 г.\r\nПринца на Монако Рение III се жени за американската актриса Грейс Патриция Кели. Двамата са родители на три деца: Принцеса Шарлот Луис Маргюрит, родена на 23 януари 1957 година, Принц Алберт Александър Луис Пиер, който е и наследник на трона. Той е роден на 14 март 1958 година. Името на най-малката дъщеря на принц Рение III и Грейс Кели е принцеса Стефани Мари Елизабет. Тя е родена на 1 февруари 1965 година.\r\n1949 г.\r\nИрландия е обявена за самостоятелна република, напълно независима от Великобритания.\r\nПрез IV век преди Христа Ирландия е населена с келтски племена. През III век се формират 5 кралства. През V век ирландското население приема християнството. От VIII век започват нападенията на норманите, които са разбити през 1014 г. от ирландския крал Бриан Бору. В 1175 г. Хенри II Английски налага властта си. В края на XVII век Ирландия е превърната окончателно в английска провинция. През 1800 г. е обявено присъединяването й към Великобритания. В резултат на избухналото през 1916 г. Ирландско въстание, борбата за независимост довежда до съставяне на първото ирландско правителство начело с Де Валера. През 1922 г. Ирландия взима под контрол частните училища, които се делят на католически и протестантски. Началните училища се превръщат в държавни, а всички средни училища остават частни. Обучението има традиционен академичен характер, голямо внимание се отделя на изучаването на математика и латински. През 1937 г. е приета нова конституция, която провъзгласява Ирландия за независима държава. Северна Ирландия остава във Великобритания. През ноември 1985 г. е сключен англо-ирландски договор за статута на тази територия.\r\n1943 г.\r\nВ планината Холмогорие в Тимошко е спусната английска диверсионна група начело с майор Ерик Грийнуд. На 21 май към нея се присъединява и втора група, водена от капитан Джаспър Рутъм, разгромена от немците на 11 декември.\r\nПреди това в град Брод в Македония на 15 април е спусната английска военна мисия от 8 души начело с капитан Джордж Морган. Тя е заловена от български военни части и е предадена на немците. На 19 април край Прищина е спусната британска диверсионна група начело с капитан Джон Семър, наскоро разбита от българските военни части.\r\n1906 г.\r\nСан Франциско е почти изцяло разрушен от земетресение със сила 8.3 степен по скалата на Рихтер.\r\n1902 г.\r\nДания става първата страна, в която пръстовите отпечатъци започват да се използват за установяване на самоличността на престъпници.\r\n1897 г.\r\nЗапочва гръцко-турската война. Главнокомандващ на турската армия по това време е Осман Паша.\r\n1804 г.\r\nНаполеон Бонапарт е провъзгласен за император на Франция. Той се опитва с цената на нови войни и победи да се задържи на императорския престол. Англия, Австрия и Прусия образуват политическия съюз, насочен срещу Франция - Рейнската лига (1804 г.). През 1805 г. Наполеон разгромява Австрия в битката при Аустерлиц и сключва Пресбургския мир, а на следващата година в битките при Йена и Ауерщад разгромява Прусия и я окупира. Англия организира морска блокада на Франция. Наполеон I отговаря с континентална блокада срещу Англия. През 1807 г. той разбива руската армия при Ейлау и Фридланд. Принуждава Русия да се присъедини към континенталната блокада и с Тилзитския мир (1808 г.) разделя Европа на 2 зони на влияние - френска и руска. През 1808-1811 г. предприема поход за завоюване и окупиране на Испания, а през 1809 г. побеждава Австрия, без да я обезвреди напълно. През 1812 г. Наполеон I предприема несполучлив поход в Русия, принуден е да отстъпи и потегля обратно за Франция. Основната грешка на Наполеон I в руския поход е не толкова военна, колкото политическа. Вместо да даде политическа, свобода на руския народ, като разруши феодално-крепостническата система, премахне самодържавието и въведе конституционно управление, той окупира Русия. В този поход императорът коренно се различава от републиканския генерал на Италианската кампания (1796-1797 г.). Това позволява на Александър I и царедворците да го обявят за враг на Русия и на православната вяра. Целият руски народ се вдига на свещена война за защита на вярата и отечеството. В тези условия прогресивните идеи на Френската революция са обявени за реакционни. Победата на Русия в Отечествената война (1812-1813 г.) позволява да се съхранят самодържавието и мракобесието в продължение на повече от 100 години. През 1813 г. на Парижкия конгрес Наполеон I отхвърля условията за мир. След поражението на Франция в битката при Лайпциг (1813 г.) съюзните армии окупират страната, а императорът абдикира в двореца Фонтебло и е заточен на о-в Елба през 1814 г. През пролетта на 1815 г. напуска о-в Елба и се завръща във Франция. Настъпва периодът на т. нар. \"100 дни\". Реставрацията на монархията във Франция е премахната. След загубата в битката при Ватерлоо (1815 г.) Наполеон I е заточен на о-в Св. Елена, където е поставен под най-строг режим и охрана от английските войски.\r\n1791 г.\r\nЛуи XVI и неговото семейство са заловени от Националната гвардия в опит да избягат от очакващия ги в Париж съдебен процес. Кралят е хвърлен в затвор и осъден като \"виновен за съзаклятие срещу свободата на народа и за посегателство срещу общата сигурност на държавата\". Екзекутиран е на 21 януари 1893 г.\r\nПо време на управлението на Луи XVI финансите на Франция се влошават още повече и кралят свиква Генералните щати, които се събират във Версай през 1789 г. Кралят, добронамерен, но слабохарактерен и намиращ се под влиянието на кралицата Мария Амнтоанета-Австрийска, губи популярност. Той не съумява да предотврати революцията и е отстранен от власт.На тази дата са родени:\r\n1927 г.\r\nРоден е Самюъл Хънтингтън - американски политолог. Завършва университета в Йейл (1946 г.). Преподава в Харвардския университет (1950-1958 г.); ръководител е на Института за военни и мирни проучвания в университета в Колумбия. Професор е в Харвард от 1962 г. Работи в Белия дом като координатор в Съвета за сигурност (1977-1978 г.). Директор е на Института за стратегически изследвания “Джон М. Олин” към университета Харвард (до 2000 г.). Председател е на Харвардската академия за международни отношения. Автор е на книги и над 100 научни статии в областта на международните отношения. Най-популярна и най-спорна е книгата му “Сблъсъкът на цивилизациите и преобразуването на световния ред” (1996 г, преведена на 22 езика).На тази дата умират:\r\n1955 г.\r\nУмира Алберт Айнщайн - германски физик теоретик и математик, един от създателите на съвременната физика. Той е роден е в Германия, живее в Швейцария. Там завършва училището в Аарау при проф. Вебер, след което през 1900 г. се дипломира като преподавател по физика в Цюрихската политехника. През 1902 г. започва работа във федералното Бюро за патенти в Берн като експерт. Жени се за Милеве Марич, негова състудентка и отново се връща в Германия, а през 1933 г. емигрира в САЩ. През 1905 г. Айнщайн създава частната, а през 1907-1916 г. и общата Теория на относителността. Автор е на основни трудове по квантова теория на светлината. Той въвежда термина \"фотон\" през 1905 г., открива Закона за фотоефекта, основния закон на фотохимията, наречен Закон на Айнщайн и доказва теоретично индуцираното излъчване през 1917 г. Развива статистическата теория на Брауновото движение, като полага основите на теорията за флуктуацията и създава квантовата статистика на Бозе-А. От 1933 г. Айнщайн работи върху космологията и единната теория на полето. Инициатор е за създаването на Йерусалимския университет през 1925 г. През 30-те години на ХХ век той се обявява срещу фашизма, а през 40-те - срещу използването на ядрено оръжие. През 1940 г. пише писмо до американския президент за опасността от създаването на ядрено оръжие в Германия, с което стимулира ядрените изследвания в САЩ. Айнщайн е един от инициаторите за създаването на държавата Израел. През 1921 г. получава Нобелова награда за трудовете по теоретична физика и по-точно за закона за фотоефекта.\r\n1945 г.\r\nУмира Джон Амброс Флеминг – английски учен в областта на радиотехниката и електротехниката. От 1892 г. той е член на Лондонското Кралско дружество. През 1870 г. завършва Лондонския университет, а за периода 1877-1881 г. работи под ръководството на Дж. К. Максуел в Кавендишевата лаборатория. Преподавател в Нотингамския и Лондонския университет. От 1881 г. е научен консултант на компанията на Едисон в Лондон, а от 1899 г. и на компанията за безжична телеграфия на Маркони. През 1901 г. Флеминг участва в осъществяването на първото радиопредаване през Атлантическия океан. При изследване на откритото от Т. Едисон едностранно преминаване на електрически ток във вакуум от нагрята нишка към метална пластинка Флеминг открива ламповия детектор, който поставя началото на нов период в развитието на радиотехниката. Той предлага правилото на дясната ръка. Автор е на много трудове по електротехника и радиотехника.\r\n1873 г.\r\nУмира Барон Юстус фон Либих - германски химик. От 1860 г. той е президент на Баварската академия на науките. Основните му изследвания са в областта на органичната химия. Работите му способстват за утвърждаването на теорията на радикалите. Пръв, едновременно с френския химик Субейран и независимо от него, получава хлороформ и открива различни карбонови киселини. От 1839 г. Либих изучава химизма на физиологичните процеси. Той е един от основоположниците на агрохимията. През 1832 г. основава сп. \"Annalen der Pharmacie\", което през 1840-1873 г. излиза под името \"Annalen der Chemie und Pharmacie\", през 1873 г. - преименувано на \"Liebigs Annalen der Chemie\". Либих създава своя научна школа.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин - на “The New York Times”;\r\nИсторически бюлетин - на “The History Channel”;\r\nИсторически бюлетин - на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.04.18", "title": "Денят 18 април в световната история"}
{"url": "http://www.focus-news.net/news/2018/04/18/2512253/pernik-obshtinskiyat-savetnik-ot-gerb-andrey-pavlov-shte-ima-priemen-den.html", "text": "Общинският съветник от ГЕРБ-Перник Андрей Павлов ще проведе приемен ден с граждани. Приемната ще се състои от 10.00 часа в сградата на Община Перник. Това съобщиха от пресцентъра на ПП ГЕРБ.\r\nАндрей Павлов зам.-председател на Постоянна комисия „Икономически въпроси, стопанска политика и инвестиции” и член на Постоянни комисии „Бюджет, финанси и европроекти” и „Децата, младежта, спорта и туризма”.", "date": "2018.04.18", "title": "Перник: Общинският съветник от ГЕРБ Андрей Павлов ще има приемен ден"}
{"url": "http://www.focus-news.net/news/2018/04/18/2512255/blagoevgrad-mobilen-punkt-za-bezplatno-sabirane-na-opasni-otpadatsi-se-organizira-v-gotse-delchev.html", "text": "Община Гоце Делчев и „БалБок Инженеринг“ АД организират за пореден път мобилен събирателен пункт за безплатно приемане на опасни отпадъци от домакинствата. Това съобщиха от пресцентъра на Общината. Към тези отпадъци спадат: Живачни термометри и ампули, живак, лакове и бояджийски материали, домакински препарати и химикали, мастила и замърсени опаковки. Опасни отпадъци, които ще се приемат в пункта са също негодни препарати за растителна защита, както и лекарства с изтекъл срок на годност. Пунктът ще бъде разположен в град Гоце Делчев на площад „Македония“, във времето от 10:00 до 16:00 часа.", "date": "2018.04.18", "title": "Благоевград: Mобилен пункт за безплатно събиране на опасни отпадъци се организира в Гоце Делчев"}
{"url": "http://www.focus-news.net/news/2018/04/18/2512254/sofiya-v-galeriyata-na-otkrito-v-gradskata-gradina-pri-narodniya-teatar-shte-bade-otkrita-fotoizlozhbata-blizki-sreshti-v-sofiyskiya-zoopark.html", "text": "В Галерията на открито в Градската градина при Народния театър ще бъде открита фотоизложбата \"Близки срещи в Софийския зоопарк\". Автор на фотографиите е Марсел Фенс - доброволец и приятел на зоопарка. Куратор е  Катерина Зарева-Симеонова. Това съобщиха от пресцентъра на Столична община. През 2018 г. Зоологическа градина – София отбелязва 130 години от създаването си. Тя е основана през 1888 г. с Указ на Княз Фердинанд и по време на дългата си история преминава през две световни войни, променя местонахождението си и се превръща в една от най-обичаните забележителности на София. Софийският зоопарк е най-старият и най-големият зоопарк на Балканите. Разположен е върху площ от 36 хектара. Днес там живеят над 2 000 животни – представители на повече от 250 вида от цял свят. Фотоизложбата \"Близки срещи в Софийския зоопарк\" ще продължи до 30 април.", "date": "2018.04.18", "title": "София: В Галерията на открито в Градската градина при Народния театър ще бъде открита фотоизложбата \"Близки срещи в Софийския зоопарк"}
{"url": "http://www.focus-news.net/news/2018/04/18/2512250/mvr-startira-operatsiya-na-patna-politsiya-24-chasa-skorost.html", "text": "Oт 6.00 часа днес до 6.00 часа на 19 април на територията на страната ще се проведе операция на „Пътна полиция“ „24 часа скорост“. Тя е заложена в календара на Европейската мрежа на службите на Пътна полиция (TISPOL) и аналогични проверки ще има на територията на целия Европейски съюз, съобщиха от пресцентъра на МВР. Основната цел на операцията е контрол на скоростта, която е една от основните причини за тежки пътнотранспортни произшествия. В акцията ще участват 314 служители. Ще се следи от 684 точки за контрол с 148 мобилни камери, 28 преносими /т. нар. камери на триноги/ и 23 стационарни камери.", "date": "2018.04.18", "title": "МВР: Стартира операция на „Пътна полиция“ „24 часа скорост“"}
{"url": "http://www.focus-news.net/news/2018/04/18/2512239/zapochva-chetvartata-sesiya-na-44-oto-narodno-sabranie.html", "text": "Започва четвъртата сесия на 44-ото Народно събрание. Съгласно Правилника за организацията и дейността на парламента сесията ще започне с химна на Република България и този на Европейския съюз. Очаква се всички парламентарно представени сили да излязат с декларации за приоритетите си през новия политически сезон. На вниманието на депутатите се поставя проекторешение за удължаване на срока за работа на Временната анкетна комисия за ЧЕЗ. Проекторешението предвижда тя да продължи работа до 10 май. Комисията беше създадена на 14 март, по предложение на БСП, за срок от 1 месец. Народните представители ще разгледат и Годишен отчет за дейността на Комисията за защита на личните данни за 2017 година.", "date": "2018.04.18", "title": "Започва четвъртата сесия на 44-ото Народно събрание"}
{"url": "http://www.focus-news.net/news/2018/04/18/2512256/burgas-deo-stiff-bones-nevermind-pavel-i-daniela-shte-iznesat-kontsert-na-troykata.html", "text": "Део, STIFF BONES, NEVERMIND, Павел и Даниела ще забавляват бургазлии на площад \"Тройката\". Концертът ще се проведе от 16.30 часа. Това съобщиха от пресцентъра на Община Бургас. \r\nВ началото на хепънинга ще бъдат обявени победителите в ученическия конкурс за детска рисунка на тема \"Моите приятели от друг етнос\".\r\nИнициативата се осъществява по проект \"Интегриран подход за постигане на значими и устойчиви резултати в образователната интеграция на ученици от етнически малцинства в община Бургас\". Той се финансира от програма \"Наука и образование за интелигентен растеж\", съфинансирана от Европейския съюз чрез Европейските структури и инвестиционни фондове.", "date": "2018.04.18", "title": "Бургас: Део, STIFF BONES, NEVERMIND, Павел и Даниела ще изнесат концерт на \"Тройката\""}
{"url": "http://www.focus-news.net/news/2018/04/18/2512257/roditeli-na-detsa-s-uvrezhdaniya-izlizat-na-shesti-natsionalen-protest-v-sofiya.html", "text": "Родители на деца с увреждания излизат на шести национален протест в София. Сборният им пункт ще бъде фонтанът пред сградата на президентството точно в 11.00 часа, съобщават организаторите. В 11.15 часа ще пресекат към Министерския съвет, а в 12.00 часа шествието ще тръгне към НДК по бул. „Витоша“. Крайната им цел ще бъдат пилоните при Националния дворец на културата. Очаква се протестът да продължи до 14.00 часа.\r\nПротестиращите ще носят черни фланелки с надпис „Системата ни убива“. Протестът ще премине като флашмоб с тема „Погребване на мечтата за реформи“. На шествието ще присъства и „Летящия холандец“ – скелет, изпратен от Холандия, който ще седи в инвалидна количка и ще бъде следван от погребален венец, надгробна плоча и свещи. Протестиращите ще пуснат черни балони пред НДК, където във връзка с европредседателството ще има международно участие по социалните политики. Протестът ще премине мълчаливо, но ще има озвучаване и песни, подходящи за повода пред Министерския съвет и НДК. Организаторите уточняват, че държат на културен диалог с всеки политик, който ще уважи поканите, които са им били разпратени. Очаква се омбудсманът Мая Манолова и екипът й да присъстват на протеста.", "date": "2018.04.18", "title": "Родители на деца с увреждания излизат на шести национален протест в София"}
{"url": "http://www.focus-news.net/news/2018/04/18/2512259/varna-obshtinskite-savetnitsi-ot-gerb-shte-provedat-priemni-za-grazhdani-do-20-april.html", "text": "Общинските съветници от ПП ГЕРБ – Варна Милена Димова, Надя Георгиева, Николай Малев и Пейчо Бюлбюлев ще се срещнат с граждани в дните до 20 април. Това съобщиха от пресцентъра на ПП ГЕРБ – Варна. Приемното време на общинските съветници ще бъде от 14:00 до 16:00 ч. в офиса на партията на ул. „Георги Бенковски” №1. Записвания могат да се правят на тел: 052 / 600 015. Приемният ден на Надя Георгиева e на 18 април, на Николай Малев – на 19 април (четвъртък), на Пейчо Бюлбюлев – на 20 април (петък).", "date": "2018.04.18", "title": "Варна: Общинските съветници от ГЕРБ ще проведат приемни за граждани до 20 април"}
{"url": "http://www.focus-news.net/news/2018/04/18/2512260/stara-zagora-v-grada-shte-se-provede-obuchitelen-seminar-za-predpriemachi.html", "text": "В Стара Загора ще се проведe обучителен семинар за предприемачи - част от инициативата за подпомагане на малкия бизнес в България, чиито инициатори са вестник “24 часа” и Изпълнителната агенция за насърчаване на малките и средните предприятия (ИАНМСП). Това съобщиха от пресцентъра на Община Стара Загора. Партньори на инициативата са Министерството на икономиката, Конфедерацията на работодателите в България (КРИБ), Българската агенция за експортно застраховане (БАЕЗ) и Пощенска банка. Събитието ще постави фокус върху възможностите за финансиране на проекти по Оперативна програма “Конкурентоспособност”, за увеличаване на продажбите и търсене на нови пазари чрез инструментите на ИАНМСП в България и чужбина, както и за разширяване на производството чрез инвестиции в нови машини с помощта на банкови кредити. Внимание ще бъде отделено и на застраховането на различни рискове, свързани с дейността на фирмите. Участниците в семинара ще получат съвети как да си осигурят защита от държавата при неплащане, забавено плащане по търговска сделка или изпадане в несъстоятелност на партньорски фирми. Участието в семинара е напълно безплатно за бизнеса. Право на участие имат всички малки и средни предприятия от региона. Семинарът ще се проведе от 14.00 часа в залата на Общински съвет - Стара Загора.", "date": "2018.04.18", "title": "Стара Загора: В града ще се проведе обучителен семинар за предприемачи"}
{"url": "http://www.focus-news.net/news/2018/04/18/2512241/spetsializiranata-prokuratura-shte-dade-podrobnosti-za-aresta-na-kmeta-na-rayon-mladost-desislava-ivancheva.html", "text": "От 11.00 часа в Съдебна палата ще се проведе брифинг на Специализираната прокуратура, на който ще бъде оповестени подробности около ареста на кмета на район „Младост“ Десислава Иванчева. Разследването за корупционни престъпления се извършва съвместно с Комисията за противодействие на корупцията и за отнемане на незаконно придобито имущество. Кметът Десислава Иванчева беше арестувана вчера, след акция продължила близо 10 часа. Автомобилът й беше обискиран, а в него разследващите откриха банкноти.", "date": "2018.04.18", "title": "Специализираната прокуратура ще даде подробности за ареста на кмета на район „Младост“ Десислава Иванчева"}
{"url": "http://www.focus-news.net/news/2018/04/18/2512262/plovdiv-obshtinskite-savetnitsi-ot-gerb-organizirat-priemni-za-grazhdani.html", "text": "Общинските съветници от ГЕРБ организират приемни за граждани. Това съобщиха от пресцентъра на ПП ГЕРБ. \r\nПриемни с граждани ще проведат следните общински съветници от ГЕРБ в Общински съвет - Пловдив:\r\nРадослава Ташкова, председател на Групата на ГЕРБ и заместник-председател на Общински съвет  - Пловдив, ще се срещне с граждани от 16.00 до 18.00 часа в офиса на ГЕРБ в район „Южен” на ул. ”Академик Петър Динеков” №1А; \r\nГеорги Василев - от 16.00 до 18.00 часа в офиса на ГЕРБ в район „Южен” на ул. ”Академик Петър Динеков” №1А; \r\nД-р Аргир Аргиров - от 17.30 до 18.30 часа в офиса на ГЕРБ в район „Южен” на ул. ”Академик Петър Динеков” №1А;\r\nАни Лафчиева - от 17.00 до 18.30 часа в офиса на ГЕРБ в район „Източен” на ул. ”Коста Паница” №5; \r\nЕмил Русинов - от 17.30 до 19.00 часа в офиса на ГЕРБ в район „Източен” на ул. ”Коста Паница” №5. \r\nНа 19 април 2018 г. общинските съветници от ГЕРБ в Пловдив ще проведат приемни с гражданите, както следва:\r\nПетър Попов - от 17.30  до 19.00 часа в офиса на ГЕРБ в район „Западен” на ул. ”Царевец” №9; \r\nЯсен Михайлов - от 17.30 до 19.00 часа в офиса на ГЕРБ в район „Западен” на ул. ”Царевец” №9; \r\nГошо Къчков - от 17.30  до 19.00 часа в офиса на ГЕРБ в район „Северен” на бул. ”Марица” №91; \r\nПенчо Малинов - от 17.00  до 18.30 часа в офиса на ГЕРБ в район „Източен” на ул. ”Коста Паница” №5; \r\nВеселин Маневски - от 16.00 до 18.00 часа в офиса на ГЕРБ в район „Южен” на ул. ”Академик Петър Динеков” №1А.", "date": "2018.04.18", "title": "Пловдив: Общинските съветници от ГЕРБ организират приемни за граждани"}
{"url": "http://www.focus-news.net/news/2018/04/18/2512263/plovdiv-natovareno-e-dvizhenieto-po-uchastaka-na-avtomagistrala-trakiya-v-oblastta-kakto-i-po-napravleniyata-plovdiv-asenovgrad-smolyan-i-plovdiv-karlovo.html", "text": "Натоварено е движението по участъка на автомагистрала „Тракия“ в Пловдивска област, също по направленията Пловдив-Асеновград-Смолян и Пловдив-Карлово. Това съобщиха за Радио „Фокус“ – Пловдив от Областното пътно управление. Пътните настилки на територията на областта са сухи и нормално проходими. До 30 юни движението по АМ „Тракия“, от км 134 до км 157, в участъка от Пловдив до Стара Загора, ще се извършва с максимална скорост до 90 км/ч и повишено внимание, поради извършване на ремонтни дейности. Движението по пътя Шишманци-Белозем, в района на пътния възел при АМ „Тракия“, се осъществява в една лента поради ремонтни дейности на надлез. Движението в участъка ще се контролира от светофарна уредба до 26 април. До 14 май движението по пътя Пловдив-Асеновград, от изхода на град Пловдив до разклона за град Куклен, се осъществява двупосочно в едното платно в посока Асеновград, поради ремонтни дейности. Ограничено е преминаването на камиони над 5 тона по пътя Плодовитово-Първомай-Асеновград, в района на моста над река Марица. Обходният маршрут за водачите е по път ІІ-66 Стара Загора-Поповица и път І-8 София-Пловдив-Свиленград. Опасност от образуването на свлачища и срутища има по направленията Бачково-Нареченски бани, Юговско ханче-Югово-Лъки и Кричим-Девин.\r\nТрафикът на територията на град Пловдив също е интензивен към този час. Колони от автомобили затрудняват движението по булевардите „Христо Ботев“, „Васил Априлов“, „Цар Борис III Обединител“, „Руски“, „Шести септември“, „Източен“, „Пещерско шосе“, „България“ и „Санкт Петербург“. Призовават се водачите да шофират с повишено внимание и съобразена скорост, както и да не предприемат рискови маневри. Пътните настилки на територията на града са сухи и нормално проходими.\r\nТони МИХАЙЛОВ", "date": "2018.04.18", "title": "Пловдив: Натоварено е движението по участъка на автомагистрала „Тракия“ в областта, както и по направленията Пловдив-Асеновград-Смолян и Пловдив-Карлово"}
{"url": "http://www.focus-news.net/news/2018/04/18/2512264/sliven-osem-novozagorski-sela-sa-s-prekasnato-vodopodavane.html", "text": "Осем новозагорски села ще бъдат с прекъснато водоподаване. Това съобщиха от ВиК-Сливен.\r\nПоради авариен ремонт на главен тръбопровод  от 8.00 до 16.30 ч., ще бъде прекъснато водоподаването в селата Стоил Войвода, Езерово, Богданово, Любенец, Любенова махала, Млекарево, Бял кладенец, Радецки.\r\nПри възможност то ще бъде възстановено по-рано, като след това може да се повиши мътността на водата.", "date": "2018.04.18", "title": "Сливен: Осем новозагорски села са с прекъснато водоподаване"}
{"url": "http://www.focus-news.net/news/2018/04/18/2512261/obshtina-blagoevgrad-shte-pochete-167-godini-ot-rozhdenieto-na-georgi-izmirliev-na-21-april.html", "text": "На 21 април, събота, се навършват 167 години от рождението на българския революционер Георги Измирлиев. Община Благоевград ще отбележи годишнината с ритуал по поднасяне на венци и цветя пред бюст-паметника на героя на едноименния площад. Това съобщиха от пресцентъра на Общината. Церемонията ще започне от 11.00 часа.\r\nГеорги Димитров Измирлиев-Македончето е роден на 21 април 1851 г. в Горна Джумая, днешен Благоевград.\r\nУчи в Сяр. Заминава за Цариград, където живее в периода от 1868 до 1873. Учи в цариградското Главно българско училище на „Галата сарай“ като стипендиант на българското благодетелно дружество „Просвещение“. Постъпва във Военното училище в Одеса през есента на 1873, юнкер в 59-и Люблянския  пехотен полк.\r\nАприлското въстание е обявено на 20 април 1876 в Копривщица. Група революционери, сред които Измирлиев и Иван Панов, е заловена от османската власт след престрелка в Горна Оряховица на 26 април 1876 и арестувана. Осъден на смърт чрез обесване на специален османски съд, той е откаран обратно в Горна Оряховица, където на 28 май 1876 г. сам слага въжения клуп на врата си с думите “Сладко е да се умре за свободата на Отечеството!”.", "date": "2018.04.18", "title": "Община Благоевград ще почете 167 години от рождението на Георги Измирлиев на 21 април"}
{"url": "http://www.focus-news.net/news/2018/04/18/2512258/plovdiv-2-godishno-dete-e-s-opasnost-za-zhivota-sled-katastrofa-na-avtomagistrala-trakiya-v-rayona-na-paten-vazel-tsalapitsa.html", "text": "2-годишно дете е с опасност за живота след катастрофа на автомагистрала „Тракия“, в района на пътен възел „Цалапица“. Това съобщи за Радио „Фокус“ – Пловдив говорителят на Областната дирекция на МВР. Сигналът за пътния инцидент е подаден около 18.00 часа снощи. По първоначални данни, лек автомобил \"БМВ\" се е ударил в мантинелата, а после странично в ТИР, движещ се в посока Бургас. В болница са откарани 29-годишната шофьорка на колата и 2-годишно дете, което според лекарите е с опасност за живота. Жената е освободена за домашно лечение. Тя и водачът на камиона са тествани с дрегер, резултатите за употреба на алкохол са отрицателни. Образувано е досъдебно производство за разследване на причините за катастрофата. Извършен е оглед на място.\r\nТони МИХАЙЛОВ", "date": "2018.04.18", "title": "Пловдив: 2-годишно дете е с опасност за живота след катастрофа на автомагистрала „Тракия“, в района на пътен възел „Цалапица“"}
{"url": "http://www.focus-news.net/news/2018/04/18/2512265/sport-selta-i-barselona-zavarshiha-naravno-22.html", "text": "Селта и Барселона завършиха наравно 2:2 в мач от 33-ия кръг на испанската Примера дивисион, игран на стадион Балаидос. Гостите водиха с 2:1, въпреки че играха с много от резервите, но през второто полувреме Сержи Роберто получи червен картон и домакините успяха да изравнят с гол в 82-ата минута. В другите два мача от кръга играни снощи, Депортиво Ла Коруня и Севиля завършиха при нулево равенство, а Виляреал победи Леганес с 2:1. Начело във временното класиране е Барселона с 83 точки, втори са Атлетико Мадрид със 71 и мач по-малко, а Реал Мадрид са след тях с 67 точки, също с мач по-малко.", "date": "2018.04.18", "title": "Спорт: Селта и Барселона завършиха наравно 2:2"}
{"url": "http://www.focus-news.net/news/2018/04/18/2512267/17-dushi-sa-raneni-pri-katastrofi-prez-izminaloto-denonoshtie-v-stranata.html", "text": "17 души са ранени при катастрофи през изминалото денонощие, съобщиха от пресцентъра на МВР. В страната са станали 16 пътнотранспортни произшествия. На територията на столицата са станали  55 леки и три тежки пътни инцидента, при които има трима ранени.", "date": "2018.04.18", "title": "17 души са ранени при катастрофи през изминалото денонощие в страната"}
{"url": "http://www.focus-news.net/news/2018/04/18/2512266/dobrich-prodalzhavat-stroitelnite-deynosti-po-chast-ot-ulichnata-mrezha-v-grada-po-proekta-na-obshtinata-za-podobryavane-na-vodniya-sektor-raboti-se-po-22-ulitsi.html", "text": "Продължават строителните дейности по част от уличните мрежа в града по проекта на Общината за подобряване на водния сектор, предаде кореспондентът на Радио „Фокус” – Варна. По ЛОТ3 в Добрич се работи по улиците \"Малина\", \"Виолета\", \"Роза\", \"Ружа\", \"Теменуга към Агликина Поляна\", „Теменуга\" към \"Цар Освободител\", \"Теменуга\" от \"Емона\" до \"Христо Ботев\", \"Кокиче\", \"Ивайло\", \"Бойчо Огнянов\" от \"Каменица\" до \"Емона\" и \"Бойчо Огнянов\" от \"Емона\" до \"Христо Ботев\", \"Росица\", \"Никола Петков\" от \"Безименна\" до училище \"Дора Габе\", \"Димитър Ковачев\" от \"Ясна Поляна\" към \"Христо Ботев\". По ЛОТ 2 се работи по улиците \"Ген. Цимерман\", \"П.Р. Тошев\", \"Струма\", \"Янтра\", \"Разлог\", \"Вежен\", \"Панайот Станчев\", \"Ген. Столетов\", \"Драва\", \"Сава Огнянов\" и бул. \"Добричка епопея\". В Добрич времето е облачно, тихо е, температурата на въздуха е около 9 градуса. Пътните настилки са сухи. В областта няма въведена промяна в организацията на движение на автомобили. \r\nЖулиета НИКОЛОВА", "date": "2018.04.18", "title": "Добрич: Продължават строителните дейности по част от уличната мрежа в града по проекта на Общината за подобряване на водния сектор – работи се по 22 улици"}
{"url": "http://www.focus-news.net/news/2018/04/18/2512268/burgas-zatrudneno-e-dvizhenieto-na-avtomobili-v-otsechkata-pomorie-aheloy-poradi-remont-na-patya.html", "text": "Затруднено е движението на автомобили в отсечката Поморие-Ахелой, поради ремонт на пътя. Това каза за Радио „Фокус“-Бургас\" дежурният в Областно пътно управление. В останалата част от областта трафикът е с нормална интензивност. Пътищата са сухи. Нормално се осъществява движението на моторни превозни средства и на входно-изходните артерии на Бургас.\r\nВременно са въведени няколко ограничения за движение на МПС. Движението по пътя Варовник – Вълчаново ханче от км 20+000 до 39+200 е ограничено за МПС над 10 т. поради стесняване на пътното платно. Срокът е до 31.12.2018 г. По пътя от разклона за с. Варовник до кръстовището с път II-79 от км 22+400 до км 39+300 е ограничено движението за тежкотоварни автомобили над 10 т поради намален габарит на пътното тяло. Срокът е до 31 декември 2018 г. Движението и по пътя Черница – Сунгурларе – Чубра е ограничено за МПС над 10 т. поради намален габарит на пътното тяло. Срокът е до края на годината.\r\nВеселина НИКОЛОВА", "date": "2018.04.18", "title": "Бургас: Затруднено е движението на автомобили в отсечката Поморие-Ахелой, поради ремонт на пътя"}
{"url": "http://www.focus-news.net/news/2018/04/18/2512229/kmetat-na-rayon-mladost-desislava-ivancheva-e-izvedena-ot-sportnata-palata-kasno-snoshti.html", "text": "Минути след 23.00 часа кметът на столичния район \"Младост\" Десислава Иванчева беше изведена с полиция от сградата на Министерството на младежта и спорта, предаде БНР. Тя беше задържана и разпитвана там близо 10 часа след като беше арестувана показно по обяд. Иванчева е заподозряна в получаване на подкуп в особено голям размер - според различни информации между 56 и 70 хил. евро.\r\n\"За мен това е клопка. На заден багажник оставени ей така. Това ще се разследва тепърва кой ги е оставил. Едва в 17:00 имаме адвокат. Четири часа от 1 без 15 до 17 нямаше адвокат. Казаха, че нямам право на адвокат и направиха показно. 34 полицаи”, заяви Десислава Иванчева пред Нова телевизия, докато беше изведена с полиция от сградата на Спортната палата.", "date": "2018.04.18", "title": "Кметът на район „Младост“ Десислава Иванчева е изведена от Спортната палата късно снощи"}
{"url": "http://www.focus-news.net/news/2018/04/18/2512269/pregled-na-osnovnite-temi-v-shumenskiya-pechat.html", "text": "„Синя зона в Шумен от 23 април“,е водещото заглавие във вестник „Шуменска заря“. Община Шумен вече е готова да въведе синя зона за паркиране. Решението беше взето през декември 2016 г. Вече организацията е направена и зоната влиза в сила от 23 април. Тя ще бъде от площад „България“ до площад „Оборище“. Освен досегашните платени места за паркиране към синята зона се добавят и нови участъци: от площад „Кристал“ до площад “България”, пред Военното училище и площад „Оборище“. „Националният флаг ще се вее от Шуменската крепост“, е друго заглавие от първа страница. Голям български трибагреник ще бъде поставен на Стария град в Шумен. Целта е той да се вижда от целия град“, това каза на пресконференция кметът на Шумен Любомир Христов. Точните размери на знамето все още не са уточнени, но вече е поръчан 12-метровия пилон за него. „Европредседателството вълнува и младите шуменци“, пише вестникът.  Голяма лъжица за малка България ли е Председателството на Съвета на ЕС? Ще оправдаем ли доверието, ще се справим ли с отговорностите? Имаме ли какво да кажем и чува ли се нашата дума? Това  бяха само част от въпросите, които млади хора от ППМГ „Нанчо Попович” разискваха с омбудсмана на община Шумен Иван Капралов и с ръководителя на Информационен център „Европа директно“ Росица Василева. „Медали за формация “Фамилия Европа”, информира всекидневникът. Танцовата формация “Фамилия Европа”, при шуменското Народно читалище “Напредък-1869” с хореограф Пенка Великова, се завърна с престижни награди от Международния танцов конкурс. Нашите участнички представяйки български фолклорни и ирландски танци спечелиха три втори и едно трето място за всеки един от своите танци. „Приключи конкурсът „Преслав- история на цял един народ“, съобщава ежедневникът. Според членовете на оценяващата комисия, изпратените за участие творби в националния конкурс „Преслав – история на цял един народ“ притежават високи художествени достойнства. „Шеста научна конференция „Пътуване към България“, пише изданието. Шумен ще бъде домакин на VI национална конференция „Пътуване към България“, която ще се проведе от 24 до 26 април. Програмата на научния форум беше представена от доц. Тодор Тодоров от ШУ „Епископ Константин Преславски“. Откриването е на 24 април от 16 часа в зала „Проф. Венета Вичева“.Интервюто в броя е с Нуридин Исмаил, кмет на Хитрино.", "date": "2018.04.18", "title": "Преглед на основните теми в шуменския печат"}
{"url": "http://www.focus-news.net/news/2018/04/18/2512270/blagoevgrad-chastichni-remontni-deynosti-na-asfaltovata-nastilka-se-izvarshvat-po-glaven-pat-e-79-ot-izhoda-na-grada-do-selo-zheleznitsa.html", "text": "Частични ремонтни дейности на асфалтовата настилка се извършват по главен път Е-79 от км 366+000 до км 371+000 в участък от изхода на Благоевград до село Железница. Това съобщиха за Радио „Фокус“ – Пирин от Областно пътно направление – Благоевград. Движението се извършва в лявата или дясната лента за движение, съгласно поставените пътни знаци и се регулира от сигналисти. Трафикът по автомагистрала „Струма“ се извършва без проблеми. По-интензивно е движението по Главен път Е-79 и второкласен път – 19 Симитли – Гоце Делчев. През нощта няма регистрирани инциденти на пътя. Повишена е опасността от падащи камъни в Кресненското дефиле и по второкласен път – 19 Симитли – Гоце Делчев. Пътните настилки в областта сухи и нормално проходими, времето е слънчево.\r\nЛивия НИНОВА", "date": "2018.04.18", "title": "Благоевград: Частични ремонтни дейности на асфалтовата настилка се извършват по главен път Е-79 от изхода на града до село Железница"}
{"url": "http://www.focus-news.net/news/2018/04/18/2512271/plovdiv-v-istoricheskiya-muzey-shte-se-provede-natsionalna-kragla-masa-v-pamet-na-75-godishninata-ot-spasyavaneto-na-balgarskite-evrei.html", "text": "В Историческия музей в Пловдив ще се проведе Национална кръгла маса на тема „Бихме ли спасили някого днес?“, посветена на 75-ата годишнина от спасяването на българските евреи. Това съобщиха за Радио „Фокус“ – Пловдив организаторите от Философско-историческия факултет на Пловдивския университет „Паисий Хилендарски“. Събитието ще се проведе на 20 април от 10.00 часа в зала „Съединение“. В рамките на кръглата маса ще бъдат представени факти и интерпретации на Холокоста, съвременни тенденции в националните и европейски миграционни политики, „анатомия“ на незаинтересоваността, както и книгата на Дейвид Хърш „Съвременният ляв антисемитизъм“. Предвидени са и няколко дискусии. Като специални гости са поканени представители еврейска общност в Пловдив. Събитието ще продължи до 16.00 часа.", "date": "2018.04.18", "title": "Пловдив: В Историческия музей ще се проведе Национална кръгла маса в памет на 75-годишнината от спасяването на българските евреи"}
{"url": "http://www.focus-news.net/news/2018/04/18/2512272/shumen-seminar-balgarskoto-predsedatelstvo-na-saveta-na-evropeyskiya-sayuz-shte-se-provede-v-grada.html", "text": "В Заседателната зала на Общинския съвет в сградата на общината ще се проведе информационен семинар \"Българското председателство на Съвета на Европейския съюз\". Това съобщиха от Община Шумен. Форумът започва от 10.00 часа с участието на представители на Ученическия парламент, Общинския младежки съвет, Клуб Дебати и ученици от всички средни училища в града. Водещ на семинара ще бъде общественият посредник Иван Капралов. По време на срещата ще бъдат представени и наградени три от най-добрите ученически есета получени в конкурса \"България в Европа или европеец ли съм\", обявен от Община Шумен в рамките на месеца на българското европредседателство.", "date": "2018.04.18", "title": "Шумен: Семинар  “Българското председателство на Съвета на Европейския съюз“ ще се проведе в града"}
{"url": "http://www.focus-news.net/news/2018/04/18/2512276/cbs-news-zhenata-na-dzhordzh-bush-starshi-barbara-pochina-na-92-godini.html", "text": "Барбара Буш, съпруга на американския президент Джордж Буш старши, почина във вторник на 92 годишна възраст, съобщиха от кабинета на бившия държавен глава. Тя е втората жена в историята на САЩ съпруга и майка на президент, предава американският телевизионен канал CBS News.\r\nВ по-раншно съобщение от неделя, семейството на Барбара съобщи, че е решило да не търси медицинска помощ за нея и е предпочело да се погрижи за неназованите й здравословни усложнения у дома.\r\nПогребението на бившата първа дама ще бъде на 20 април, петък, в църквата Свети Мартин в Хюстън, се разбира от съобщението на семейството й.\r\nБарбара Буш прекарва живота си в обществена служба, но успява да изпълни и дълга си на съпруга и майка, като твърди, че това е най-големият й принос към обществото.\r\nБарбара Пиърс, както е моминското й име, е родена в Рай, щата Ню Йорк, през 1925 година и третото дете в семейството на Паулин и Марвин Пиърс. От семейството излиза 14-ия президент на САЩ Франклин Пиърс. Когато е на 16 се среща с Джордж Хърбърт Уокър Буш по време на танцови забави в училището Грийнуич и оттогава те са във връзка, а сватбата им е през 1945 година.\r\nПрез живота си тя участва в редица проекти и е известна със своята благотворителност.\r\nПревод и редакция:", "date": "2018.04.18", "title": "CBS News: Жената на Джордж Буш старши – Барбара, почина на 92 години"}
{"url": "http://www.focus-news.net/news/2018/04/18/2512273/kyustendil-pochistvane-na-okopi-se-izvarshva-po-glaven-pat-e-79-v-uchastaka-garlyano-zhilentsi.html", "text": "С повишено внимание трябва да се извършва движението по главен път Е-79 в участъка Гърляно – Жиленци поради почистване на окопи от км 10+800 до км 17+000. Това съобщиха за Радио „Фокус“ – Кюстендил от Областно пътно управление – Кюстендил. Участъкът е сигнализиран с необходимите пътни знаци. В една лента поради срутване на скална маса се извършва движението по пътя в района на Рилски манастир от км 27+700 до км 27+750. Участъкът е сигнализиран с пътни знаци до 18 април. Същото ограничение е в сила и за пътя Бобов дол – Жедна при км 14+900. То е въведено заради активизирало се свлачище. Участъкът е сигнализиран с пътни знаци до 30 април. Отново по същия път, но от км 14+800 до км 15+560 движението трябва да се извършва с повишено внимание поради изграждане на ново трасе (усвояване на нови площи от км 14+850 до км 15+550). Трафикът по автомагистрала „Струма“ и главен път Е-79 в частта им от областта се извършва без проблеми. Нормално натоварено е и преминаването през ГКПП „Гюешево“.\r\nЛивия НИНОВА", "date": "2018.04.18", "title": "Кюстендил: Почистване на окопи се извършва по главен път Е-79 в участъка Гърляно – Жиленци"}
{"url": "http://www.focus-news.net/news/2018/04/18/2512279/shumen-24-chasova-spetsializirana-politseyska-operatsiya-po-kontrol-na-skorostta-shte-se-provede-na-teritoriyata-na-oblastta.html", "text": "24-часова специализирана полицейска операция по контрол на скоростта ще се проведе на територията на ОДМВР- Шумен до 06.00 часа на 19 април. Това съобщиха от Областната дирекция на МВР. По време на операцията ще се осъществява контрол в населените места, главни пътища, АМ “Хемус“ и по третокласните пътища в областта. Основната цел на 24-часовия контрол на скоростта е да се намалят пътните произшествия. Контролът на скоростта   ще се осъществява както на участъците с концентрация на произшествия, така и в районите около училища, детски градини и участъци, които позволяват управление на моторни превозни средства с висока скорост", "date": "2018.04.18", "title": "Шумен: 24-часова специализирана полицейска операция по контрол на скоростта  ще се проведе на територията на областта"}
{"url": "http://www.focus-news.net/news/2018/04/18/2512275/pazardzhik-remontni-deynosti-se-izvarshvat-po-patishtata-selo-radilovo-batak-i-yundora-belovo.html", "text": "Натоварено е движението по главните пътища на област Пазарджик. Това съобщи за Радио „Фокус“ – Пазарджик дежурният в Областно пътно управление – Пазарджик. Пътните настилки са преобладаващо сухи. Въведено е ограничение по пътя Юндола-Белово, където поетапно се затварят и дясна ленти за движение поради аварийно запълване на появили се деформации на пътната настилка с асфалтова смес. Ремонт тече и по пътя село Радилово-Батак, движението е ограничено. Ограничение има на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2018.04.18", "title": "Пазарджик: Ремонтни дейности се извършват по пътищата село Радилово-Батак и Юндора-Белово"}
{"url": "http://www.focus-news.net/news/2018/04/18/2512278/shumen-v-rb-st-chilingirov-prodalzhavat-praznitsite-na-detskata-kniga-i-izkustvata-za-detsa.html", "text": "Детски отдел на РБ „Ст. Чилингиров“ предлага на своите читатели интересен разговор за духовата музика и инструментите в духовия оркестър с маестро Христо Атанасов – диригент на Градски духов оркестър „Михаил Биков” и на смесен хор „Родни звуци”. Това съобщиха от библиотеката. Срещата е от 10.00 часа. С музикални изпълнения в библиотеката ще гостува и Градският духов оркестър „Михаил Биков”.", "date": "2018.04.18", "title": "Шумен: В РБ „Ст. Чилингиров“ продължават Празниците на детската книга и изкуствата за деца"}
{"url": "http://www.focus-news.net/news/2018/04/18/2512274/gabrovo-dvizhenieto-v-uchastak-ot-pat-draganovtsi-gabrovo-se-osashtestvyava-v-edna-lenta-poradi-izvarshvane-na-remont-na-patno-saorazhenie.html", "text": "Добри са условията за пътуване на територията на област Габрово. Това казаха за Радио „Фокус“ – Велико Търново от Областно пътно управление-Габрово. Пътните настилки са сухи. Времето е слънчево. Температурата на въздуха е 10°. Няма допълнително въведени ограничения на територията на областта. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона.\r\nНа пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец.\r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018г.\r\nНа път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 31 август 2018 година.\r\nДвижението в участък от път Драгановци – Габрово се осъществява в една лента поради извършване на ремонт на пътно съоръжение. Поставена е необходимата пътна сигнализация.\r\nДвижение в участък от път  Севлиево – Драгановци се осъществява с повишено внимание  поради извършване на строително монтажни работи.\r\nДвижението в участък от път  Чехлевци – Велчевци се осъществява с повишено внимание поради ремонтни дейности на асфалтовата настилка. Поставена е необходимата сигнализация.\r\nДвижението по път Габрово – Стоманеците  се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 30 юни.\r\nНадежда КРЪСТЕВА", "date": "2018.04.18", "title": "Габрово: Движението в участък от път Драгановци-Габрово се осъществява в една лента поради извършване на ремонт на пътно съоръжение"}
{"url": "http://www.focus-news.net/news/2018/04/18/2512277/pregled-na-osnovnite-temi-v-burgaskiya-pechat.html", "text": "\"Полицията да дебне за цигарения дим в заведенията\" е челото на регионалния всекидневник \"Черноморски фар\". Според допитване на изданието в Бургаско масово са против отменянето на забраната. \"Здравни експерти отново се обединиха около идеята органите на реда в лицето на полицията да изпълняват контрола по забраната за тютюнопушене в заведенията. Темата отново предизвика сериозна полемика тези дни, а в центъра е вицепремиерът Валери Симеонов\". Това е и темата на деня в днешния брой.\r\n\"130 младежи с увреждания ще ползват нови социални услуги\" е друго заглавие от първата страница на \"Черноморски фар\". Има опция бройката да бъде увеличена. Ще се възползват от пет нови социални услуги, които Община Бургас стартира по проект . Те са насочени към деца и младежи с увреждания, досега отглеждани предимно в институционални условия.\r\n\"По 60 акта на безотговорни родители в съда\" е друго заглавие на изданието. \"Расте броят на семействата, които не имунизират децата си\", пояснява подзаглавието на материала. По 60 акта на родители, които не са имунизирали децата си падат в съда на месец. Това обяви на здравен форум \"Ваксини и здраве“ директорът на РЗИ – Бургас д-р Георги Паздеров, пише още изданието. \"Морско дерби в Българово\" и \"Показват историята на горската жп линия Странджа\" са други заглавия от страниците на ежедневника.", "date": "2018.04.18", "title": "Преглед на основните теми в бургаския печат"}
{"url": "http://www.focus-news.net/news/2018/04/18/2512281/shumen-bezplatno-kukleno-shou-uchi-detsata-da-sabirat-razdelno-otpadatsite-ot-opakovki.html", "text": "Детски празник ще се състои в Шумен от 10.30 часа. Това съобщиха от Община Шумен, един от организаторите на  безплатното куклено шоу. \"Приказка за юначета с празни тумбачета\" ще се състои в парка между Община Шумен и Регионалната библиотека. Децата ще се срещнат с обичаните приказни герои – Хартояд, Пластоядка и Стъклояд. Те ще покажат на зрителите как да се грижат за опазването на околната среда, като изхвърлят отпадъците от опаковки разделно. След представлението е организирано забавление с танци и игри. Входът е свободен, а всеки малчуган ще получи комикс книжка с игри.", "date": "2018.04.18", "title": "Шумен: Безплатно куклено шоу учи децата да събират разделно отпадъците от опаковки"}
{"url": "http://www.focus-news.net/news/2018/04/18/2512280/pazardzhik-bezplatni-pregledi-za-rak-na-gardata-shte-se-provedat-po-proekt-sardechni-priyatelki-na-fondatsiya-edna-ot-8.html", "text": "Безплатни прегледи за рак на гърдата ще се проведат в Пазарджик по проект \"Сърдечни приятелки\" на Фондацията на Нана Гладуиш – „Една от 8“. Това съобщиха за Радио „Фокус“ – Пазарджик организаторите на кампанията. Прегледите ще се извършват на 25 и 26 април на пешеходната зона между Младежкия дом и Историческия музей. Условието е дамите да са на възраст от 20 до 65 години, да не са били диагностицирани с рак на гърдата и да не са бременни.  Всеки, който желае, може да се запише за безплатен профилактичен преглед от 17 до 18 април между 10 и 16 часа на телефон 0888 811 323. От Фондацията напомнят, че досега всички прегледи се изчерпват в рамките на първия ден.", "date": "2018.04.18", "title": "Пазарджик: Безплатни прегледи за рак на гърдата ще се проведат по проект „Сърдечни приятелки“ на Фондация „Една от 8“"}
{"url": "http://www.focus-news.net/news/2018/04/18/2512284/the-local-frantsiya-zapochva-dvudnevna-stachka-frenskite-zhelezopatni-rabotnitsi.html", "text": "Френските железопътни работници започват поредна двудневна стачка, която трябва да продължи от 18 до 19 април, пише френската редакция на електронното издание The Local.\r\nНякои влакове няма да се движат от 20:00 във вторник до 07:55 местно време в петък. Стачката е организирана от националния оператор SNCF.\r\nСамо половината от обичайния брой композиции ще се движат от летището „Шарл дьо Гол“ до Париж, като това ще става с прекачване на Gare du Nord.\r\nТази стачка е последната в тримесечната поредица, планирана от железопътните работници и започнала на 3 април заради плановете на правителството на президента Еманюел Макрон да реформира тежко задлъжнелият държавен оператор SNCF, пише The Local.\r\nЗаради протестите страдат 4,5 милиона ежедневни ползватели на влаковете във Франция, обяснява изданието.\r\nВ скорошно интервю, френският президент, който рядко се изказва по въпроса, обеща да не променя позицията си. „Ще реализирам тези реформи“, заяви той. „Много е важно да продължим напред и ако не го направим, това ще е политическо двуличие“.\r\nОт профсъюзите отговориха на Макрон, че не разбира от реформи и че железопътните работници са решени да отменят реформите. Те се противопоставят на плановете да не се предоставят на новите работници доживотни договори и да не им се дава да се пенсионират рано. Железопътните работници са решени да се борят твърдо и срещу плановете за приватизация на националния железопътен превозвач.\r\nПревод и редакция:", "date": "2018.04.18", "title": "The Local (Франция): Започва двудневна стачка френските железопътни работници"}
{"url": "http://www.focus-news.net/news/2018/04/18/2512287/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за Агенция \"Фокус\" от Планинска спасителна служба (ПСС) към БЧК. Навсякъде е слънчево и ясно, температурите се движат между 4 и 7 градуса. Във всички курорти зимният сезон е приключил. Няма инциденти за изминалото денонощие.\r\nОт ПСС предупреждават туристите да продължават да се движат само по зимната маркировка.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.04.18", "title": "ПСС: Добри са условията за туризъм в планините"}
{"url": "http://www.focus-news.net/news/2018/04/18/2512285/pazardzhik-vavedeno-e-ogranichenie-po-am-trakiya-v-rayona-na-66-km-v-posoka-sofiya-zaradi-remont.html", "text": "Въведено е ограничение по АМ „Тракия“ в района на 66 км в посока София, съобщи за Радио „Фокус“ – Пазарджик дежурният в Областно пътно управление – Пазарджик. Затворени за движение са поради извършване на краткотрайни ремонтни дейности са интензивната и аварийната лента. Движението се осъществява в изпреварващата лента. Ремонтните дейности ще продължат до края на работния ден.\r\nАлбена ЖИЛЕКОВА", "date": "2018.04.18", "title": "Пазарджик: Въведено е ограничение по АМ „Тракия“ в района на 66 км в посока София, заради ремонт"}
{"url": "http://www.focus-news.net/news/2018/04/18/2512288/sofiya-sluzhiteli-na-gdnp-sa-zadarzhali-stolichanka-sastavyala-falshivi-dokumenti-rabotata-po-sluchaya-prodalzhava.html", "text": "Жена столицата е задържана след проведена в столицата специализирана полицейска операция на служители от отделите „Икономическа полиция” и „Разследване на общата престъпност” при Главната дирекция „Национална полиция“ (ГДНП). Това съобщиха от пресцентъра на МВР. По първоначална информация, М. Г. (65 г.) се занимавала със съставяне на неистински официални документи. \r\nПри извършените по процесуалния ред неотложни действия по разследването - обиск и претърсване и изземване в жилище, обитавано М. Г., са намерени, описани и иззети множество документи - удостоверения за пенсиониране, удостоверения за трудов стаж, трудови книжки, военни книжки, копия на документи, съдържащи лични данни на различни хора, ксерокопия на лични карти и свидетелства за управление на МПС, флашпамет и принтер. Жената е задържана за срок до 24 часа по ЗМВР. \r\nПо случая е образувано досъдебно производство за престъпление по чл. 308, ал. 1 от Наказателния кодекс. Активните действия по разследването и други процесуални действия  продължават под надзора на прокуратурата.", "date": "2018.04.18", "title": "София: Служители на ГДНП са задържали столичанка, съставяла фалшиви документи, работата по случая продължава"}
{"url": "http://www.focus-news.net/news/2018/04/18/2512289/shumen-ul-preslav-stava-ednoposochna.html", "text": "Приключи ремонтът на ул. „Преслав“ в Шумен, от бул. „Мадара“ до тенис корта. Това съобщиха от пресцентъра на Община Шумен. Изградени са паркоместа, асфалтов тротоар, енергоспестяващо осветление, оформени са зелени площи и места за отдих. Въведена е нова организацията за движението на автомобили. То става еднопосочно от бул. „Мадара“ към ул. „Съединение“. Промяната се налага с цел създаване на по-добра организация на движението, за безопасност на децата и учениците от близките училища и предотвратяване на предпоставки за пътно- транспортни произшествия по време на паркиране.", "date": "2018.04.18", "title": "Шумен: Ул. “Преслав“ става еднопосочна"}
{"url": "http://www.focus-news.net/news/2018/04/18/2512290/smolyan-normalno-se-osashtestvyava-dvizhenieto-po-patishtata-v-oblastta.html", "text": "Предимно сухи и нормално проходими са пътищата в област Смолян, съобщи за Радио „Фокус“ – Смолян дежурният в Областно пътно управление – Смолян. Времето е слънчево и ясно, а температурите са положителни. Отворен за движение на автомобили до 12 тона е обходният маршрут Влахово – Орешец на голямото свлачище по пътя Смолян – Мадан, край Тикале. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили.\r\nВодачите трябва да се движат с повишено внимание и съобразена скорост по няколко направления заради извършване на различни дейности. По пътя Соколовци – Смолян ще се почистват окопи, по направлението Подвис до разклона за Черна ще се разчистват малки свлачища и срутища. По направленията Хвойна – Чепеларе – Рожен и Смолян – Стойките, в чертите на града се почиства пясък от пътната настилка.\r\nДвижението по пътя Проглед – Пампорово, на 2,5 км след разклона продължава да се осъществява в едната лента, заради пропадане на пътен банкет. Мястото, което е с дължина около 100 метра е обозначено със знаци. Заради голямото срутище остава затворен пътят Смолян – Средногорци, при разклона за село Тикале. По пътя Лъки – хижа „Момчил юнак“ и по пътя Момчиловци – Славейно е ограничено движението за товарни автомобили над 12 тона. По пътя Широка лъка – Девин трябва да се шофира с повишено внимание заради пропадане на пътен банкет. По направлението Бял извор – Изгрев – Неделино водачите трябва да се движат внимателно заради подкопаване на пътното платно. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти.\r\nВ Смолян автомобилният трафик е по-интензивен по централните улици и входно-изходните артерии на града. Продължава работата по пътя квартал Устово – Смолян, където движението остава  ограничено в едната лента заради пропадане на пътното платно. Участъкът се намира на около 1 км след Устово, посока Смолян е и с дължина около 20 метра.", "date": "2018.04.18", "title": "Смолян: Нормално се осъществява движението по пътищата в областта"}
{"url": "http://www.focus-news.net/news/2018/04/18/2512283/s-kvorum-ot-129-narodni-predstaviteli-zapochna-chetvartata-sesiya-na-44-toto-narodno-sabranie.html", "text": "С кворум от 129 народни представители започна четвъртата сесия на 44-тото Народно събрание, предаде репортер на Агенция \"Фокус\". Сесията започна с химна на Република България и този на Европейския съюз. Звънецът на новата сесия удари заместник-председателят на парламента Емил Христов. Очаква се парламентарно представените сили да излязат с декларации за новия политически сезон. Деница КИТАНОВА", "date": "2018.04.18", "title": "С кворум от 129 народни представители започна четвъртата сесия на 44-тото Народно събрание"}
{"url": "http://www.focus-news.net/news/2018/04/18/2512292/tsvetan-tsvetanov-gerb-sazdavaneto-na-usloviya-za-ikonomichesko-razvitie-i-dostoen-zhivot-na-balgarite-ostava-parvostepenna-zadacha-na-pravitelstvoto-i-upravlyavashtoto-mnozinstvo.html", "text": "Създаването на условия за икономическо развитие и достоен живот на българите остава първостепенна задача на правителството и управляващото мнозинство. Това каза председателят на ПГ на ГЕРБ Цветан Цветанов в декларация от името на група за началото на новия политически сезон, предаде репортер на Агенция „Фокус“. Той заяви, че ще бъдат променени 50 закона и отделно подзаконови актове. Председателят на ПГ на ГЕРБ поясни, че управляващите са увеличили с 25% заплатите на българските учители. „В бюджета за 2018 г. са предвидени повече от половин милиард лева, за да можем действително да подобрим образованието“, каза Цветанов. Продължава санирането на жилищни сгради по Националната програма за енергийна ефективност. Продължава работата по новите 475 многофамилни жилища“, каза Цветанов. По думите му заради интереса към програмата, ще бъдат представени на обществено обсъждане варианти за нейното продължаване. Цветанов подчерта, че в здравеопазването ще се инвестира, за да има стабилност на системата. Той отчете, че изминалата парламентарна сесия е протекла на фона  на усилията на управляващото мнозинство да работи за международния авторитет на страната. „Българското председателство на Съвета на ЕС продължава. Подготвяхме се изключително сериозно за този ангажимент“, каза той и отчете, че сега с удовлетворение се гледат оценките за председателството. Като предизвикателство Цветанов очерта срещата на върха на 17 май 2018 г. „Диалогът между ЕС и страните от Западните Балкани придоби нови и оперативни измерения. Устояваме на конфликтите и правим всичко възможно да има диалог. Несъмнено най-големият успех на европредседателството до момента е проведената среща между ЕС и Турция във Варна“, каза Цветанов и посочи, че тя е разчупила ледовете и тонът се е смекчил. Председателят на ПГ на ГЕРБ изтъкна, че заради активната роля на премиера Борисов, той е номиниран за европейски мениджър и личност на годината.\r\nДеница КИТАНОВА", "date": "2018.04.18", "title": "Цветан Цветанов, ГЕРБ: Създаването на условия за икономическо развитие и достоен живот на българите остава първостепенна задача на правителството и управляващото мнозинство"}
{"url": "http://www.focus-news.net/news/2018/04/18/2512294/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-19-april.html", "text": "„Софийска вода” временно ще прекъсне водоснабдяването в някои части на столицата на 19 април 2018 г. (четвъртък), съобщиха от пресцентъра на дружеството.\r\nВъв връзка с подмяна на спирателен кран на ул. „Марица“ кв. „Подуене“, се налага спиране на водоподаването от 09:00 до 18:00 часа на клиентите на „Софийска вода”, живеещи в района на:\r\n- ул. „Марица“ от ул. „Черковна“  до ул. „Васил Друмев“;\r\n- ул. „Люле Бургас“ от ул. „Марица“ до бул. „Ген.Данаил Николаев“ ;\r\n- района  между ул. „Черковна“ , бул. „Мадрид“ и  бул. „Ген. Данаил Николаев“ както и ЖП  гара  „Подуяне“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Черковна №26“.\r\nВъв връзка с подмяна на сградно водопроводно отклонение на бул. „Евлоги и Христо Георгиеви“ Център се налага спиране на водоподаването от 09:30 до 19:30 часа на клиентите на „Софийска вода”, живеещи в района на бул. „Евлоги и Христо Георгиеви“ от ул. „Оборище“ до бул. „Янко Сакъзов“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Евлоги и Христо Георгиеви“ №167.\r\nВъв връзка с изграждане на сградно водопроводно отклонение на ул. „Богдановец“ кв. „Крива река“, се налага спиране на водоподаването от 10:00 до 19:00 часа на клиентите на „Софийска вода”, живеещи в района на ул. „Богдановец“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Богдановец“ ъгъла с ул. „Феликс Каниц“.\r\nВъв връзка с изграждане на сградно водопроводно отклонение на бул. „Цар Борис III“ ж. к. „Хиподрума“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на бул. „Цар Борис III “ от ул. „Видлич“ до ул. „Лерин“ и ул. „Кратово“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Цар Борис III “ ъгъла с ул. „Нишава“.\r\nВъв връзка с монтаж на спирателен кран на бул. „Христо Ботев“ кв. „Банишора“, се налага спиране на водоподаването от 10:00 до 19:00 часа на клиентите на „Софийска вода”, живеещи в района на:\r\n- ул. „Струга“ от бул. „Княгиня Мария Луиза“ до бул. „Христо Ботев“;\r\n- бул. „Христо Ботев“ от ул. „Струга“ до бул. „Княгиня Мария Луиза“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Христо Ботев“ ъгъла с ул. „Струга“.\r\nВъв връзка с диагностика на уличен водопровод на ул. 15 с. Долни Богров, се налага спиране на водоподаването от 09:00 до 16:00 часа на клиентите на „Софийска вода”, живеещи в района на ул. 15 от ул. 20 до ул. 24. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 15 ъгъла с ул. 24.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.04.18", "title": "„Софийска вода” временно ще прекъсне водоснабдяването в някои части на столицата на 19 април"}
{"url": "http://www.focus-news.net/news/2018/04/18/2512286/zam-predsedatelyat-na-parlamenta-emil-hristov-neka-da-si-pozhelaem-uspeshna-i-polzotvorna-rabota-prez-chetvartata-sesiya-na-44-toto-narodno-sabranie.html", "text": "Нека да си пожелаем успешна и ползотворна работа. Това каза заместник-председателят на Народното събрание Емил Христов в началото на новата сесия, предаде репортер на Агенция „Фокус“. Христов обърна внимание, че това е четвъртата сесия на 44-тото Народно събрание. Той представи проекта за седмична програма, която включва проекторешение за изменение и допълнение на Правилника за организацията и дейността на Народното събрание, годишен отчет за дейността на Комисията за личните данни за 2017 г., както и  проекторешение за удължаване срока на действие на Временна анкетна комисия за ЧЕЗ до 10 май 2018 г.\r\nДеница КИТАНОВА", "date": "2018.04.18", "title": "Зам.-председателят на парламента Емил Христов: Нека да си пожелаем успешна и ползотворна работа през четвъртата сесия на 44-тото Народно събрание"}
{"url": "http://www.focus-news.net/news/2018/04/18/2512297/spetsializiranata-prokuratura-povdigna-obvineniya-petima-dushi-za-nezakonno-prevezhdane-na-migranti-ot-turtsiya-prez-stranata.html", "text": "Специализираната прокуратура повдигна обвинения за незаконно превеждане на мигранти през турско-българската граница и през страната на петима участници в организирана престъпна група, действала от февруари 2016 г. до ноември 2017 г. на територията на Бургаска област. Това съобщиха от Апелативната специализирана прокуратура.\r\nСрещу част от обвинените има образувани дела за такива престъпления. Те са присъединени към досъдебното производство на СП, след като се доказва, че привлечените под отговорност са действали като част от организирана престъпна група.\r\nПетимата са задържани при специализирана операция на ГДБОП, ОДМВР-Бургас и териториалните дирекции \"Национална сигурност\"-Бургас и Ямбол, под ръководството и надзора на Специализирана прокуратура.\r\nСъбраните до момента доказателства сочат, че участниците в групата поддържали контакти с турски каналджии. Съгласували с тях кога и къде ще бъдат преведени през границата определен брой мигранти, посрещали ги, настанявали ги по квартири. След това ги превозвали към вътрешността на страната с лични автомобили или с наети таксита.\r\nРъководителят на групата е задържан непосредствено след влизането му в България през ГКПП „Капитан Андреево“.\r\nСпециализираният наказателен съд определи за петимата обвинени мярка за неотклонение „Задържане под стража“. Мярката подлежи на обжалване пред горната съдебна инстанция.", "date": "2018.04.18", "title": "Специализираната прокуратура повдигна обвинения петима души за незаконно превеждане на мигранти от Турция през страната"}
{"url": "http://www.focus-news.net/news/2018/04/18/2512296/ministar-temenuzhka-petkova-prehodat-kam-niskovaglerodna-ikonomika-tryabva-da-bade-balansiran-i-da-garantira-ustoychivostta-na-ikonomikite-ni.html", "text": "Преходът към нисковъглеродна икономика трябва да бъде балансиран и да гарантира устойчивостта на икономиките ни. Това каза министърът на енергетиката Теменужка Петкова на откриването на конференцията „Стратегия на рафиниращата индустрия до 2050 г.: преход за течни горива и възможности за сектора“, предаде репортер на Агенция „Фокус“. „Към днешна дата не стои въпросът дали трябва да вървим към преход към нисковъглеродна икономика. Стои въпросът как и с какви темпове и мерки трябва да се случи това“, коментира тя. „В световен мащаб потребността от течни горива нараства непрекъснато. Те са един от основните източници на емисии на парникови газове“, посочи Теменужка Петкова. „Това означава, че трябва да бъдат търсени и намирани решения за използването и внедряването на енергоефективни и екологосъобразни технологии, които да дадат възможност да се запази устойчивото развитие на тази изключително важна част от икономиката“, допълни министърът.\r\nБиляна ИВАНОВА", "date": "2018.04.18", "title": "Министър Teменужка Петкова: Преходът към нисковъглеродна икономика трябва да бъде балансиран и да гарантира устойчивостта на икономиките ни"}
{"url": "http://www.focus-news.net/news/2018/04/18/2512293/ministar-temenuzhka-petkova-ambitsioznata-ni-tsel-e-trialozite-po-zakonodatelniya-paket-chista-energiya-za-vsichki-evropeytsi-da-badat-zavarsheni-do-kraya-na-predsedatelstvoto.html", "text": "Имаме амбициозната цел до края на Българското председателство триалозите по законодателния пакет „Чиста енергия за всички европейци“ да бъдат финализирани. Това каза министърът на енергетиката Теменужка Петкова на откриването на конференцията „Стратегия на рафиниращата индустрия до 2050 г.: преход за течни горива и възможности за сектора“, предаде репортер на Агенция „Фокус“. „По време на Естонското председателство беше постигнат сериозен напредък. Пред нас стои много сериозната задача да проведем преговорите с ЕП. Всички подходи и критерии, постигнати в Естонското председателство трябва да бъдат предмет и в рамките на триалозите, които ние провеждаме“, заяви тя. „В края на 2016 година ЕК предложи законодателен пакет- „Чиста енергия за всички европейци“, който дава много ясна визия. Посочва пътя и мерките, по които трябва да бъде извършен този преход, така че да запазим конкурентоспособността на икономиката и да постигнем целите си, свързани с декарбонизиране на икономиката, опазване на околната среда и чистотата на въздуха“, обясни Теменужка Петкова. „Този законодателен пакет е най-амбициозният и най-мащабният до този момент, свързан със секторното законодателство в областта на енергетиката“, изтъкна тя. „Законодателният пакет включва поредица от мерки, свързани с енергийната ефективност, възобновяемата енергия, Регламента за управление на енергийния сектор в рамките на Европейския енергиен съюз“, каза още министърът.\r\nБиляна ИВАНОВА", "date": "2018.04.18", "title": "Министър Teменужка Петкова: Амбициозната ни цел е триалозите по законодателния пакет „Чиста енергия за всички европейци“ да бъдат завършени до края на Председателството"}
{"url": "http://www.focus-news.net/news/2018/04/18/2512300/korneliya-ninova-bsp-vnasyame-predlozhenie-za-otmyana-na-privilegiite-na-deputatite-ako-ne-se-prieme-kogato-upravlyavame-garantiram-che-shte-bade-fakt.html", "text": "Внасяме  предложение за отмяна на привилегиите на депутатите – ако не се приеме, когато управляваме гарантирам, че ще бъде факт. Това каза лидерът на БСП Корнелия Нинова в декларация от името на група за началото на новия политически сезон, предаде репортер на Агенция „Фокус“. „Ако го отхвърлите си е ваша воля – някой ден, когато управляваме ви гарантирам, че ще стане факт“, подчерта лидерът на БСП.\r\n„Уважаеми дами и господа народни представители, ако правиш смели и категорични заявки, че искаш да промениш система, модел, да сложиш край на прехода и да поведеш държавата в друга посока, трябва да започнеш от себе си, да дадеш личен пример. \r\nЗнаем ли всички, че пропастта между политици и народ се увеличава - знаем. Знаем ли всички, че сме обрасли с привилегии“, попита Нинова. Тя заяви, че БСП ще внесе предложение за отмяна на привилегиите на депутатите. „Кой българин, освен политическият елит на страната работи на заплата, която зависи от ръста на средната работна заплата в страна. 99 % от българския народ работи на фиксирана заплата. Ние ще си вдигаме заплатата всеки път, когато се повиши средната. С кое право? Това не е популизъм, това е конституционен принцип за равни права. Това е принцип за справедливост“, заяви Нинова. Тя попита колко души в България почиват над 70 дни и отговори – 240. „Как може един миньор за тежък физически труд да почива 30 дни, а депутатите да почиват 70?“, попита Нинова.\r\nДеница КИТАНОВА", "date": "2018.04.18", "title": "Корнелия Нинова, БСП: Внасяме предложение за отмяна на привилегиите на депутатите – ако не се приеме, когато управляваме гарантирам, че ще бъде факт"}
{"url": "http://www.focus-news.net/news/2018/04/18/2512299/predsedatelyat-na-ns-tsveta-karayancheva-postavi-vaprosa-za-bezvizovi-patuvaniya-za-balgarski-grazhdani-pred-predsedatelya-na-kamarata-na-predstavitelite-na-amerikanskiya-kongres.html", "text": "Председателят на парламента Цвета Караянчева постави въпроса за безвизови пътувания за българските граждани на срещата си с председателя на Камарата на представителите на американския Конгрес Пол Раян. Това съобщиха от пресцентъра на Народното събрание (НС). Народното събрание е готово да работи за постигането на тази цел, за което разчитаме и на Конгреса на САЩ, отбеляза Цвета Караянчева. Това ще бъде в съответствие със стратегическото партньорство между нашите две страни и с приноса на България към общата отбрана и борбата срещу тероризма, подчерта още председателят на българския парламент. \r\nЦвета Караянчева потвърди, че присъединяването към програмата за освобождаване от визи е приоритет за България. Готови сме да продължим да полагаме съвместни усилия за осигуряване на по-пълна информация за изискванията за получаване на американска виза, процеса на кандидатстване, особеностите на Програмата за безвизовите пътувания и имиграционното законодателство на САЩ като цяло, добави тя. \r\nВъзможностите за активизиране на парламентарното сътрудничество със САЩ и за привличане на повече американски инвестиции в България бяха също сред обсъдените теми по време на разговора. \r\nПредседателят на Народното събрание отбеляза, че посещението през миналата година на делегация на Конгреса на САЩ, водена от съпредседателя на групата за приятелство с България Джо Уилсън, е допринесло за задълбочаването на парламентарния обмен между двете страни. Смятам, че групите за приятелство в Народното събрание на България и в Конгреса на САЩ осигуряват необходимата платформа за развитие на парламентарния диалог, подчерта Цвета Караянчева. \r\nПривличането на американски инвестиции е сред основните приоритети в усилията ни за активизиране на двустранното сътрудничество в икономическата област, технологиите и електронните услуги, посочи председателят на Народното събрание. Като области със значителен потенциал Цвета Караянчева отбеляза секторите на информационните и комуникационните технологии, аутсорсинга на бизнес процеси, машиностроенето, електротехниката и електрониката. \r\nПредседателят на Народното събрание и председателят на Комисията по бюджет и финанси Менда Стоянова участват във Вашингтон в Глобалната парламентарна конференция, организирана от Групата на Световната банка и Международния валутен фонд.", "date": "2018.04.18", "title": "Председателят на НС Цвета Караянчева постави въпроса за безвизови пътувания за български граждани пред председателя на Камарата на представителите на американския Конгрес"}
{"url": "http://www.focus-news.net/news/2018/04/18/2512295/tsvetan-tsvetanov-gerb-darzhavata-tryabva-da-harchi-kolkoto-ima-alternativa-na-tazi-maksima-nyama.html", "text": "Създаването на условия за икономическо развитие и достоен живот на българите остава първостепенна задача на правителството и управляващото мнозинство. Това каза председателят на ПГ на ГЕРБ Цветан Цветанов в декларация от името на група за началото на новия политически сезон, предаде репортер на Агенция „Фокус“. „Българският парламент работи прозрачно“, обясни Цветанов. По думите му през първата година на работата на този състав на този парламент е постигнат рекорд по външни посетители.  „Приехме ключови закони. Несъмнено трябва да споменем ратифицирането на Договора с Македония. Променихме закона за трудовата миграция и трудовата мобилност“, допълни Цветанов.\r\n„Често разговорите по важни за страната ни теми останаха на заден план. От началото на 2018 г. ударихме ново дъно. Заради целта да бъде дискредитирано управлението по време на председателството от ляво заложиха на насаждането на страх в обществото. Играта със страховете не може да бъде печеливша стратегия за управление“, каза той и подчерта, че върху страховете не може да се гради кауза. Той призова опозицията да подкрепи усилията за успешно председателство. \r\nДеница КИТАНОВА", "date": "2018.04.18", "title": "Цветан Цветанов, ГЕРБ: Държавата трябва да харчи колкото има – алтернатива на тази максима няма"}
{"url": "http://www.focus-news.net/news/2018/04/18/2512291/kathimerini-ankara-obyavi-ostrovite-imiya-za-turska-teritoriya-i-razkritikuva-es.html", "text": "Турция разкритикува доклад за прогреса на Европейската комисия и обвини Европейския съюз, че „не желае да разбере трудностите“, с които се е сблъскала страната. В съобщението, публикувано от турското Министерство на външните работи, се казва още, че „скалите Кардак (на гръцки – островчетата Имия – бел. ред.), както териториалните води и въздушното пространство над тях са изключително под турски суверенитет“, пише електронното издание на гръцкия вестник Kathimerini.\r\nВ изявлението Анкара обвинява Никозия за провалените преговори за разрешаване на кипърския въпрос, като твърди, че гръцките киприоти експлоатират членството на Република Кипър в ЕС.\r\n„Изявленията по кипърския въпрос в текста на доклада на Комисията не е нищо повече от преповтаряне на вече известните и базирани на грешни заключения, възгледи на ЕС по кипърския въпрос“, се казва в съобщението на турското МВнР.\r\n„Тези изявления отразяват отношението на гърците киприоти, което е и основната причина за провала на преговорния процес и е пореден пример за експлоатиране на членството в ЕС от гърците киприоти в усилията им да вкарат процеса в задънена улица“, се добавя още там.\r\nКъм момента няма отговор от Атина, уточнява Kathimerini.Агенция „Фокус“ припомня:\r\nПревод и редакция:", "date": "2018.04.18", "title": "Kathimerini: Анкара обяви островите Имия за турска територия и разкритикува ЕС"}
{"url": "http://www.focus-news.net/news/2018/04/18/2512301/new-europe-v-hds-nazryava-bunt-sreshtu-angela-merkel-zaradi-reformite-v-evrozonata.html", "text": "Германската Християндемократическа партия (ХДС) е по-малко ентусиазирана относно реформите за политическа интеграция в еврозоната от лидера си и канцлер на Германия Ангела Меркел, пише електронното издание New Europe.\r\nФренският президент Еманюел Макрон и Меркел се споразумяха да приложат амбициозен план за политическа интеграция в еврозоната, който включва редица смели политически решения, като например, хармонизация на корпоративния данък, единен бюджет на еврозоната, консолидация на Европейския банков съюз, създаване на Европейски валутен фонд, създаване на парламент на еврозоната и създаване на позиция финансов министър на еврозоната, припомня изданието.\r\nЗаместник-председателят на фракцията на ХДС в Бундестага Катя Лейкерт призова за среща на парламентарната група, на която се очаква да бъде ограничен мандата на Меркел за преговори, тъй като някои страни-членки на ЕС желаят да запазят независимото управление на бюджетите си и да получат гаранции, че дългът няма да бъде разпределен поравно, обяснява New Europe.\r\n„Финансовата помощ ще бъде отпускана само при строги условия“, гласи предложението за провеждане на дебата.\r\nДепутатите от ХДС искат да направят така, че финансовата помощ за други страни-членки на еврозоната ще трябва да бъде одобрена от германския федерален парламент – Бундестага. Те също предупреждават срещу смелата инициатива на френско-германската ос, както пише изданието, тъй като тя би подкопала сближаването между страните-членки на Съюза и би довела до „свръхразпростиране“ на Блока.\r\nОсвен това, в предложението на Лейкерт фигурира точка, според която, ако Европа създаде еквивалент на МВФ, то той не трябва да е независима от Европейската комисия институция.\r\nNew Europe припомня, че младшия партньор в управляващата германска коалиция – Германската социалдемократическа партия (ГСДП), включително финансовия министър Олаф Шолц, искат да видят повечето от предложенията на Макрон реализирани.\r\nПревод и редакция:", "date": "2018.04.18", "title": "New Europe: В ХДС назрява бунт срещу Ангела Меркел заради реформите в еврозоната"}
{"url": "http://www.focus-news.net/news/2018/04/18/2512302/api-shofyorite-da-se-dvizhat-s-povisheno-vnimanie-po-am-struma-ot-km-152-do-km-166-v-uchastaka-ot-s-novo-delchevo-do-s-chuchuligovo-v-posoka-gkpp-kulata-poradi-remont-na-mantinela.html", "text": "Шофьорите да се движат с повишено внимание по АМ \"Струма\" от км 152 до км 166 в участъка от с. Ново Делчево до с. Чучулигово в посока ГКПП \"Кулата\", поради извършване на подвижни работи – ремонт на мантинела. Движението се регулира с пътни знаци. Това съобщиха от пресцентъра на Агенция \"Пътна инфраструктура\" (АПИ).", "date": "2018.04.18", "title": "АПИ: Шофьорите да се движат с повишено внимание по АМ \"Струма\" от км 152 до км 166 в участъка от с. Ново Делчево до с. Чучулигово в посока ГКПП \"Кулата\", поради ремонт на мантинела"}
{"url": "http://www.focus-news.net/news/2018/04/18/2512307/voa-teroristi-ot-islyamska-darzhava-zaklaha-12-godishno-momche-zashtoto-e-nahranilo-i-napoilo-politsai.html", "text": "Терористи от групировката „Ислямска държава“ екзекутираха 12-годишно момче заради това, че е помогнало на местен полицай в Северен Афганистан, предава радио The Voice of America, като се позовава на местните органи на реда.\r\nМомчето е обвинено, че е снабдило с храна и вода местен афгански полицейски пост в северната провинция Джавзян. „Момчето явно е помагало на доведения си брат, който служи в местната афганска полиция и се бие срещу терористите“, заяви началникът на провинциалната полиция. „Това не е първият случай, в който терористите извършват подобни зверства срещу мирното население. Преди те убиваха жени в показни екзекуции“.\r\n„Ислямска държава“ е активна в своята афганистанска крепост – провинция Нангарар, където и се появи за първи път в страната през 2015 година, пише VOA. От тогава тя дори е успяла да се разшири в няколко съседни северни провинции, сред които е и Джавзян.\r\nПревод и редакция:", "date": "2018.04.18", "title": "VOA: Терористи от „Ислямска държава“ заклаха 12-годишно момче, защото е нахранило и напоило полицаи"}
{"url": "http://www.focus-news.net/news/2018/04/18/2512306/vitseprezidentat-iliyana-yotova-shte-vrachi-godishnoto-otlichie-balgarka-na-godinata-2017.html", "text": "Вицепрезидентът Илияна Йотова ще връчи годишното отличие на Държавната агенция за българите в чужбина „Българка на годината - 2017“. Това съобщиха от прессекретариата на държавния глава. Церемонията ще се проведе от 17.00 часа в Сити Марк Арт Център (бул. „Янко Сакъзов“ №30).", "date": "2018.04.18", "title": "Вицепрезидентът Илияна Йотова ще връчи годишното отличие „Българка на годината – 2017“"}
{"url": "http://www.focus-news.net/news/2018/04/18/2512298/tsvetan-tsvetanov-gerb-da-se-iska-svetlina-i-prozrachnost-v-momenta-kogato-stranata-ni-e-pod-prozhektorite-na-evropeyskite-institutsii-e-izraz-na-politicheska-neadekvatnost.html", "text": "Да се иска светлина и прозрачност в момента, когато страната ни е под прожекторите на европейските лидери и институции е израз на политическа неадекватност. Това каза председателят на ПГ на ГЕРБ Цветан Цветанов в декларация от името на група за началото на новия политически сезон, предаде репортер на Агенция „Фокус“. Спроед него никакви позовавания на Гьоте не  могат да смекчат този факт. „Прожекторите са включени, г-н президент. Наложително е не да призовавате към светлина, а да се опитате да видите видимото, че България върви в правилната посока и че институциите ни се борят за обществено доверие с дела, а не с деструктивни внушения. Според вас г-н президент няма малки и големи държави, а такива с големи и малки амбиции. Вие положихте високи амбиции на студентите, с които се срещнахте лично - техни и за България. Ние се опасяваме вашите амбиции с БСП да не минират перспективата ни да бъдем част от силна и обединена Европа и НАТО и Западните Балкани да бъдат с нас. Големите амбиции често се раждат от големите комплекси. У нас е достатъчно светло, г-н президент, за да се вижда всичко това“, заяви Цветанов. Той коментира решението на Конституционния съд за СЕТА. „КС не прие правните тези на президента, маскирани като принципни въпроси. Подкрепи конституционните ни основи и отхвърли антиевропейската правна логика на президента“, коментира Цветан Цветанов.\r\nДеница КИТАНОВА", "date": "2018.04.18", "title": "Цветан Цветанов, ГЕРБ: Да се иска светлина и прозрачност в момента, когато страната ни е под прожекторите на европейските институции е израз на политическа неадекватност"}
{"url": "http://www.focus-news.net/news/2018/04/18/2512303/korneliya-ninova-bsp-nito-vednazh-ot-nachaloto-na-evropredsedatelstvoto-parlamentat-ne-beshe-informiran-i-ne-diskutira-temite-mu-iska-ni-se-novata-sesiya-da-e-razlichna.html", "text": "Нито веднъж от началото на европредседателството, парламентът не беше информиран и не дискутира темите му – иска ни се новата сесия да е различна. Това каза лидерът на БСП Корнелия Нинова в декларация от името на група за началото на новия политически сезон, предаде репортер на Агенция „Фокус“. „Дано да е успешна тази сесия за Народното събрание, но ние бихме искали да е различна\", каза Нинова. По думите й европредседателството остава приоритет. Тя припомни, че в началото на това Народно събрание БСП е постигнато политическо съгласие чрез обща декларация за обща работа по европредседателството. „Ние  изпълняваме този свой ангажимент изключително коректно и точно. Ще ми се да има промяна в този приоритет в последните месеци. Г-н Цветанов, тук това не трябваше да се говори от вас, а от министър-председателят. Нито веднъж от началото на европредседателството, българският парламент не беше информиран и не дискутира темите за европредседателстото. Иска ни се тази сесия да е различна и поне преди срещата на върха на 17 май 2018 г. българското правителство да ангажира Народното събрание, а чрез него и национална енергия за хубавите приоритети на България по европредседателството\", заяви Нинова.\r\nНинова посочи, че БСП иска тази сесия да бъде началото на решаването на проблема с паралелната държава, която за президента е тъмнината. „Ние направихме сериозен анализ, кои са тези сфери, кои са онези големи, които стоят в тъмното и дърпат конците и ежедневно изсмукват сили на българите. Сферите са следните: производство и търговия с лекарства, производство и търговия с пшеница и хляб“, коментира Нинова. Тя посочи, че това засяга всяко семейство и изброи още производство и доставка на енергия“, каза Нинова. \r\nДеница КИТАНОВА", "date": "2018.04.18", "title": "Корнелия Нинова, БСП: Нито веднъж от началото на европредседателството, парламентът не беше информиран и не дискутира темите му – иска ни се новата сесия да е различна"}
{"url": "http://www.focus-news.net/news/2018/04/18/2512305/korneliya-ninova-bsp-maltsina-sa-promenyali-darzhavite-si-neka-se-obedinim-i-da-badem-vodachite-na-naroda-si.html", "text": "Малцина са променяли държавите си, но през годините са наричани лидери – нека се обединим и да бъдем водачите на народа си. Това каза лидерът на БСП Корнелия Нинова в декларация от името на група за началото на новия политически сезон, предаде репортер на Агенция „Фокус“.  Във връзка с предложението на БСП за отмяна на привилегиите на депутатите, Нинова каза: „За разлика от вас, които не приемате тези идеи, няма да ви квалифицирам, няма да ви посочвам като реакционни, като антиевропейци, ще ви призова за едно. Сигурна съм, че 100% в залата някои споделят тези мисли наум. Сигурна съм, че всеки от вас ги е чувал, когато е обикалял страната. Малцина сме тези, които ще си позволим да ги изречем. Още по-малко са тези, които ще свършим тези неща. Обръщам се към малкото колеги в тази зала и извън нея. Малцина, уважаеми колеги и уважаеми българи, са променяли държавите си. Тези малцина през всички години са наричани водачи и лидери. Колкото и да сме малко, призовавам тези, които споделят тези мисли, които са готови и смели да ги реализират да се обединим в тази зала и да бъдем водачите на народа си, които той очаква“, заяви лидерът на БСП.\r\nДеница КИТАНОВА", "date": "2018.04.18", "title": "Корнелия Нинова, БСП: Малцина са променяли държавите си – нека се обединим и да бъдем водачите на народа си"}
{"url": "http://www.focus-news.net/news/2018/04/18/2512309/haskovo-okrazhnata-prokuratura-protestira-nezakonosaobrazni-tekstove-v-naredba-prieta-ot-obshtinski-savet-haskovo.html", "text": "След извършена проверка по надзора за законност и изпратено становище от Върховна административна прокуратура, Окръжна прокуратура - Хасково внесе протест в Административен съд-Хасково срещу незаконосъобразни текстове в Наредба за обществения ред при използване на пътни превозни средства и осигуряване безопасността на движението на територията на Община Хасково, приета от Общински съвет-Хасково. Това съобщиха от пресцентъра на Апелативна прокуратура-Пловдив.\r\nВ посочената Наредба са били предвидени контролни правомощия на служителите на „Тролейбусен транспорт“ ЕООД Хасково, както и заплащане на престой на паркинга на същото дружество в нарушение на чл. 54, вр.чл. 53 от Закона за общинската собственост. Според визираните текстове на Закона, тези дейности е следвало да се възложат по реда на Закона за обществените поръчки и Закона за концесиите, а не с Наредба на общинския съвет. В случая Общински съвет-Хасково е надхвърлил законовата рамка, предвидена в Закона за общинската собственост, като е предоставил осъществяването на тези дейности на конкретно търговско дружество, без да проведе необходимите процедури по възлагането им.\r\nАтакувани са още и разпоредби от Наредбата, предвиждащи забрана за престой на пътни превозни средства, тъй като същите са в противоречие с чл. 98 от Закона за движение по пътищата, в който лимитативно са изброени местата, където престоя и паркирането на пътни превозни средства са забранени. В случая не е било спазено разграничението на местата, където паркирането е забранено, а престоят не.\r\nС протеста се иска отмяна на незаконосъобразните текстове на чл. 26 ал.1, ал.5 и ал.6, чл. 29 ал.5 и чл. 30 ал.4 от Наредба за обществения ред при използване на пътни превозни средства и осигуряване безопасността на движението на територията на Община Хасково, приета от Общински съвет-Хасково.", "date": "2018.04.18", "title": "Хасково: Окръжната прокуратура протестира незаконосъобразни текстове в наредба, приета от Общински съвет-Хасково"}
{"url": "http://www.focus-news.net/news/2018/04/18/2512310/d-r-stoyanka-cherkezova-iinch-namalyavane-na-naselenieto-se-dalzhi-85-na-estestveni-protsesi-i-15-na-migratsii.html", "text": "Намаляване на населението се дължи 85% на естествени процеси и 15% на миграции. Това каза в интервю за сутрешният блок Добро утро България“ на Радио „Фокус“, гл. ас. д-р Стоянка Черкезова от Института за изследване на населението и човека. Тя допълни, че спада на населението се дължи на естествени процеси, а не на миграционни, както предходни години. Д-р Черкезова поясни, че основното предизвикателство пред обществото ни е застаряващото население и как това ще повлияе на обществено-икономическите процеси. „От една страна имаме предизвикателства пред здравните и социалните системи за обслужването на хората, които са болни и по-възрастни и ще имат нужда от грижа, и няма да могат да водят самостоятелен живот. От друга страна намалява броят на работещите, тъй като намалява броя на хората в трудоспособна възраст. В същото време броят на тези, които не работят и които трябва да са получатели на плащания от осигурителните системи се очаква да нарасне, което е предизвикателство пред  пенсионните системи. А пред здравноосигурителните системи- как да осигурят необходимите бюджетни средства“, поясни д-р Стоянка Черкезова. Тя допълни, че икономиката вече страда от дефицит на кадри, особено във високотехнологичните сектори. Тя уточни, че от 20 до 25 г., ще отнеме, да се обърнат демографските процеси и да се тръгне към положителни стойности. Относно изселването на населението в чужбина, д-р Черкезова каза, че трябва да се създадат конкурентоспособни работни места като тези в чужбина и политическите сили трябва да съдействат за развитието на отделните сектори.", "date": "2018.04.18", "title": "Д-р Стоянка Черкезова, ИИНЧ: Намаляване на населението се дължи 85% на естествени процеси и 15% на миграции"}
{"url": "http://www.focus-news.net/news/2018/04/18/2512312/varna-okrazhnata-prokuratura-zapochna-proverka-na-organite-po-izdirvaneto-po-sluchaya-s-tarseniya-za-izpalnenie-na-vlyazla-v-sila-prisada-avtomobilen-sastezatel-katastrofiral-na-rali.html", "text": "Окръжната прокуратура във Варна започна проверка по случая с издирвания от пет години за изпълнение на влязла в сила присъда Николай Христов Георгиев. Това съобщиха от пресцентъра на Апелативна прокуратура-Варна. Проверява се работата на органите по издирването, в чиито задължения влиза да открият и задържат осъдени с влязла в сила присъда за изпълнение на наказанията. 45-годишният Георгиев е бил осъден на 3 години лишаване от свобода при общ режим за длъжностна измама в особено големи размери, представляваща особено тежък случай. Търсен ли е бил, адекватни, навременни и правилни ли са били действията на служителите от органите на издирването са част от въпросите, на които прокуратурата ще търси отговор и отговорност. Прокурор от Окръжната прокуратура във Варна извършва лично проверката на действията на издирвачите. \r\nУстановяването на издирвания се случи, след като при планинско рали в Шумен автомобилът му се вряза в публиката и нарани 4 души. Два дни по-късно Георгиев се предаде сам във Варна.\r\nКакто съобщи вчера пресслужбата на Апелативната прокуратура във Варна, наказателното производство срещу Николай Георгиев и съучастника му Петър Петров, улеснил осъдения в извършване на документната измама, е било неколкократно спирано и възобновявано. Георгиев е бил привлечен задочно към наказателна отговорност за престъпление по член 212, ал. 5 от НК и признат за виновен, като присъдата му влязла в сила през 2013 год.  \r\nТой е бил обявяван на общодържавно и международно издирване, търсен е бил и с две европейски  заповеди за арест. Интерпол в Мадрид е засякъл укриващия се от българското правосъдие мъж и на 3 октомври 2008 г. властите в България са били уведомени. От това време варненецът се представял под фалшива самоличност, като Наин Сабан Сабан, роден на 27 юни 1974 г. в Прищина, Югославия. \r\nПреди това Георгиев е бил локализиран в Северен Лондон, Кралство Великобритания, по сведения също на Интерпол. Тогава той открил своя банкова сметка, чрез която се опитал да извърши 3 превода към негова сметка в България. Заради липса на постоянни трудови доходи банката запорирала сумите на преводите. \r\nОт вчера ефективната присъда на Николай Георгиев е изпълнена и той е приведен в затвора.", "date": "2018.04.18", "title": "Варна: Окръжната прокуратура започна проверка на органите по издирването по случая с търсения за изпълнение на влязла в сила присъда автомобилен състезател, катастрофирал на рали"}
{"url": "http://www.focus-news.net/news/2018/04/18/2512282/advokatat-na-zam-kmetitsata-na-mladost-arestat-beshe-unizitelen-nay-veroyatno-tova-shte-se-okazhe-mnogo-shum-za-nishto.html", "text": "Най-вероятно това ще се окаже много шум за нищо. Това заяви за в предаването „Здравей, България\" по Нова телевизия адвокатът Ирен Савова, която е защитник на заместник-кметицата на „Младост\" Биляна Петрова, която бе арестувана във вторник заедно с Десислава Иванчева.\r\n„Клиентката ми смята, че това е начин да бъде отстранена г-жа Иванчева от поста\", коментира юристът.\r\n„Изключително унизителен беше начинът, по който се отнесоха към тях. Тези жени не бяха пили вода, не бяха ходили до тоалетна. Да отиде адвокат, за да им съдейства за най-елементарни нужди. През цялото време клиентката ми плачеше от унижение, от това, че има син и майка, която гледа. Беше в доста тежко състояние. Викана е била и Бърза помощ\", заяви тя и добави, че Петрова във всички случаи ще си търси правата. \r\n„Тревожно беше това, което видях, от гледна точка на тази показност, с която се случва. Доста са озадачаващите неща. В колата имаше множество кашони. Как уцелиха точно този с парите?\", попита тя.\r\nПо думите й автомобилът, в който са намерени парите, е служебен на общината и доста хора го използват.", "date": "2018.04.18", "title": "Адвокатът на зам.-кметицата на „Младост\": Арестът беше унизителен, най-вероятно това ще се окаже много шум за нищо"}
{"url": "http://www.focus-news.net/news/2018/04/18/2512311/ministar-temenuzhka-petkova-nadyavam-se-da-se-varvi-kam-pregovori-s-amerikanskite-tsentrali-sled-kato-se-zapoznayat-s-metodologiyata-ni-za-nevazobnovyaemite-razhodi.html", "text": "От нашите икономически и правни консултанти беше подготвена методология, която е съгласувана с ЕК по отношение изчисляването на размера на невъзобновяемите разходи. Това каза пред журналисти министърът на енергетиката Теменужка Петкова за договорите с американските централи Марица Изток 1 и Марица Изток 3 след откриването на конференцията „Стратегия на рафиниращата индустрия до 2050 г.: преход за течни горива и възможности за сектора“, предаде репортер на Агенция „Фокус“. „Предоставена е на двете американски централи. Очакваме те да се запознаят с методологията и да направят своите анализи. Надявам се след  един такъв процес да се върви към стартиране на преговорите“, посочи тя. „Ние сме говорили многократно по темата за договорите с американските централи. Българският бизнес също е информиран и на всички е ясно какви са мерките на правителството“, коментира енергийният министър. \r\nБиляна ИВАНОВА", "date": "2018.04.18", "title": "Министър Teменужка Петкова: Надявам се да се върви към преговори с американските централи, след като се запознаят с методологията ни за невъзобновяемите разходи"}
{"url": "http://www.focus-news.net/news/2018/04/18/2512308/ministar-temenuzhka-petkova-chuha-se-glasove-ot-prodavacha-na-chez-che-se-obmislya-variant-za-pregovori-s-vtoriya-v-klasiraneto-balgarskata-darzhava-nyama-kasatelstvo.html", "text": "Чуха се гласове от страна на продавача на активите на ЧЕЗ, че те обмислят и вариант за преговори със втория в класирането. Това е изцяло в правомощията на чешката държава. Това каза пред журналисти министърът на енергетиката Теменужка Петкова след откриването на конференцията „Стратегия на рафиниращата индустрия до 2050 г.: преход за течни горива и възможности за сектора“, предаде репортер на Агенция „Фокус“. „Това е процедура, която се провежда изцяло по правилата на чешката държава и тяхното законодателство. Българската държава няма касателство към тази процедура“, обясни министърът.\r\nБиляна ИВАНОВА", "date": "2018.04.18", "title": "Министър Teменужка Петкова: Чуха се гласове от продавача на ЧЕЗ, че се обмисля вариант за преговори с втория в класирането, българската държава няма касателство"}
{"url": "http://www.focus-news.net/news/2018/04/18/2512315/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Турция разкритикува доклад за прогреса на Европейската комисия и обвини Европейския съюз, че „не желае да разбере трудностите“, с които се е сблъскала страната. В съобщението, публикувано от турското Министерство на външните работи, се казва още, че „скалите Кардак (на гръцки – островчетата Имия – бел. ред.), както териториалните води и въздушното пространство над тях са изключително под турски суверенитет“, пише електронното издание на гръцкия вестник Kathimerini.\r\nВ изявлението Анкара обвинява Никозия за провалените преговори за разрешаване на кипърския въпрос, като твърди, че гръцките киприоти експлоатират членството на Република Кипър в ЕС.\r\n„Изявленията по кипърския въпрос в текста на доклада на Комисията не е нищо повече от преповтаряне на вече известните и базирани на грешни заключения, възгледи на ЕС по кипърския въпрос“, се казва в съобщението на турското МВнР.\r\n„Тези изявления отразяват отношението на гърците киприоти, което е и основната причина за провала на преговорния процес и е пореден пример за експлоатиране на членството в ЕС от гърците киприоти в усилията им да вкарат процеса в задънена улица“, се добавя още там.\r\nКъм момента няма отговор от Атина, уточнява Kathimerini.Агенция „Фокус“ припомня:\r\n*** Френските железопътни работници започват поредна двудневна стачка, която трябва да продължи от 18 до 19 април, пише френската редакция на електронното издание The Local.\r\nНякои влакове няма да се движат от 20:00 във вторник до 07:55 местно време в петък. Стачката е организирана от националния оператор SNCF.\r\nСамо половината от обичайния брой композиции ще се движат от летището „Шарл дьо Гол“ до Париж, като това ще става с прекачване на Gare du Nord.\r\nТази стачка е последната в тримесечната поредица, планирана от железопътните работници и започнала на 3 април заради плановете на правителството на президента Еманюел Макрон да реформира тежко задлъжнелият държавен оператор SNCF, пише The Local.\r\nЗаради протестите страдат 4,5 милиона ежедневни ползватели на влаковете във Франция, обяснява изданието.\r\nВ скорошно интервю, френският президент, който рядко се изказва по въпроса, обеща да не променя позицията си. „Ще реализирам тези реформи“, заяви той. „Много е важно да продължим напред и ако не го направим, това ще е политическо двуличие“.\r\nОт профсъюзите отговориха на Макрон, че не разбира от реформи и че железопътните работници са решени да отменят реформите. Те се противопоставят на плановете да не се предоставят на новите работници доживотни договори и да не им се дава да се пенсионират рано. Железопътните работници са решени да се борят твърдо и срещу плановете за приватизация на националния железопътен превозвач.\r\n***Германската Християндемократическа партия (ХДС) е по-малко ентусиазирана относно реформите за политическа интеграция в еврозоната от лидера си и канцлер на Германия Ангела Меркел, пише електронното издание New Europe.\r\nФренският президент Еманюел Макрон и Меркел се споразумяха да приложат амбициозен план за политическа интеграция в еврозоната, който включва редица смели политически решения, като например, хармонизация на корпоративния данък, единен бюджет на еврозоната, консолидация на Европейския банков съюз, създаване на Европейски валутен фонд, създаване на парламент на еврозоната и създаване на позиция финансов министър на еврозоната, припомня изданието.\r\nЗаместник-председателят на фракцията на ХДС в Бундестага Катя Лейкерт призова за среща на парламентарната група, на която се очаква да бъде ограничен мандата на Меркел за преговори, тъй като някои страни-членки на ЕС желаят да запазят независимото управление на бюджетите си и да получат гаранции, че дългът няма да бъде разпределен поравно, обяснява New Europe.\r\n„Финансовата помощ ще бъде отпускана само при строги условия“, гласи предложението за провеждане на дебата.\r\nДепутатите от ХДС искат да направят така, че финансовата помощ за други страни-членки на еврозоната ще трябва да бъде одобрена от германския федерален парламент – Бундестага. Те също предупреждават срещу смелата инициатива на френско-германската ос, както пише изданието, тъй като тя би подкопала сближаването между страните-членки на Съюза и би довела до „свръхразпростиране“ на Блока.\r\nОсвен това, в предложението на Лейкерт фигурира точка, според която, ако Европа създаде еквивалент на МВФ, то той не трябва да е независима от Европейската комисия институция.\r\nNew Europe припомня, че младшия партньор в управляващата германска коалиция – Германската социалдемократическа партия (ГСДП), включително финансовия министър Олаф Шолц, искат да видят повечето от предложенията на Макрон реализирани.\r\n*** Президентът на САЩ Доналд Тръмп е подсигурил жизненоважна сделка с Русия, с която ще се позволява на американските авиопревозвачи да летят във въздушното пространство на Русия, пише британският всекидневник The Daily Express.\r\nАмериканската търговска група „Airlines for America” разкри, че Държавният департамент на САЩ ги е информирал за сделката.\r\nГрупата каза в изявление: „Получихме потвърждение от Държавния департамент, че разрешенията за прелитания са удължени за планирания сезон и превозвачите ще продължат да провеждат нормални полети през въздушното пространство на Русия.“\r\nОт Държавния департамент допълват, че е договорено 6-месечно удължение на сегашното споразумение.\r\nСпоразумението идва броени часове преди сегашното да изтече. Крайният срок беше 23:59 на 17 април.", "date": "2018.04.18", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2018/04/18/2512313/iskren-veselinov-obedineni-patrioti-evropeyskata-zasluga-na-tova-upravlenie-e-che-ne-pokaza-patriotizmat-kato-stigmirana-ideologiya.html", "text": "Европейската заслуга на това управление е, че не показа патриотизмът като стигмирана идеология. Това каза народният представител от ПГ на Обединени патриоти“ Искрен Веселинов в декларация от името на група за началото на новия политически сезон, предаде репортер на Агенция „Фокус“. Според Веселинов за беда на БСП и ДПС европредседателството върви блестящо. По думите му това се отнася повече за ДПС, тъй като те са смятали, че „Обединени патриоти“ делегитмират европейския курс на страната. „Нормално е в началото на новата парламентарна сесия да направим един анализ на изминалото и да кажем на къде продължаваме. За нас анализът показва, че миналия сезон беше успешен като за държавата, така и за парламента“, каза Веселинов. \"До голяма степен европейската заслуга на това управление е, че показа ,че патриотизмът не е една стигмирана идеология. Не е нещо, с което да се плашат системните партии с него, а е идеология, която пробива статуквото в Европа\", каза той.\r\nДеница КИТАНОВА", "date": "2018.04.18", "title": "Искрен Веселинов, „Обединени патриоти“: Европейската заслуга на това управление е, че не показа патриотизмът като стигмирана идеология"}
{"url": "http://www.focus-news.net/news/2018/04/18/2512316/mustafa-karadaya-dps-viziyata-za-upravlenie-tryabva-da-vklyuchva-i-tsel-na-reformite-tozi-podhod-iziskva-nov-tip-upravlenie-i-formula.html", "text": "Визията за управление трябва да включва и цел на реформите – този подход изисква нов тип управление и формула. Това каза председателят на ДПС Мустафа Карадайъ в декларация от името на група за началото на новия политически сезон, предаде репортер на Агенция „Фокус“. „Този подход изисква нов тип управление и нова формула. Реалностите днес налагат бързо отвръщане пред безпомощното предпазливо спотайване в очакване на следващия ден. Загърбване на илюзорната представа за нас и за другите, ускорено, просветено движение напред и нагоре. Само така можем да имаме общи цели и с общи усилия, необходимата доза кураж и политическа воля да ги постигаме“, заяви Карадайъ. Според него една година от началото на 44-тото НС и по средата на европредседателството българските граждани очакват справяне с бедността, реформи в образованието, здравеопазването, социалната и пенсионната политика. \"Българските граждани очакват висок жизнен стандарт и качество на живот. Искат работни места, сигурност и стабилност, гарантиране на правата и свободите и достойнството на всеки един човек\", каза Карадайъ. Той посочи, че това е дневният ред на ДПС. \"Призоваваме за консенсус за бързото решаване на проблемите на българските граждани и за мястото на България в регионален и световен план. ПГ на ДПС като национално отговорна партия ще продължи да подкрепя всяко добро решение в тази връзка\", заяви той. \r\nДеница КИТАНОВА", "date": "2018.04.18", "title": "Мустафа Карадайъ, ДПС: Визията за управление трябва да включва и цел на реформите – този подход изисква нов тип управление и формула"}
{"url": "http://www.focus-news.net/news/2018/04/18/2512318/varna-raboti-se-po-izgrazhdaneto-na-bul-levski-v-uchastaka-ot-ul-podvis-do-ul-devnya-v-grada.html", "text": "Варна трафикът е частично натоварен по основните булеварди „Цар Освободител“, „Вл. Варненчик“, „Сливница“, „Република“ и „Хр. Смирненски“, както и по крайезерния път, предаде репортер на Радио „Фокус“-Варна. Работи се по изграждането на бул. „Левски“ в участъка от ул. „Подвис“ до ул. „Девня“. Във връзка със строително-ремонтни работи и подмяна на подземна инфраструктура е преустановено движението на автомобили по бул. „Цар Освободител“  в отсечката от бул. „Приморски“ до бул. „Княз Борис I“, както и по бул. „Приморски” в обхвата от ул. „Ст. Стамболов” до бул. „Цар Освободител”.  С цел облекчаване на трафика за двупосочно движение е отворена ул. „Бачо Киро“. Във връзка с изпълнението на проекта за реконструкция и рехабилитация на канализационна мрежа в селищно образование „Ален мак“ за движение е затворена главната улица през КК „Ален Мак“, в участъка от хотел „Детелина“ до отбивката за ВСУ – кръстовище с ул.“Янко Славчев“. Временна организация на движение е въведена и във връзка с ремонтните дейности по реконструкция на ул. „Мара Тасева“ в кв. „Аспарухово“. Едното платно за движение по бул. „Народни будители“, в посока център-Аспарухово, от ул. „Чонгора“ до кръстовището с ул. „Мара Тасева“, ще остане затворено за преминаване на автомобили. Движението от и към центъра на Аспарухово ще се осъществява двупосочно в съседното платно. Улица. „Мара Тасева“ ще бъде затворена с пренасочване  на движението по бул. „Народни будители“, който ще бъде отворен след новостроящото се кръгово кръстовище.\r\nМарияна ВАЛЕНТИНОВА", "date": "2018.04.18", "title": "Варна: Работи се по изграждането на бул. „Левски“ в участъка от ул. „Подвис“ до ул. „Девня“ в града"}
{"url": "http://www.focus-news.net/news/2018/04/18/2512320/varna-remontni-deynosti-na-asfaltovata-nastilka-se-osashtestvyavat-po-chast-ot-patya-novi-pazar-varna.html", "text": "Нормално се осъществява движението по основните направления от Варна за София, Добрич и Бургас, предаде репортер на Радио „Фокус“-Варна. Пътните настилки са сухи. Времето е с разкъсана облачност, видимостта е добра. По данни на Агенция „Пътна инфраструктура“ по път І-2 Граница Румъния-Русе-Цар Калоян-Разград-Шумен-Девня-Варна на територията на област Варна по път Нови пазар- Варна от км 166+868 до км 167+536 движението се осъществява със забрана за изпреварване и ограничение на скоростта поради частични ремонти дейности на асфалтовата настилка. По път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция, край област Варна от Кранево – Варна при км 83+100  е ограничено движението на МПС над 10 т., трафикът се осъществява по  обходен маршрут: Кичево – Оброчище. По път Варна – Бургас от км 125+000 до км 165+000 поради монтаж на ограничителни системи движението се осъществява с повишено внимание в свободната лента, съобразно създадената организация. По третокласната пътна мрежа Старо Оряхово – Гроздьово се работи от км 23+403 до км 41+705 и от км 0+000 до км 17+377.\r\nМарияна ВАЛЕНТИНОВА", "date": "2018.04.18", "title": "Варна: Ремонтни дейности на асфалтовата настилка се осъществяват по част от пътя Нови пазар-Варна"}
{"url": "http://www.focus-news.net/news/2018/04/18/2512321/pregled-na-osnovnite-temi-vav-velikotarnovskiya-pechat.html", "text": "„Акционерите на МОБАЛ решават съдбата на Частната кардиология“, е заглавие от областния всекидневник „Янтра Днес”. Частната инвазивна кардиология във В. Търново трябва да освободи наетата част от сграда на МОБАЛ „Д-р Стефан Черкезов“ в старата база на областния стационар. Това е окончателното решение на ВАС, след водените няколко дела от двете страни. До този момент обаче, макар договорът за наем да е изтекъл преди години, двата етажа от бившия акушеро-гинекологичен комплекс, където е Частната кардиология, все още не са освободени.\r\n„Девет проекта си поделят 50 000 лв. по програма „Изкуство и  култура“, е друго заглавие от ежедневника. Девет проекта ще получат финансиране на обща стойност 50 000 лева от Община В. Търново по програма „Изкуство и култура“. Чрез нея всяка година местната власт насърчава автори, работещи в различни сфери. Инициативите са одобрени след заседание на разширената комисия, която оглавява зам.-кметът Ганчо Карабаджаков. Общи 14 разработки на различни сдружения са кандидатствали за средства от фонда т.г.\r\n„Министърът на туризма Николина Ангелкова открива Международната борса „Културен туризъм“, е заглавие от трета страница на ежедневника. „С лапароскоп от най-висок клас оперират пациенти в МОБАЛ“  четем на страница четири в изданието. На страница пет е в публикуван материал със заглавие: „Гибралтар – люлката на историята“.\r\nНа спортната страница на вестник „Янтра Днес“ четем: “Георги Давидов премина обучение на УЕФА“.\r\n„С последно поколение лапароскопска апаратура МОБАЛ вече е конкурентна на университетските болници“, е заглавие от първа страница на другия областен ежедневник - “Борба“.  Първа и Втора хирургия при МОБАЛ „Д-р Стефан Черкезов“ – В. Търново, вече разполагат с най-съвременната лапароскопска апаратура за оперативно лечение на пациентите. Техниката е на марка „Олимпус” и е закупена със 130 000 лв. собствени средства на болницата. Чрез нея вече се извършват безкръвни операции за отстраняване на жлъчен мехур, а амбицията на специалистите е в близко бъдеще методът да се прилага и при херния. Реализирането на тази цел ще превърне лечебното заведение в конкурентно на университетските болници, тъй като към момента само в тях се провежда лапароскопска херниопластика.\r\n„Арбанасчанка празнува 100 години, усмихва се, става рано и пийва ракийка за дълъг живот“, е друга тема от ежедневника. 100-годишен юбилей отбеляза арбанасчанката Донка Минчева. Леля Дора, както я наричат мнозина, събра в дома си близки и приятели, за да ги почерпи и всички заедно да се повеселят за здравето на най-възрастния жител в района. Независимо от достолепната си възраст Донка Попова не спира да се усмихва и е душата на всяка компания. „Нямам рецепта за дълголетие, не правя диети, нито спазвам режими. Ставам рано, пийвам винце и ракийка, смея се и гледам да не се ядосвам. Спокойствието е всичко“, разказа за „Борба“ самата тя.\r\n„Офроуд сафари по хълмовете на старата столица и Арбанаси ще прави 20-годишен търновец“, „След 28 г. чакане собственици на отчуждени паметници на културата най-накрая получават жилища“, „Търновец спечели приза „Най-добър млад техно диджей“ и  ‚‘Разследват мистериозен пожар на две коли на бивши полицаи в Павликени“, са други заглавия от страниците на всекидневника.", "date": "2018.04.18", "title": "Преглед на основните теми във великотърновския печат"}
{"url": "http://www.focus-news.net/news/2018/04/18/2512322/valentin-zlatev-bpga-zasega-nyama-prognozi-za-uvelichenie-na-tsenite-na-gorivata-prez-letniya-sezon.html", "text": "Засега няма прогнози за увеличение на цените на горивата през летния сезон. Следваме цените, които има на международните пазари на петрола. Това каза пред журналисти председателят на Българската петролна и газова асоциация Валентин Златев, предаде репортер на Агенция „Фокус“. „Има тенденция към леко покачване, но не мисля, че тя ще бъде значителна“, коментира той. В отговор на въпрос ударите в Сирия отразяват ли се на сектора Валентин Златев посочи: „Да се надяваме, че няма да има силно отражение. Естествено всяка една такава политическа нестабилност, особено в Близкия Изток дава отражение на международните пазари“. „Надявам се, че в случая здравият разум ще победи и Сирия няма да поднася повече изненади“, каза още той.\r\nБиляна ИВАНОВА", "date": "2018.04.18", "title": "Валентин Златев, БПГА: Засега няма прогнози за увеличение на цените на горивата през летния сезон"}
{"url": "http://www.focus-news.net/news/2018/04/18/2512323/pazardzhik-dvizhenieto-na-am-trakiya-pri-km-95-v-posoka-burgas-se-osashtestvyava-v-edna-lenta-poradi-remontni-deynost.html", "text": "Движението на АМ \"Тракия\" при км 95 в посока Бургас, се осъществява в една лента, поради ремонтни дейности. Това съобщиха от пресцентъра на Агенция \"Пътна инфраструктура\". Движението се осъществява в изпреварващата лента.", "date": "2018.04.18", "title": "Пазарджик: Движението на АМ \"Тракия\" при км 95 в посока Бургас, се осъществява в една лента, поради ремонтни дейност"}
{"url": "http://www.focus-news.net/news/2018/04/18/2512319/vidin-mokri-sa-patnite-nastilki-v-oblastta.html", "text": "Мокри са пътните настилки във Видинска област, превалява слаб дъжд, каза за Радио „Фокус“ – Видин дежурният служител в Областно пътно управление – Видин. Нормално проходими са пътища в областта , най-много автомобили се движат по път I-1 Монтана – Видин в посока за граничен пункт „Дунав мост 2“. Натоварено е движението в участъка Видин – Дунавци. Във Видин трафикът е интензивен на входно изходните артерии на града и по бул. „Панония“. В централната градска част пред някои от светофарите се образуват задръствания. Движението по път II-11 Дунавци – Лом се осъществява с повишено внимание и ограничение на скоростта поради ремонтни дейности по асфалтовата настилка. Движението се регулира със сигналисти.  Движението по път III-1411 с. Слана Бара – Видин е ограничено за автомобили над 5 т поради компрометирано експлоатационно състояние на мост.\r\nАнна ЛОЗАНОВА", "date": "2018.04.18", "title": "Видин: Мокри са пътните настилки в областта"}
{"url": "http://www.focus-news.net/news/2018/04/18/2512325/blagoevgrad-dva-pistoleta-sa-izzeti-pri-proverka-na-sergiya-na-pazara-v-grad-gotse-delchev.html", "text": "На 16 април 2018 г., от полицейски служители на Районно управление на МВР-Гоце Делчев, е извършена проверка на сергия на пазара в град Гоце Делчев, при която са намерени и иззети два пистолета, единият от които силно корозирал. Това съобщиха от ОДМВР-Благоевград. В хода на работата по случая е установено, че 66–годишният собственик на оръжията от с. Сатовча не притежава необходимите документи за притежание и съхранение. По случая е образувано досъдебно производство.", "date": "2018.04.18", "title": "Благоевград: Два пистолета са иззети при проверка на сергия на пазара в град Гоце Делчев"}
{"url": "http://www.focus-news.net/news/2018/04/18/2512317/burgas-tvorcheskite-zanimaniya-za-detsa-v-izdanieto-na-initsiativata-art-i-fakti-v-turisticheski-kompleks-akve-kalide-na-22-april-shte-badat-posveteni-na-mezhdunarodniya-den-na-zemyata.html", "text": "Творческите занимания за деца в изданието на инициативата Арт-И-Факти в туристически комплекс „Акве калиде в Бургас на 22 април ще бъдат посветени на Международния ден на Земята. Това съобщиха от пресцентъра на Община Бургас. В традиционните работилнички на открито от 11:00 до 13:00 часа в неделя децата ще могат да си измайсторят фигури от разноцветни рециклирани пластмаси и картички с легендарни герои от Акве Калиде.\r\nТаксата за децата за участие в Арт-И-Факти, включваща творчески занимания и посещение на музея, е 3 лв. за една работилничка и 4 лв. за двете работилнички.\r\nЗа повече информация и резервации: 0882 00 41 26; akvekalide@gotoburgas.com; http://www.aquae-calidae.com.", "date": "2018.04.18", "title": "Бургас: Творческите занимания за деца в изданието на инициативата Арт-И-Факти в туристически комплекс „Акве калиде на 22 април ще бъдат посветени на Международния ден на Земята"}
{"url": "http://www.focus-news.net/news/2018/04/18/2512328/montana-politsiyata-razsledva-palezh-na-tovaren-avtomobil-i-opit-za-zapalvane-na-patnicheski-mikrobus-v-lom.html", "text": "На 17 април2018 г. около 02,00 ч. е подаден сигнал на ЕЕН 112 за възникнал пожар в гр. Лом, в база на ломска фирма. Това съобщиха от ОДМВР-Монтана. В резултат на пожара напълно е изгорял товарен автомобил \"МАН\" със софийска регистрация, частично е изгорял валяк \"Катерпилар\" и е направен опит за запалване на пътнически микробус \"Форд Транзит\" със софийска регистрация. Всички МПС-та са собственост на фирмата. Местопроизшествието е посетено от дежурен екип на РСПБЗН и оперативно-следствена група на РУ Лом. Извършен е оглед и е образувано досъдебно производство по чл. 330, ал. 1 от НК. При огледа на местопроизшествието е установено, че в обекта е проникнато, след като е срязана оградната мрежа и втора ограда на частен имот, намиращи се от северната страна. Причините за пожара и размера на щетите са в процес на изясняване. Работата по изясняване на случая продължава в РУ Лом.", "date": "2018.04.18", "title": "Монтана: Полицията разследва палеж на товарен автомобил и опит за запалване на пътнически микробус в Лом"}
{"url": "http://www.focus-news.net/news/2018/04/18/2512314/zhelyo-boychev-bsp-e-za-100-zakupuvane-na-chez-ot-darzhavata-imame-signali-za-zloupotrebi-iskame-vsichki-regulatorni-proverki-za-chez.html", "text": "Ние имаме ясно заявена и последователна позиция - държавата да придобие 100% от ЧЕЗ. Това заяви зам.-председателят на ПГ на „БСП за България” и председател на Комисията за ЧЕЗ в Народното събрание (НС) Жельо Бойчев по Нова телевизия, съобщиха от пресцентъра на БСП. Той обясни, че Комисията е попитала КЕВР- какви са били заявените и признати инвестиции от ЧЕЗ, как и по какъв начин се удостоверява изпълнението на инвестициите и е поискала резултатите от всички регулаторни проверки. „В Комисията постъпиха много сигнали за завишаване на цени, за възлагане на поръчки на свързани дружества – по същество се злоупотребява с това, което се отчита като инвестиции”, обясни Бойчев.\r\n„Странно е, че останалите ЕРП-та са поискали увеличение на цената на тока в пъти по-ниско от това, което е поискала ЧЕЗ. Комисията попита Инерком за това увеличение. Те отрекоха да са участвали в изработването и подаването на такова предложение”- станало ясно също в Комисията, обясни председателят й.\r\n„Новият собственик на ЧЕЗ създава впечатление, че не може да си направи сметката- какво купува, какъв ще е паричният поток, не знае как ще си върне парите. Тази сделка не трябва да бъде осъществена”. Това заяви народният представител от „БСП за България” и член на комисията за ЧЕЗ в НС Таско Ерменков по БТВ. По думите му Инерком не са знаели за увеличението на цената на тока, нито имат представа от заложените инвестиции на ЧЕЗ.\r\nТаско Ерменков обясни, че е питал една от службите- дали имат информация за писмо от български банки, които да са дали подкрепа за тази сделка, а отговорът е бил, че нямали данни за такива писма. „Fibank пишат, че са издали такова писмо”, категоричен бе Таско Ерменков и обясни, че или става въпрос за филтриране на информацията, което означава, че може би някой, на високо ниво, стои зад сделката, или за несвършена работа. „Вчерашната среща създаде  впечатлението, че  един човек стои отпред, а зад него са други и изобщо не се знае какво ще се случи в бъдеще”, обобщи Таско Ерменков.\r\n„В сделката за ЧЕЗ има все повече и повече неясноти, с всеки въпрос, който ние задаваме, защото получаваме не отговори, а стигаме до нови въпроси. На въпрос- дали правителството е водило разговори за закупуване на ЧЕЗ, министър-председателят, с писмо, отговаря, че не са водени, а ЧЕЗ, с писмо, отговарят, че са водени”, каза още Ерменков.", "date": "2018.04.18", "title": "Жельо Бойчев: БСП е за 100% закупуване на ЧЕЗ от държавата, имаме сигнали за злоупотреби, искаме всички регулаторни проверки за ЧЕЗ"}
{"url": "http://www.focus-news.net/news/2018/04/18/2512326/republika-makedoniya-ramush-haradinay-zayavi-che-kosovo-nyama-vanshna-politika-i-sledva-tazi-na-sasht.html", "text": "Министър-председателят на Косово Рамуш Харадинай даде ексклузивно интервю за предаването „Кирилица“ на сръбската „Хепи ТВ“. Той говори за формирането на Общността на сръбските общини (ОСО), за войната, както и по много други теми, предава скопското електронно издание „Република“.\r\nВодещият на програмата зададе шеговит въпрос: „Как така навсякъде дрогата предизвиква зависимост, а само в Косово независимост?“\r\nХарадинай отговори: Тук няма дрога, има само царевица и боб. Тук дрога не расте“.\r\nВодещ: „Дори и в кабинета ли нямате?“\r\nХарадинай: „Не знам, отидете и вижте сами дали има. Тук се живее тежко. Искам да ви кажа нещо, когато сърбите работят в Швейцария, те живеят като швейцарецът. Но не и албанецът. Ние сме като малка общност. Всички пари всеки месец се изпращат на главата на семейството, а той ги разпределя. Не си харчи парите там, а купува някъде имот и къща, за да може след 50 години да каже ‚Ето какво съм спечелил‘“.\r\nКосовският премиер заяви, че Косово няма външна политика и „принадлежи на клуба, оглавяван от САЩ“.\r\n„Ние сме част от Европа и работим заедно с Брюксел и Берлин. Между другото, що се отнася до външната политика, ние сме част от водещите държави, предвождани от Америка. Не е проблем за нас да си го признаем, ние нямаме време да се занимаваме със световните проблеми“, обясни Харадинай.\r\nОсвен това, той посочи, че е бил част от тези в Косово, които подкрепят Брюкселския договор, но твърди, че ОСО може да бъде формирана само въз основа на косовската конституция. Първо, казва министър-председателят, трябва да се разбере „за какъв вид на ОСО става дума, а не само кога ще бъде формиран“.\r\nИзявлението, че сърбите се страхуват, че ОСО ще бъде формирана така, че да е под цялостния контрол на Прищина, Харадинай коментира така:\r\n„Не трябва да се нарича страх, Косово съществува и изворът на нашето съществуване е Конституцията, всички те работят тук“.\r\nТой заяви също така, че ако Сърбия не признава Косово, има две позиции, или, „както виждаме, две истини“. „Реалността е, че Косово съществува“, категоричен е косовският премиер.\r\nПревод и редакция:", "date": "2018.04.18", "title": "„Република“ (Македония): Рамуш Харадинай заяви, че Косово няма външна политика и следва тази на САЩ"}
{"url": "http://www.focus-news.net/news/2018/04/18/2512332/dobrich-nch-saglasie-1890-i-chitalishten-teatar-prof-gocho-gochev-predstavyat-premiera-na-spektakala-samo-za-mazhe-v-kavarna.html", "text": "НЧ “Съгласие - 1890“ и Читалищен театър „Проф. Гочо Гочев\" представят премиера на спектакъла \"Само за мъже\" (сезон 2018) в Каварна, от 18.30 часа на 25 април. Това съобщиха от пресцентъра на Община Каварна . Постановката е на Злати Златев. Участват Мариана Будева, Христо Харизанов, Божидар Божидаров, Славена Ставрева, Валя Гавраилова, Станислав Ставрев, Йорданка Русинова, Величка Стойкова, Николай Ялнъзов, Димитър Димов, Мария Илиева, Захари Колев.", "date": "2018.04.18", "title": "Добрич: НЧ “Съгласие - 1890“ и Читалищен театър „Проф. Гочо Гочев\" представят премиера на спектакъла \"Само за мъже\" в Каварна"}
{"url": "http://www.focus-news.net/news/2018/04/18/2512333/yeni-safak-turtsiya-othvarlya-obvineniyata-sreshtu-neya-v-doklad-na-es.html", "text": "Министерството на външните работи на Турция разкритикува доклада на Европейската комисия за преговорите за присъединяване на Анкара към Европейския съюз, като посочва, че определени генерални твърдения, обвинения и коментари срещу страната са „неприемливи“, пише електронното издание на турския ежедневник Yeni Safak.\r\n„За съжаление, ЕК показа отново, че не иска да разбере трудностите на периода, през който преминаваме“, гласи заявлението на турското външно министерство относно Доклада за Турция 2018-а и обновената доклада за Стратегията за разширяване.\r\nТам се добавя още, че Комисията не успява да е обективна и балансирана, независимо от това, че Турция „е дала обяснения по тези въпроси многократно, подкрепяйки ги с документация“.\r\nВ доклада, ЕК хвали турската миграционна политика, пише Yeni Safak, икономическия й растеж и засиленото регионално сътрудничество, но също твърди, че „има сериозно отстъпление във върховенството на закона, фундаменталните свободи и свободата на изразяване“.\r\nМинистерството отвръща, че „Турция се сражава едновременно с няколко терористични организации, а именно – Работническата партия на Кюрдистан (ПКК), „Ислямска държава“ и ФЕТО (Терористичната организация на Фетулах Гюлен). В този смисъл, ние смятаме, че споменаване в доклада на заплахата от ФЕТО, която подло атакува нашата държава, нашия парламент и нашия народ, е критичен недостатък“.\r\nВ съобщението също се възхвалява продължаващата военна операция „Маслинова клонка“ като „контра-терористична операция, целяща да елиминира терористичната заплаха срещу Турция на основата на правото на самозащита“.\r\nПревод и редакция:", "date": "2018.04.18", "title": "Yeni Safak: Турция отхвърля обвиненията срещу нея в доклад на ЕС"}
{"url": "http://www.focus-news.net/news/2018/04/18/2512334/pernik-spryano-e-elektrozahranvaneto-na-chast-ot-kvartal-tsarkva-sled-pozhar-v-trafopost.html", "text": "След възникнал пожар късно снощи е спряно електрозахранването на част от квартал „Църква”. Това съобщиха от пресцентъра на Областна администрация Перник. Актуална информация за засегнатия район и времето за отстраняване на аварията са докладвани на областния управител Ирена Соколова и дежурния по Областния съвет по сигурност от ЧЕЗ. Пожарът е избухнал в трафопост, намиращ се в сградата на кметство „Църква”. \r\nЗаради аварията е прекъснато електрозахранването на улиците – „Крум Начев”, „Димитър Рибарски”, „Вулкан”, „Баба Тонка”, „Атанас Накев”, „Кирил Тупанков”, Явор”, „Никифор Панкев” и района около кметството.\r\nАварийни екипи на енергоразпределителното дружество работят за отстраняване на повредата. Работата ще продължи до пълното възстановяване на захранването. Очаква се това да стане до края на деня.\r\nВ резултат на пожара са изгорели всички кабели и цялото налично оборудване в трафопоста. Причините все още се разследват. Най-вероятно е предизвикан от външна намеса, а не от техническа неизправност.", "date": "2018.04.18", "title": "Перник: Спряно е електрозахранването на част от квартал „Църква” след пожар в трафопост"}
{"url": "http://www.focus-news.net/news/2018/04/18/2512335/gazeta-express-ramush-haradinay-e-na-poseshtenie-v-makedoniya.html", "text": "Премиерът на Косово Рамуш Харадинай пристигна в Скопие в сряда, където ще проведе срещи с колегата си Зоран Заев и други представители на македонския политически връх, пише базираното в Прищина албанско електронно издание Gazeta Express.\r\nХарадинай пристигна в Македония, за да присъства на първата в историята Западнобалканска дигитална среща на върха, която ще се проведе на 18 и 19 април в Скопие. На мероприятието ще присъстват също Върховният представител на Европейския съюз по въпросите на външните работи и политиката на сигурност Федерика Могерини и Европейският комисар по разширяването и политиката на добросъседство Йоханес Хан.\r\nГоворител на косовския премиер потвърди пред TV Klan Kosova, че Харадинай трябва да се срещне също и с Могерини и Хан. Срещата на върха ще събере представители на различни правителства, предприемачи, регионални организации, Ай Ти специалисти и други, с цел обмен на идеи и създаване на дигитална платформа.\r\nПревод и редакция:", "date": "2018.04.18", "title": "Gazeta Express: Рамуш Харадинай е на посещение в Македония"}
{"url": "http://www.focus-news.net/news/2018/04/18/2512336/srebra-kaseva-obshtina-kazanlak-kopie-na-trakiyski-boen-korab-shte-razhozhda-turisti-v-yazovir-koprinka.html", "text": "Копие на тракийски птицеглав боен кораб ще разхожда туристи в язовир „Копринка“, каза в сутрешния блок „Добро утро, България“ на Радио „Фокус“ Сребра Касева, началник на кабинета на кмета на Казанлък Галина Стоянова. Тя каза още, че идеята е този атракцион да въвежда хората в атмосферата на древната цивилизация по нашите земи. „Ние сме включени вече в индикативната листа на ЮНЕСКО с осем тракийски гробници. Това е и последната стъпка при внасяне на документите и така ние ще можем да се похвали с един голям ансамбъл от гробници, които ще бъдат вписани в списъка на световното наследство. Община Казанлък полага грижи всички гробници да бъдат добре съхранени, да са с много добри пространства около себе си. Така, освен интересни за туристите, ще бъдат и лесно достъпни“, обясни тя. \r\nСребра Касева допълни, че е получена покана от министъра на културата Боил Банов и зам. министъра Амелия Гешева Казанлък да представи тракийските гробници на 15 ти май на заседание на ЕК на тема опазването на културното наследство в Париж, което е още едно доказателство, че Общината полага изключителни грижи за културното наследство и опазване на паметта на предците.", "date": "2018.04.18", "title": "Сребра Касева, Община Казанлък: Копие на тракийски боен кораб ще разхожда туристи в язовир „Копринка“"}
{"url": "http://www.focus-news.net/news/2018/04/18/2512338/arh-pavel-popov-pritesnyava-me-che-izmeneniyata-na-zakona-za-ustroystvo-i-zastroyavane-na-stolichna-obshtina-sa-indulgentsiya.html", "text": "Притеснява ме, че измененията на Закона за устройство и застрояване на Столична община са индулгенция. Това каза на пресконференция арх. Павел Попов – преподавател в УАСГ, предаде репортер на Агенция „Фокус“. „Отдавна по света в страните с демокрация няма небостъргачи. Сега очевидно има недоволства, че е арестувана районна кметица. Всеки град трябва да има общ план, който да стъпи на закон. Беше редно властта да поръча няколко проектозакона, а не един единствен. Корупцията ще съществува винаги, докато не бъде законово ограничена. Новият закон не решава въпроса с корупцията, защото не позволява СОС или друг съвет, или народните избраници да бъдат облагодетелствани от едно или друго решение. Задачата на демократично ориентирането население е да избира, да иска референдум. Според този закон с ПУП може да се иска изменение. Притеснява ме, че новият закон и всичките му изменения е индулгенция“, коментира той. \r\nЛюба АЛЕКСИЕВА", "date": "2018.04.18", "title": "Арх. Павел Попов: Притеснява ме, че измененията на Закона за устройство и застрояване на Столична община са индулгенция"}
{"url": "http://www.focus-news.net/news/2018/04/18/2512339/mvr-nad-56-kg-kontrabanden-tyutyun-i-blizo-tri-masterboksa-tsigari-bez-banderol-sa-izzeti-pri-politseyski-operatsii-provedeni-ot-nyakolko-oblastni-direktsii.html", "text": "Над 56 кг контрабанден тютюн и близо три мастербокса цигари без бандерол са иззети при полицейски операции, проведени от няколко областни дирекции . Това съобщиха от пресцентъра на МВР. Специализираните полицейски действия са реализирани вчера на териториите на ОДМВР-Сливен, Видин, Враца, Хасково, Пловдив и Габрово. В рамките на предприетите специализирани операции по противодействие на незаконното разпространяване на акцизни стоки, в Сливен са иззети 50 килограма небрандиран тютюн. Незаконната стока е открита при акция по противодействие на незаконната търговия с тютюневи изделия. В областния град униформените спрели лек автомобил, управляван от 53-годишния Д.Д. от Сливен. При последвалите процесуално-следствени действия, в багажника и купето на автомобила са намерени и иззети чанти и чували, съдържащи 50 кг ситно нарязан тютюн за пушене, без акцизен бандерол. За случая е уведомена Районна прокуратура-Сливен. Образувано е бързо производство.  \r\nПри проверки за пресичане на разпространение на дребно на нередовна акцизна стока, служителите на реда в Кула, ОДМВР-Видин, иззели от жител на Коста Перчово пакет с 200 г ситно нарязан тютюн, а 120 къса цигари открили в кабината на товарен автомобил, проверен в района на село Срацимир. Изоставен пакет с около 400 грама тютюн са намерени при обход в общинския пазар в областния град, а 300 къса цигари униформените иззели от видинчанин, проверен в к-с „Гео Милев”. \r\nНа територията на Враца, при проверка в частен дом в с. Хайредин, полицейски служители от местното районно управление намерили и иззели 4 пакета ситно нарязан тютюн, без български акцизен бандерол. Също вчера е извършено претърсване и  в частен дом в Оряхово, откъдето са  иззети 53 пакета, съдържащи ситно нарязана суха листна маса, без  български акцизен бандерол. Общото количество на откритата нелегална стока е към 4 кг. Съставен е акт по Закона за акцизите и данъчните складове. \r\nОбщо 20 200 къса цигари и 1.6 кг тютюн без бандерол са конфискували и полицаи от управленията в Хасково и Свиленград. По-голямото количество безакцизни папироси /20 000 къса/ са открити от  свиленградските икономически полицаи, които  спрели за проверка на улица „С. Дочков“ в града товарен автомобил, шофиран от 43-годишен мъж. Кутиите са намерени в багажното отделение на колата, а водачът и пътуващият с него 64-годишен, са задържани за срок до 24 часа по образуваното бързо производство. Останалите 200 къса и 1,6 кг нарязан тютюн са намерени от униформените полицаи в заведение в с. Стойково.  Тютюневите изделия са иззети с протоколи от собствениците им, съставени са актове по ЗАДС. \r\nКъм 13.20 часа вчера, в Дряново, служители на сектор „Противодействие на икономическата престъпност“ и митнически инспектори спрели за проверка лек автомобил, в който пътувал 58-годишен мъж от Габрово. В багажното отделение на автомобила те открили  20 000 /два мастербокса/ къса цигари без акцизен бандерол, от една марка. Тютюневите изделия са иззети,  а срещу мъжа е започнато досъдебно производство за извършено престъпление по чл. 234, ал. 1 от НК. \r\n Със значително количество безакцизни цигари бил заловен и 25-годишен пловдивчанин. Около 19.30 часа вчера, на ул. „Възход“ в областния град, екип на Шесто РУ спрял лек автомобил „Опел“, управляван от криминално проявения и осъждан мъж. При последвало претърсване в багажника на колата били открити 14000 къса папироси от различни марки, без български бандерол. Спрямо извършителя е взета 24-часова мярка за неотклонение, образувано е бързо производство по чл. 234, ал.1 от НК.", "date": "2018.04.18", "title": "МВР: Над 56 кг контрабанден тютюн и близо три мастербокса цигари без бандерол са иззети при полицейски операции, проведени от няколко областни дирекции"}
{"url": "http://www.focus-news.net/news/2018/04/18/2512304/ministar-temenuzhka-petkova-po-vsyaka-veroyatnost-shte-se-varvi-kam-finalizirane-na-sdelkata-za-chez-ako-kandidatat-za-kupuvach-osiguri-finansirane.html", "text": "Ако компанията, кандидат за купувач на активите на ЧЕЗ, успее да осигури необходимото финансиране по всяка вероятност ще се върви към финализиране на сделката. Това каза пред журналисти министърът на енергетиката Теменужка Петкова след откриването на конференцията „Стратегия на рафиниращата индустрия до 2050 г.: преход за течни горива и възможности за сектора“, предаде репортер на Агенция „Фокус“. „За да се случи подобна сделка трябва да е налице съответното финансиране. Това е ангажимент на компанията, която е кандидат за купувач на този етап“, посочи тя. „Вчера имаше поредно заседание на анкетната комисия, свързана със всички факти и обстоятелства по отношение на сделката за ЧЕЗ. Бях поканена и присъствах. Там бяха и представители на синдикатите, които искаха да чуят отговорите на потенциалния купувач, кандидат за купувач на компанията на този етап, тъй като там работят над 3 хил. човека“, припомни Теменужка Петкова.\r\nБиляна ИВАНОВА", "date": "2018.04.18", "title": "Министър Teменужка Петкова: По всяка вероятност ще се върви към финализиране на сделката за ЧЕЗ, ако кандидатът за купувач осигури финансиране"}
{"url": "http://www.focus-news.net/news/2018/04/18/2512341/premierat-boyko-borisov-vsichki-ministri-da-proveryat-sluzhitelite-si-dali-sa-si-platili-globite-kam-kat.html", "text": "Всички министри да проверят служителите си дали са си платили глобите към КАТ. Това каза премиерът Бойко Борисов в началото на правителственото заседание относно критиките на президента Румен Радев, че процедурите са непрозрачни и има корупция в тях, предаде репортер на Агенция „Фокус“.  „Всички министри да проверят агенциите си, самите си служители, имате тази възможност, служители, не само шофьори, които имате , а служители – платили ли са си глобите по КАТ“, поръча Борисов на членовете на кабинета. „Направихме една проверка с Радев (бел. ред. Валентин Радев) в Дирекция на Полицията – Национална полиция  и се оказа, че има по трима, четирима души с актове, които не са си ги платили. Направете необходимото. Човек, който нарушава Закона за движение по пътищата има по няколко акта – не знам така дали е  и много добър служител. За следващата сряда искам да знам по колко акта съответно в министерствата, агенциите – имате. Румяна (бел. ред. Румяна Бъчварова) да види и областните управители. Областните управители същото да видят и в областните дирекции“, каза още премиерът.\r\nПремиерът Борисов коментира и репортаж, излъчен по една от националните телевизии за майка на дете с увреждане, която в знак на протест срещу системата напуска България.  „Социалният министър го няма – искам да видите какъв е случаят с тази жена с това дете, което сутринта гледах по телевизията. Кой е тоя ненормален администратор, който може да кара тези хора да ходят непрекъснато напред – назад, това, ако е истина, този не само трябва да се уволни, а просто всичко там трябва да се изчисти.Ревах да ги гледам“, заяви Борисов. „Това просто не може да ми го побере акъла. Лично министърът да се занимае, кой е този администратор, така ли е, ако е така – не знам какво трябва да направи. Малко човечност няма ли“, каза още Борисов.", "date": "2018.04.18", "title": "Премиерът Бойко Борисов: Всички министри да проверят служителите си дали са си платили глобите към КАТ"}
{"url": "http://www.focus-news.net/news/2018/04/18/2512342/burgas-v-svetovniya-den-na-knigata-i-avtorskoto-pravo-shte-bade-organizirano-chetene-na-tekstove-ot-romana-az-oshte-broya-dnite-v-avtobusi-ot-gradskiya-transport.html", "text": "На 23 април отбелязваме Световния ден на книгата и авторското право. По този повод Читалище \"Изгрев 1909\" ще представи романа \"Аз още броя дните\", победител в конкурса \"Ръкописът\" на  БНТ 1, в рамките на шестото издание на инициативата \"Четем заедно една книга\". Това съобщиха от пресцентъра на Община Бургас. Над 2000 жители на Бургас, пътуващи на тази дата в автобусите по линии  Б1, Б2, 11 и 12, ще получат от доброволци брошура с текстове от романа на Георги Бърдаров. Отбелязването ще завърши в зала \"Георги Баев\" на КЦ \"Морско казино\", където от 18.30 часа авторът ще бъде представен от своя колега Радко Пенев.\r\nИдеята в един ден един град да чете една книга датира от 1998 година. За първи път тя се реализира в Сиатъл, САЩ. Моделът \"One city, one Book\" е познат още в Германия, Англия и Ирландия.\r\nПрез 2013 година народно читалище \"Изгрев 1909\" - Бургас за първи път приложи тази добра практика и представи младия писател Явор Веселинов, последван от носителката на престижни български награди за литература Керана Ангелова, Радослав Гизгинджиев с трилогията РАЙ, бургаския фантаст Янчо Чолаков и автора на \"Ритуалът\" Радко Пенев.\r\nСъбитието се реализира с подкрепата на Община Бургас, \"Бургасбус\" ЕООД  и книжарница \"Ciela Books\".", "date": "2018.04.18", "title": "Бургас: В Световния ден на книгата и авторското право ще бъде организирано четене на текстове от романа \"Аз още броя дните\" в автобуси от градския транспорт"}
{"url": "http://www.focus-news.net/news/2018/04/18/2512329/ramadan-atalay-dps-ako-sme-printsipni-shte-vi-pomolya-da-ne-udalzhavame-poveche-denyostta-na-vremennata-komisiya-za-chez.html", "text": "Ако сме принципни, ще ви помоля да не удължаваме повече дейността на Временната комисия за ЧЕЗ. Това каза народният представител и член на Временната анкетна комисия за ЧЕЗ Рамадан Аталай по време на дебатите по проекторешението за удължаване на срока на работа на Комисията за ЧЕЗ, предаде репортер на Агенция „Фокус“. „Ще поздравя председателя на Комисията г-н Жельо Бойчев, че на него му беше връчено като председател Комисия с предмет и дейност, която абсолютно не съответства на което и да е Народно събрание. Народните представители нямаме никаква законова форма да се занимаваме нито с фалирането и продажбата на едно частно дружество, нито с приватизационния и следприватизационния процес“, заяви Аталай.\r\nДеница КИТАНОВА", "date": "2018.04.18", "title": "Рамадан Аталай, ДПС: Ако сме принципни, ще ви помоля да не  удължаваме повече денйостта на Временната комисия за ЧЕЗ"}
{"url": "http://www.focus-news.net/news/2018/04/18/2512340/tass-opozitsiyata-paralizira-tsentralnite-ulitsi-na-erevan.html", "text": "Опозиционни активисти в сряда отново блокираха редица централни улици в арменската столица Ереван. Както съобщава кореспондентът на ТАСС от мястото на събитието, протестиращите са блокирали всички подстъпи към площад Франция и са започнали да строят заграждения.\r\n„Нашите протести продължават. Ще успеем да сменим властта в страната. Вчера провокатори устроиха погром на булевард Маштоц. Официално заявявам, че тези хора не са наши привърженици“, заяви пред журналистите на площад Франция лидерът на опозиционната партия „Граждански договор“ и депутат в местния парламент Никол Пашинян.\r\nТАСС уточнява, че група младежи с медицински маски на лицата, във вторник през нощта са устроили погром в центъра на Ереван. Те са сбили с полицията, громили са витрини на магазините, чупили са светофари и пътни знаци. Полицията провежда следствие.Агенция „Фокус“ припомня:\r\nНа 13 април радикалната опозиция в Армения започна масови протестни акции срещу кандидатурата на бившия президент на страната Серж Саргсян за поста министър-председател на Армения. Независимо от демонстрациите, на 17 април Саргсян беше избран от арменския парламент за глава на правителството. Лидерът на опозицията и депутат в парламента Никол Пашинян обяви във вторник, че започва „кадифена революция“.\r\nПревод и редакция:", "date": "2018.04.18", "title": "ТАСС: Опозицията парализира централните улици на Ереван"}
{"url": "http://www.focus-news.net/news/2018/04/18/2512331/sofiya-desetina-grazhdani-protestirat-v-podkrepa-na-kmeta-na-rayon-mladost-desislava-ivancheva-pred-sadebnata-palata.html", "text": "Десетина граждани протестират в подкрепа на кмета на район „Младост“ Десислава Иванчева пред Съдебната палата, предаде репортер на Агенция „Фокус“. Протестиращите носят лозунги: „Лъжци, ние сме Деси и Биляна“ и „Държава и мафия заедно срещу Иванчева и Младост“. Кметът Десислава Иванчева беше арестувана вчера, след акция продължила близо 10 часа. Автомобилът й беше обискиран, а в него разследващите откриха банкноти. Очаква се в Съдебната палата Специализираната прокуратура да даде подробности за ареста на кмета.\r\nБиляна ИВАНОВА", "date": "2018.04.18", "title": "София: Десетина граждани протестират в подкрепа на кмета на район „Младост“ Десислава Иванчева пред Съдебната палата"}
{"url": "http://www.focus-news.net/news/2018/04/18/2512343/kardzhali-nezakonno-orazhie-e-izzeto-ot-doma-na-63-godishen-mazh-ot-grada.html", "text": "Досъдебно производство за незаконно притежаване на оръжие е образувано в Районно управление на МВР-Кърджали. Това съобщиха от ОДМВР-Кърджали. При извършено претърсване в жилището на 63-годишен мъж от Кърджали полицаите открили пистолет и 7 броя боеприпаси, които са иззети. Работата по случая продължава разследващ полицай.", "date": "2018.04.18", "title": "Кърджали: Незаконно оръжие е иззето от дома на 63-годишен мъж от града"}
{"url": "http://www.focus-news.net/news/2018/04/18/2512346/burgas-vremenna-organizatsiya-na-dvizhenieto-se-vavezhda-po-dve-ot-glavnite-patni-arterii-na-grada-na-21-april-zaradi-sastezanie-po-koloezdene.html", "text": "Временна организация на движението се въвежда по две от главните пътни артерии на Бургас в събота, 21 април. Това съобщиха от пресцентъра на Община Бургас.\r\nОт 12:00 до 17:00 часа ще бъдат затворени бул. \"Демокрация\" - в участъка от ул. \"Цар Симеон\" до ул. \"Кирил и Методий\", и ул. \"24-ти пехотен черноморски полк\" - в участъка от ул. \"Адам Мицкевич\" до бул. \"Демокрация\".\r\nПричината за въвеждане на ограничението е провеждането на състезанието по колоездене \"Купа Бургас и Колокритериум  \"Морска градина\".\r\nЗаради ограничението ще има промени в маршрутите на движение на някои автобуси по линиите на градския и междуселищния транспорт. В интервала от 12:00 до 17:00 ч., автобусите по линии 11, 12, 15, Б11, Б12, тролей Т2, както и междуселищните по направления Поморие, Несебър и Сл. бряг, ще ползват обходно трасе както следва:\r\n- От ул. \"Булаир\":  - ул. \"Цар Симеон I\" - бул. \"Демокрация\";\r\n- От бул. \"Демокрация\": ул. \"Ген.Гурко\" - ул. \"Булаир\".\r\nЗа посочения период спирка \"Ген. Гурко\" в посока към жп гарата няма да бъде обслужвана.\r\nЩе бъде обособена временна спирка на ул. \"Гурко\" в района  на ДКЦ ІІ.", "date": "2018.04.18", "title": "Бургас: Временна организация на движението се въвежда по две от главните пътни артерии на града на 21 април заради състезание по колоездене"}
{"url": "http://www.focus-news.net/news/2018/04/18/2512347/protothema-turski-samoleti-sa-zasekli-helikoptera-na-aleksis-tsipras.html", "text": "По време на завръщането на гръцкия премиер Алексис Ципрас от остров Ро до Родос, два турски изтребителя са прелетели  на около 6-7 километра от хеликоптера му, докато от турската командна кула са поискали от пилота да напусне, както те са казали, турското въздушно пространство. Той е игнорирал командата и е информирал министър-председателя и началника на Генералния щаб, които са били на борда, пише електронното издание на гръцкия вестник Protothema.\r\nХеликптерът Chinook не е променил курса си, пише изданието и пилотите не са отговорили на турската провокация. Но малко по-късно турските ВВС са подновили провокативното си поведение с двойка F-16, вдигнати от военновъздушната база Даламан, които постоянно са пробвали да навлизат в гръцкото въздушно пространство.\r\nГръцките ВВС са отговорили като са изпратили двойка свои изтребители, които да засекат турските F-16. Нарушението на гръцкото въздушно пространство се е случило, докато хеликоптерът Chinook, с премиера Ципрас на борда си, е летял от остров Ро до остров Родос.Агенция „Фокус“ припомня:\r\nПревод и редакция:", "date": "2018.04.18", "title": "Protothema: Турски самолети са засекли хеликоптера на Алексис Ципрас"}
{"url": "http://www.focus-news.net/news/2018/04/18/2512349/dobrich-finalniyat-etap-na-v-natsionalen-pregled-na-folklornite-ansambli-zapochva-na-21-april.html", "text": "В съботния ден, 21 април 2018 г., в 09.45 ч. започва финалният етап на V Национален преглед на фолклорните ансамбли на CIOFF® България. Това съобщиха от пресцентъра на Община град Добрич.\r\nЕдна от основните цели на Националната Секция на CIOFF® България (Международен Съвет на организаторите на фестивали за фолклор и традиционни изкуства - Асоцииран член на ЮНЕСКО) е да съхранява духовното и културно наследство чрез музика, песен и танц, както и да подкрепя дейностите на своите членове, работещи в сферата на фолклора, танцовата самодейност и нематериалното културно наследство.\r\nНа този втори етап през 2018 г. ще бъдат определени носителите на званието „Представителен Фолклорен Ансамбъл на CIOFF® България”, които ще имат правото да участват в Международни Фолклорни Фестивали по света, организирани от CIOFF®. Информация за резултатите от Финалния втори етап ще бъдат дадени по време на 19-та национална среща на CIOFF® през февруари-март 2019 г. Нашите ансамбли и индивидуални изпълнители се представиха достойно на миналогодишния Първи етап. Списък на всички класирани участници от Първия етап през 2017 г. можете да видите тук:\r\nhttp://www.cioff-bulgaria.com/.\r\nОбщина град Добрич и ДТ „Йордан Йовков“ са едни от домакините за провеждането на този заключителен етап.\r\n„Нека подкрепим с присъствието си и да се насладим на изпълненията на нашите участници в събота, 21 април, от 09.45 ч. в ДТ „Йордан Йовков“, призовават от Общината. Входът е свободен.", "date": "2018.04.18", "title": "Добрич: Финалният етап  на V Национален преглед на фолклорните ансамбли започва на 21 април"}
{"url": "http://www.focus-news.net/news/2018/04/18/2512337/premierat-boyko-borisov-ministrite-da-iskat-sreshta-s-prezidenta-i-da-mu-predstavyat-rabotata-po-obshtestvenite-porachki.html", "text": "Министрите да искат среща с президента и да му представят работата по обществените поръчки. Това каза премиерът Бойко Борисов в началото на правителственото заседание относно критиките на президента Румен Радев, че процедурите са непрозрачни и има корупция в тях, предаде репортер на Агенция „Фокус“.  „Няма да се спирам в подробности и детайли на изказването на президента Радев, но всички министри, които провеждат обществени поръчки, така или иначе – поискайте среща с него и всеки един да представи това, което прави. И ако има данни за злоупотреби да ги дадат на прокурорите- да ги вкарат в затвора“, заяви премиерът. „Защото ние започнахме санирането с една единствена цел. В следващите 5-10 , 15 години цели жилищни комплекси ще излезнат напрактика от употреба ще станат опасни и ДНСК трябва да ги затвори. В Хайредин преливник се развалил – дойде кмета и вика държавата да помогне. Представете си  след 10 или 15 години , когато хиляди хора трябва да бъдат извадени от жилищните панелни блокове, и тъй като пък там неговата партия навремето, когато е строила е направила така, че не се знае на кой е земята. Тези хора трябва да бъдат изведени на сила от домовете им“, каза още той. „Аз обществени поръчки не правя, правят ги кметовете“, заяви Борисов и допълни, че ако има злоупотреби да отиват в затвора. \r\nОтносно проблеми, възникнали с първите санирани блокове, като малки течове, Борисов поясни: „„Не може за една бълха да горим целия юрган”.  „Не искам да влизам в неговите войни, имаме доста по-важна работа. Нанков, Димов, Караниколов, Вълчев, всички по един отивате при президента и му казвате: това правим, това са обществените поръчки, за коя имате претенции, че е на тъмно, на светло, искаме прожектор да я осветим и да е ясно какво се прави“, каза още Бойко Борисов.\r\n„Каракачанов може да говори много за обществените поръчки по време на служебното правителство. Смениха се хора, ако се бяха похарчили 4-5 милиарда, аз не знам как с Валери да вдигнем пенсиите, как щяхме да даваме бонуси за пенсионерите за Великден и за Коледа, как щяхме да вдигнем на военните над 100 млн. заплатите, как щяхме да вдигнем на МВР над 150 милиона заплатите, как щяхме да увеличим двойно учителските заплати, как щяхме да дадем на БАН 15 млн. лв. отгоре, на университета 10 млн. отгоре, 680 млн. лв. за училищна инфраструктура. До тук ще се ограничим – надявам се и той да се ограничи до тук\", заяви премиерът.", "date": "2018.04.18", "title": "Премиерът Бойко Борисов: Министрите да искат среща с президента и да му представят работата по обществените поръчки"}
{"url": "http://www.focus-news.net/news/2018/04/18/2512350/prokuror-ivan-geshev-20-dni-chakahme-desislava-ivancheva-da-poluchi-sumata-ot-70-hil-evro-organizatsiyata-ni-vklyuchva-nad-100-choveka.html", "text": "Чакаме от 20 дни сумата от изнудването да се получи. Голяма част от нас не са се прибирали в домовете си. Организацията включва над 100 човека. Това каза на брифинг в Съдебната палата ръководителят на Специализираната прокуратура Иван Гешев за ареста на кмета на район „Младост“ Десислава Иванчева, предаде репортер на Агенция „Фокус“. „Всичко, което видяхте вчера - беше определена среща между кметицата, зам.-кмета, посредник, който е бивш кмет и лицето, което е изнудвано“, посочи той. „Кметът определи къде ще бъде срещата, в центъра на София“, уточни Иван Гешев. „Изнудваното лице предаде сумата на посредника в едно кафе в близост. Той се свърза с кметицата и зам.-кметицата, отиде при тях, седнаха, пиха кафе 2 часа, взеха си парите. Той си взе 14 хил. евро от тези 70 хил., което е неговата част, въпреки, че беше заявил, че няма да вземе пари от кметицата“, коментира прокурорът. „Не ние сме преценили откъде ще мине кметицата, това си е неин избор. В момента, когато успяхме да я настигнем, наблизо вече чакаха следователи, химик, физик, фотограф“, поясни прокурорът. „След като беше спряна, посредникът беше задържан в градинката на Кристал“, посочи Иван Гешев и допълни, че в него са намерени 14 хил. евро, които са описани по номера.\r\nБиляна ИВАНОВА", "date": "2018.04.18", "title": "Прокурор Иван Гешев: 20 дни чакахме Десислава Иванчева да получи сумата от 70 хил. евро, организацията ни включва над 100 човека"}
{"url": "http://www.focus-news.net/news/2018/04/18/2512352/pregled-na-osnovnite-temi-na-varnenskiya-pechat.html", "text": "„Повече направления има за профилактика на жените от 30 до 40 години“. Това е  водещо заглавие в днешния брой на варненският вестник „Черно море“. Чувствително увеличение на направленията за консултации със специалист и за изследвания през т.г. няма да има. „Хенри IV“ на ДТ „Стоян Бъчваров“ е част от основната селекция на фестивала “Варненско лято”, това ни информира изданието на стр.4. И през тази година постановка на Драматичен театър „Стоян Бъчваров“ е част от основната селекция на международния фестивал „Варненско лято“. Това е „Хенри IV“  на режисьорката Лилия Абаджиева. „Тенденция: Българките раждат все повече без брак“, четем на стр.5. България е на втора позиция по дял на новородени извънбрачни деца в страните-членки на ЕС, показват данни от анализ на Евростат за брачните и извънбрачните раждания в Евросъюза през 2016 г., цитиран от БТА. Делът на родените извън брак деца у нас е 59 на сто, докато на първа позиция е Франция с 60 на сто извънбрачно новородени деца, показва европейската статистика.", "date": "2018.04.18", "title": "Преглед на основните теми на варненския печат"}
{"url": "http://www.focus-news.net/news/2018/04/18/2512344/miroslav-hristov-yavno-e-che-desislava-ivancheva-spira-stroezhite-v-mladost.html", "text": "Явно е, че Десислава Иванчева спира строежите в „Младост“. Това каза на пресконференция Мирослав Христов от Сдружение „За зелен Младост“, предаде репортер на Агенция „Фокус“. „Случва се презастрояване в „Младост“, случват се протести, кметицата на ГЕРБ подава оставка и после и се случва г-жа Иванчева. Тя е избрана от хората в „Младост“, единственият кмет, който не е на ГЕРБ. Би трябвало това да е добро. Минаха 18 месеца, явно е, че тя пречи на строежите, спира ги. Имало е и Мария Илиева от ГЕРБ, кандиадт за кмет на \"Младост\", която сега е в парламента и е работила по параграф 28, който мога да го нарека „заобиколи Иванчева“. Против него застава г-жа Иванчева, Биляна Петрова и всичките ни граждани. На 2 април Иванчева завежда искане за частично вето върху този параграф, защото той позволява собствениците на парцели сами да си преценяват как и какво да си строят“, коментира Христов. \r\nЛюба АЛЕКСИЕВА", "date": "2018.04.18", "title": "Мирослав Христов: Явно е, че Десислава Иванчева спира строежите в „Младост“"}
{"url": "http://www.focus-news.net/news/2018/04/18/2512357/aleksandar-vuchich-reshenieto-za-kosovo-nyama-da-bade-bezbolezneno-za-sarbite.html", "text": "Президентът на Сърбия Александър Вучич заяви, че не е сигурен дали в края на април ще обяви своето решение за Косово, но може да гарантира, че ще работи неуморно, за да бъде постигнато компромисно решение, предава скопското електронно издание „МКД“.\r\nСлед срещата си с премиера на германската провинция Баден-Вюртемберг Винфрид Кречман, Вучич заяви, че решението за Косово „няма да бъде безболезнено за сърбите“.\r\n„С каквото и предложение да излезем, то ще бъде посрещнато на нож и в региона, и в Европа, и по света, а също и в Сърбия“, заяви сръбският президент.\r\nНа няколко пъти държавният глава обявяваше, че ще обяви решението си за Косово пред обществото в края на април и в тази връзка инициира вътрешния диалог по въпроса миналия октомври.\r\nВучич подчерта, че каквото и решение да предложи, то първо ще трябва да „победи на референдум в страната“.\r\n„Целта ми не е да кажа нещо, за да задоволя някой на Запад, а да стигнем до решение, което да задоволява гражданите на Сърбия“, изтъкна той.\r\nСръбският президент потвърди, че е против идеята за „замразяване на конфликта“, защото не иска да оставя проблемите на бъдещите поколения.\r\n„От това, че ще чакаме по-добри времена, да не стане да дочакаме по-лоши времена“, заяви той и добави, че решението трябва да се търси чрез диалог, за да се стигне до компромисно решение.\r\n„Не искам гражданите да бъдат унижени от решението и аз, в рамките на това, ще се отнасям рационално, прагматично, отговорно и храбро“, обеща Вучич.\r\nТой отказа да коментира изявлението на косовския премиер Рамуш Харадинай, че Бояновац и Прешево са Източно Косово, защото, както каза Вучич, не иска да коментира нечии териториални претенции, а само бъдещето на Сърбия.\r\nОсвен това, сръбският президент подчерта, че позициите на Германия и Сърбия около независимостта на Косово са противоположни, но това не трябва да влияе на развитието на двустранното сътрудничество. \r\n„Искам някой да ми обясни какво е бъдещето на Сърбия без Германия“, попита Вучич и подчерта, че не мисли решението да не се разговаря със страните, признали Косово, за добро.\r\nПревод и редакция:", "date": "2018.04.18", "title": "Александър Вучич: Решението за Косово няма да бъде безболезнено за сърбите"}
{"url": "http://www.focus-news.net/news/2018/04/18/2512351/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "По време на завръщането на гръцкия премиер Алексис Ципрас от остров Ро до Родос, два турски изтребителя са прелетели  на около 6-7 километра от хеликоптера му, докато от турската командна кула са поискали от пилота да напусне, както те са казали, турското въздушно пространство. Той е игнорирал командата и е информирал министър-председателя и началника на Генералния щаб, които са били на борда, пише електронното издание на гръцкия вестник Protothema.\r\nХеликптерът Chinook не е променил курса си, пише изданието и пилотите не са отговорили на турската провокация. Но малко по-късно турските ВВС са подновили провокативното си поведение с двойка F-16, вдигнати от военновъздушната база Даламан, които постоянно са пробвали да навлизат в гръцкото въздушно пространство.\r\nГръцките ВВС са отговорили като са изпратили двойка свои изтребители, които да засекат турските F-16. Нарушението на гръцкото въздушно пространство се е случило, докато хеликоптерът Chinook, с премиера Ципрас на борда си, е летял от остров Ро до остров Родос.\r\n*** Премиерът на Косово Рамуш Харадинай пристигна в Скопие в сряда, където ще проведе срещи с колегата си Зоран Заев и други представители на македонския политически връх, пише базираното в Прищина албанско електронно издание Gazeta Express.\r\nХарадинай пристигна в Македония, за да присъства на първата в историята Западнобалканска дигитална среща на върха, която ще се проведе на 18 и 19 април в Скопие. На мероприятието ще присъстват също Върховният представител на Европейския съюз по въпросите на външните работи и политиката на сигурност Федерика Могерини и Европейският комисар по разширяването и политиката на добросъседство Йоханес Хан.\r\nГоворител на косовския премиер потвърди пред TV Klan Kosova, че Харадинай трябва да се срещне също и с Могерини и Хан. Срещата на върха ще събере представители на различни правителства, предприемачи, регионални организации, Ай Ти специалисти и други, с цел обмен на идеи и създаване на дигитална платформа.\r\n*** Министър-председателят на Косово Рамуш Харадинай даде ексклузивно интервю за предаването „Кирилица“ на сръбската „Хепи ТВ“. Той говори за формирането на Общността на сръбските общини (ОСО), за войната, както и по много други теми, предава скопското електронно издание „Република“.\r\nВодещият на програмата зададе шеговит въпрос: „Как така навсякъде дрогата предизвиква зависимост, а само в Косово независимост?“\r\nХарадинай отговори: Тук няма дрога, има само царевица и боб. Тук дрога не расте“.\r\nВодещ: „Дори и в кабинета ли нямате?“\r\nХарадинай: „Не знам, отидете и вижте сами дали има. Тук се живее тежко. Искам да ви кажа нещо, когато сърбите работят в Швейцария, те живеят като швейцарецът. Но не и албанецът. Ние сме като малка общност. Всички пари всеки месец се изпращат на главата на семейството, а той ги разпределя. Не си харчи парите там, а купува някъде имот и къща, за да може след 50 години да каже ‚Ето какво съм спечелил‘“.\r\nКосовският премиер заяви, че Косово няма външна политика и „принадлежи на клуба, оглавяван от САЩ“.\r\n„Ние сме част от Европа и работим заедно с Брюксел и Берлин. Между другото, що се отнася до външната политика, ние сме част от водещите държави, предвождани от Америка. Не е проблем за нас да си го признаем, ние нямаме време да се занимаваме със световните проблеми“, обясни Харадинай.\r\nОсвен това, той посочи, че е бил част от тези в Косово, които подкрепят Брюкселския договор, но твърди, че ОСО може да бъде формирана само въз основа на косовската конституция. Първо, казва министър-председателят, трябва да се разбере „за какъв вид на ОСО става дума, а не само кога ще бъде формиран“.\r\nИзявлението, че сърбите се страхуват, че ОСО ще бъде формирана така, че да е под цялостния контрол на Прищина, Харадинай коментира така:\r\n„Не трябва да се нарича страх, Косово съществува и изворът на нашето съществуване е Конституцията, всички те работят тук“.\r\nТой заяви също така, че ако Сърбия не признава Косово, има две позиции, или, „както виждаме, две истини“. „Реалността е, че Косово съществува“, категоричен е косовският премиер.\r\n*** Министерството на външните работи на Турция разкритикува доклада на Европейската комисия за преговорите за присъединяване на Анкара към Европейския съюз, като посочва, че определени генерални твърдения, обвинения и коментари срещу страната са „неприемливи“, пише електронното издание на турския ежедневник Yeni Safak.\r\n„За съжаление, ЕК показа отново, че не иска да разбере трудностите на периода, през който преминаваме“, гласи заявлението на турското външно министерство относно Доклада за Турция 2018-а и обновената доклада за Стратегията за разширяване.\r\nТам се добавя още, че Комисията не успява да е обективна и балансирана, независимо от това, че Турция „е дала обяснения по тези въпроси многократно, подкрепяйки ги с документация“.\r\nВ доклада, ЕК хвали турската миграционна политика, пише Yeni Safak, икономическия й растеж и засиленото регионално сътрудничество, но също твърди, че „има сериозно отстъпление във върховенството на закона, фундаменталните свободи и свободата на изразяване“.\r\nМинистерството отвръща, че „Турция се сражава едновременно с няколко терористични организации, а именно – Работническата партия на Кюрдистан (ПКК), „Ислямска държава“ и ФЕТО (Терористичната организация на Фетулах Гюлен). В този смисъл, ние смятаме, че споменаване в доклада на заплахата от ФЕТО, която подло атакува нашата държава, нашия парламент и нашия народ, е критичен недостатък“.\r\nВ съобщението също се възхвалява продължаващата военна операция „Маслинова клонка“ като „контра-терористична операция, целяща да елиминира терористичната заплаха срещу Турция на основата на правото на самозащита“.", "date": "2018.04.18", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2018/04/18/2512358/vratsa-do-20-april-se-ogranichava-dvizhenieto-po-pat-i-1-montana-vratsa-mezhdu-selata-kravoder-i-beli-izvor-poradi-remont-na-mosta-nad-r-botunya.html", "text": "До 11.00 ч. в петък – 20 април, се ограничава движението по път I-1 Монтана – Враца в участъка между селата Краводер и Бели извор поради частичен ремонт на мостовото съоръжение над река Ботуня. Това съобщиха от пресцентъра на Агенция \"Пътна инфраструктура\" (АПИ). Участъкът е сигнализиран с пътни знаци.\r\nОбходни маршрути:\r\n\t- за направлението София – Видин трафикът се пренасочва по Обходния път на гр. Враца,  път III-101 Враца – Криводол, път II-13 Криводол – Липен – Стубел – Крапчене, път I-1 Монтана-Видин;\r\n\t- за направлението Видин – София трафикът преминава по път I-1 Монтана-Краводер, път III-1302 Краводер – Пудрия – Големо Бабино – Криводол, път III-101 Криводол – Враца, Обходен път на гр. Враца, път I-1 Враца-София.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2018.04.18", "title": "Враца: До 20 април се ограничава движението по път I-1 Монтана – Враца между селата Краводер и Бели извор поради ремонт на моста над р. Ботуня"}
{"url": "http://www.focus-news.net/news/2018/04/18/2512353/izlozhbata-priyateli-na-balgarskite-sakrovishta-be-otkrita-v-narodnoto-sabranie.html", "text": "Изложбата „Приятели на българските съкровища“ бе открита в Народното събрание, предаде репортер на Агенция „Фокус\". Изложбата бе подредена в Северното фоайе на парламента. Тя е посветена на обявената от Европейската комисия „Година на европейското културно наследство“ и е създадена във връзка с Националната програма за дигитализация за културното наследство в България към Национален научен експедиционен клуб ЮНЕСКО.\r\nДеница КИТАНОВА", "date": "2018.04.18", "title": "Изложбата „Приятели на българските съкровища“ бе открита в Народното събрание"}
{"url": "http://www.focus-news.net/news/2018/04/18/2512360/veliko-tarnovo-vtori-parking-avtomat-e-montiran-v-tsentara-na-grada.html", "text": "Втори паркинг автомат е монтиран в центъра на Велико Търново. Той се намира до входа на парк „Марно поле“ - зад Военния клуб. Това съобщиха от пресцентъра на Община Велико Търново. Предстои поставянето и на трето устройство – край сградата на „Диагностично-консултативен център – 1“ (бившата градска поликлиника).\r\nПървият паркинг автомат заработи през февруари – той бе монтиран близо до паметника „Майка България“.\r\nНовите придобивки улесняват паркирането в синята зона. Устройствата са енергийно независими и черпят енергия от светлината. Изработени са от стомана, която е удароустойчива. Работят както с български монети, така и с евроцентове, а софтуерът им е достъпен на пет езика – български, английски, немски, френски и руски. Машините издават автоматично попълнен талон, върху който са нанесени датата, начален час на паркиране и продължителността. Трезорът за монети автоматично се заключва след края на работното време на синята зона. Издадените талони важат за всички места за платен престой.\r\nЗакупуването на паркинг автоматите бе заложено в бизнес програмата на общинското дружество „Организация на движението, паркинги и гаражи“, одобрена с решение на Общинския съвет. \r\nИ през настоящата година цените за сините зони остават непроменени – 50 стотинки струва половин час платен автомобилен престой, а левче – 1 час. Работно им време е от 9,00 до 17,00 ч. във всеки работен ден, а в почивните и празничните дни паркирането е безплатно. В широкия център на Старата столица са обособени и два безплатни паркинга – до бившето обръщало на тролейбусите край Летния театър и в района на Пети корпус на ВТУ „Св. св. Кирил и Методий“. Зони със свободен достъп има също по улиците „Цанко Церковски“, „Възрожденска“, „Цветарска“, „Цар Тодор Светослав“, части от ул. „Хаджи Димитър“ и ул. „Любен Каравелов“ и др.", "date": "2018.04.18", "title": "Велико Търново: Втори паркинг автомат е монтиран в центъра на града"}
{"url": "http://www.focus-news.net/news/2018/04/18/2512348/prokuror-ivan-geshev-tsenata-za-reshavane-na-problema-na-iznudvanoto-litse-v-mladost-e-250-hil-evro-a-za-vsichkite-mu-investitsionni-namereniya-500-hil-evro.html", "text": "Цената за решаване на смешния проблем на изнудваното лице е 20 евро на квадратен метър. Това са 250 хил. евро. Казано му е, че щом има инвестиционни намерения за около 49 хил. кв. м съвместната дейност трябва да продължи за цена около 1,1 млн. евро. В резултат на преговори цената е слязла до 500 хил. евро. Това каза на брифинг в Съдебната палата ръководителят на Специализираната прокуратура Иван Гешев за ареста на кмета на район „Младост“ Десислава Иванчева, предаде репортер на Агенция „Фокус“. „Не стъпвам само на показанията на свидетеля, а на много свидетели. И на неща, документирани със СРС-та“, посочи той. „Човекът осигурява сумата, защото иска да съдейства на държавата, иска нещо да се подобри. Храни стотици работници, на които не може да плаща, защото държавата му пречи“, заяви Иван Гешев. „Определени нейни представители му пречат съзнателно, за да се чувстват добре те финансово“, коментира прокурорът. „Това, че човекът съдейства е повод за гордост, означава, че не всичко е загубено“, заяви Иван Гешев.\r\nБиляна ИВАНОВА", "date": "2018.04.18", "title": "Прокурор Иван Гешев: Цената за решаване на проблема на изнудваното лице в „Младост“ е 250 хил. евро, а за всичките му инвестиционни намерения- 500 хил. евро"}
{"url": "http://www.focus-news.net/news/2018/04/18/2512363/nsi-prez-2017-g-godishniyat-obsht-dohod-sredno-na-litse-ot-domakinstvo-e-5-586-lv-i-narastva-s-81-spryamo-2016-godina.html", "text": "През 2017 г. годишният общ доход средно на лице от домакинство е 5 586 лв. и нараства с 8.1% спрямо 2016 година. За последните десет години (2008 - 2017 г.) общият доход средно на лице от домакинство се увеличава 1.6 пъти. Това съобщиха от Националния статистически институт (НСИ). Реалните доходи на домакинствата нарастват с 5.5% през 2017 г. в сравнение с 2016 г., като най-висок е индексът на реалните доходи спрямо 2011 г. - 142.0%. \r\nПрез периода 2008 - 2017 г. са регистрирани следните по-важни изменения по отношение на източниците на общия доход средно на лице от домакинство:\r\n- Доходът от работна заплата през 2017 г. е 3 038 лв. и се увеличава с 8.2% спрямо 2016 г., а нарастването му в сравнение с 2008 г. е с 67.3%;\r\n- Доходите от пенсии за последната година са 1 479 лева. Те нарастват с 3.3% спрямо 2016 г. и с 82.6% в сравнение с 2008 година;\r\n- Доходите от самостоятелна заетост през 2017 г. са 377 лв., или с 18.2% повече в сравнение с 2016 г., и нарастват с 38.6% спрямо 2008 година;\r\n- Доходът от трудова дейност извън работната заплата за последната година е 129 лв. и намалява спрямо 2016 г. с 14.0%, а в сравнение с 2008 г. намалението е 24.6%;\r\n- Доходите от другите социални трансфери (обезщетения за безработни, семейни добавки за деца и други социални помощи и обезщетения) през 2017 г. са 187 лева. Те се увеличават с 4.5% спрямо 2016 г. и с 35.5% в сравнение с 2008 година.\r\nВ структурата на общия доход с най-висок относителен дял е работната заплата. През 2017 г. той е 54.4%, което е с 0.1 процентни пункта повече в сравнение с 2016 г. и с 2.5 процентни пункта -спрямо 2008 година. \r\nДоходите от всички социални трансфери (пенсии, обезщетения за безработни, семейни добавки за деца и други социални помощи и обезщетения) формират 29.9% от общия доход на домакинствата през 2017 година.\r\nВ тази позиция от доходите на домакинствата доминират пенсиите. Относителният дял на доходите от пенсии през 2017 г. е 26.5% от общия доход на домакинствата, което е с 1.2 процентни пункта по-малко спрямо 2016 г. и с 3.4 процентни пункта повече в сравнение с 2008 година.\r\nПрез 2017 г. относителният дял на доходите на домакинствата от самостоятелна заетост в общия доход на домакинствата e 6.7% и се увеличава с 0.5 процентни пункта в сравнение с 2016 г., но намалява с 1.1 процентни пункта спрямо 2008 година. \r\nОтносителният дял на дохода от трудова дейност извън работната заплата е 2.3% през 2017 г. и намалява спрямо 2016 г. с 0.6 процентни пункта, а спрямо 2008 г. намалението е с 2.6 процентни пункта. \r\nПрез 2017 г. българските домакинства са изразходвали 5 217 лв. средно на лице, което е с 9.7% повече в сравнение с 2016 година. За периода 2008 - 2017 г. разходите на домакинствата се увеличават 1.6 пъти.\r\nОтносителният дял на потребителския разход от общите разходи на домакинствата намалява от 85.3% през 2008 г. на 82.0% през 2017 година.\r\nПрез периода 2008 - 2017 г. по групи разходи се наблюдават някои промени, по отношение на:\r\n- Изразходваните средства за храна и безалкохолни напитки през 2017 г. са 1 573 лв. средно на лице от домакинство, или със 7.4% повече спрямо 2016 г. и с 31.7% - в сравнение с 2008 година;\r\n- Разходите, свързани с жилището (вода, електроенергия, горива, жилищно обзавеждане и поддържане на дома) за последната година са 987 лева. Те нарастват с 15.3% в сравнение с 2016 г., а спрямо 2008 г. се увеличават със 74.7%.\r\n- За транспорт и съобщения през 2017 г. са похарчени 576 лв., което е със 7.3% повече от 2016 г. и с 54.4% - спрямо 2008 година;\r\n- През последната година разходите за данъци и социални осигуровки средно на лице от домакинство са в размер на 648 лв. и се увеличават с 16.3% в сравнение с 2016 г., а спрямо 2008 г. нарастват близо 3 пъти.\r\n3През 2017 г. относителният дял на разходите за храна от общия разход е 30.1%, което е с 0.7 процентни пункта по-малко в сравнение с 2016 г. и с 6.5 процентни пункта - спрямо 2008 година.\r\nОтносителният дял на разходите, свързани с жилището, нараства през 2017 г. спрямо 2016 г. с 1.0 процентен пункт, а в сравнение с 2008 г. увеличението е с 1.7 процентни пункта. \r\nДелът на разходите за данъци и социални осигуровки е 12.5% от общия разход през 2017 г., което е с 0.8 процентни пункта повече в сравнение с 2016 г., а увеличението спрямо 2008 г. е с 5.7 процентни пункта.\r\nПрез периода 2008 - 2017 г. делът на разходите за транспорт и съобщения в общия разход е около 11%.\r\nПрез 2017 г. настъпват промени в потреблението на домакинствата спрямо 2016 г. - средно на лице намалява консумацията на хляб и тестени изделия с 0.9 кг и на зеленчуци с 2.0 килограма. Увеличава се консумацията на плодове с 1.7 кг и на безалкохолни напитки с 6.5 литра.\r\nНа годишна база се увеличава потреблението средно на лице от домакинство на алкохолни напитки (от 27.3 на 28.9 л) и на цигари (от 639 на 656 броя). \r\nПрез периода 2008 - 2017 г. се увеличава покупателната способност на домакинствата за всички основни хранителни продукти с изключение на маслото. Най-много е нараснала покупателната способност при ябълките, свинското месо, белия хляб и захарта в сравнение с началото на разглеждания период. \r\nПрез 2017 г. в собствено жилище живеят 91.4% от домакинствата, а 5.1% ползват жилище, без да плащат наем. В жилища под наем живеят 3.6% от наблюдаваните домакинства - 2.3% на свободен и 1.3% на общински наем. Второ жилище притежават 9.1% от домакинствата.\r\nВ жилища, построени преди 1990 г., живеят 92.2% от домакинствата, като близо три четвърти (72.3%) са изградени в периода 1961 - 1990 година. Преди 1961 г. са построени 19.9% от жилищата, а изградените след 1990 г. са 7.8%.\r\nДве трети (66.5%) от домакинствата в страната живеят в дву- и тристайни жилища (71.5% в градовете и 52.3% в селата). В по-големи жилища (с четири и повече стаи) живеят 21.5% от домакинствата в градовете и 43.9%  - в селата. \r\nГаражи имат 22.4% от домакинствата в страната (18.3% в градовете и 33.9% в селата).\r\nС електричество, вода, канализация, баня и тоалетна в жилищата разполагат 76.5% от домакинствата. Има съществени различия в благоустроеността на жилищата в градовете и селата. Централна канализация имат 30.6% от жилищата в селата, докато в градовете този процент е 3.1 пъти по-голям - 96.1%.\r\nТоалетна вътре в жилището имат 67.4% от домакинствата в селата и 97.1% в градовете.\r\nС централно отопление (парно или газ) са 18.7% от жилищата в страната, съответно 24.7% в градовете и 1.8% в селата. \r\nАвтомобили имат 51.2% от наблюдаваните домакинства, като 4.3% притежават два и повече автомобила. Не могат да си позволят да закупят и поддържат автомобил по финансови причини 14.7% от домакинствата, а 33.8% са заявили, че нямат необходимост от лека кола.\r\nОт предметите за дълготрайна употреба най-разпространен е телевизорът - притежават го 99.3% от домакинствата, а 29.2% имат по два и повече телевизора. \r\nНа второ място по разпространение е хладилната техника - 98.4% от домакинствата в страната (98.6% в градовете и 98.1% в селата) имат хладилник и/или фризер.\r\nАвтоматична перална машина притежават 92.9% от домакинствата, 4.8% не могат да си закупят този уред по финансови причини, а 2.3% смятат, че нямат необходимост.\r\nБез телефон (стационарен или мобилен) са 1.7% от домакинствата. Само стационарен телефон имат 4.6%, а 66.5% - само мобилен (преобладават тези с два и повече мобилни телефона). Двата вида телефони (стационарен и мобилен) притежават 27.2% от наблюдаваните домакинства.\r\nС компютри разполагат 55.0% от домакинствата (62.5% в градовете и 33.8% в селата), като една малка част ползват служебни. Все още е голям делът на тези, които преценяват, че нямат необходимост от компютър - 38.6%.\r\nНаличие на интернет връзка в жилището имат 56.1% от домакинствата в страната. В градовете домашен интернет има в 63.9% от жилищата, а в селата - в 34.2%. Посочили, че нямат необходимост от интернет връзка в дома си, са 38.1% от домакинствата. \r\nКлиматици притежават 37.3% от домакинствата, а 28.9% не могат да си закупят такава техника поради липса на финансови средства. 33.8% от домакинствата в страната са заявили, че нямат необходимост от климатик.", "date": "2018.04.18", "title": "НСИ: През 2017 г. годишният общ доход средно на лице от домакинство е 5 586 лв. и нараства с 8.1% спрямо 2016 година"}
{"url": "http://www.focus-news.net/news/2018/04/18/2512362/v-parlamenta-zapochna-poimenna-proverka-za-nalichie-na-kvorum.html", "text": "В парламента започна поименна проверка за наличие на кворум, предаде репортер на Агенция „Фокус“. Липсата на кворум се установи при гласуване на текстове от Закона за туризма.\r\nДеница КИТАНОВА", "date": "2018.04.18", "title": "В парламента започна поименна проверка за наличие на кворум"}
{"url": "http://www.focus-news.net/news/2018/04/18/2512324/petar-kardzhilov-v-interes-na-grazhdanite-na-mladost-desislava-ivancheva-e-nastapila-interesite-na-nyakolko-seriozni-golemi-investitori-za-stotitsi-milioni-levove.html", "text": "Десислава Иванчева в интерес на гражданите на „Младост“ е настъпила интересите на няколко сериозни големи инвеститори за стотици милиони левове. Това каза на пресконференция Петър Кърджилов, пиарът на район \"Младост\"във връзка с ареста на кмета Десислава Иванчева пред Спортната палата, предаде репортер на Агенция „Фокус“. „Ако тя е виновна, ще се разграничим от нея, и ще продължим да работим за нашата кауза да запазим нашата естествена среда на живот. Бяха задържани брутално вчера в нарушение на човешките права Десислава Иванчева и Биляна Петрова. Поради вчерашния арест двама от участниците решиха да не присъстват на пресконференцията. След нея отиваме пред съдебната палата в подкрепа на Десислава Иванчева. Аз като неин служител във „Връзки с обществеността“, мога да отговоря на вашите въпроси. Няма фирма и няма подкуп. Ръководството на района сме на мнение, че това е инсценировка срещу нея. Най-конкретната причина е начина на нейното задържане в най-натоварен пиков час в центъра на София, тя и Биляна Петрова бяха задържани в продължение на часове в нарушение на техните човешки права. Ще бъде заведено в Европейския съд за правата на човека в Страсбург“, заяви Кърджилов. \r\n„Помните случая с арестуването на бившия военен министър. В случая г-жа Иванчева в интерес на гражданите на „Младост“ е настъпила интересите на няколко сериозни големи инвеститори за стотици милиони левове. Автомобилът, който беше спрян е служебен, до него имат достъп и други хора в общината. В нея работят и хора, които имат различна политическа ориентация и не желаят тя да бъде кмет“, допълни той. Според него най-вероятно тази кутия е поставена в колата преди да се тръгне от общината. „Мастило по ръцете на Иванчева не е намерено от белязани банкноти. Преди 3 седмици подадохме сигнал до главния прокурор за фалшификация, която е много явна. Вече трета седмица по този случай нямаме отговор от прокуратурата. Става въпрос за сграда с апартаменти. Имаме съобщение, изпратено до медиите, в което може да откриете няколко случаи, поради които последиците доведоха до този цирк и това грубо нарушаване на човешките права на единствения зелен кмет в София, който е непрартиен“, каза още той.\r\nЛюба АЛЕКСИЕВА", "date": "2018.04.18", "title": "Петър Кърджилов: В интерес на гражданите на „Младост“ Десислава Иванчева е настъпила интересите на няколко сериозни големи инвеститори за стотици милиони левове"}
{"url": "http://www.focus-news.net/news/2018/04/18/2512327/petar-kardzhilov-stilat-na-upravlenie-na-desislava-ivancheva-e-sasredotochen-varhu-sotsialnata-otgovornost.html", "text": "Стилът на управление на Иванчева е съсредоточен върху социалната отговорност. Тя в правото си иска да извлече максималното благо за хората, които са ѝ гласували доверие. Това каза на пресконференция Петър Кърджилов, пиарът на район \"Младост\"във връзка с ареста на кмета Десислава Иванчева пред Спортната палата, предаде репортер на Агенция „Фокус“. „Няма нищо лошо да има волята да отстоява интересите на хората, гласували ѝ доверие. Нищо фрапантно и притеснително не беше казано. Знаете България на кое място е по свобода на словото. Един депутат притежава страхотна пропагандна машина. Г-н Цветанов се хвали с икономически растеж, но той е съсредоточен в ръцете на 5-10 олигарси“, коментира той. \r\nЛюба АЛЕКСИЕВА", "date": "2018.04.18", "title": "Петър Кърджилов: Стилът на управление на Десислава Иванчева е съсредоточен върху социалната отговорност"}
{"url": "http://www.focus-news.net/news/2018/04/18/2512364/evrodeputatat-momchil-nekov-proizvodstvoto-na-proteinovi-kulturi-tryabva-da-bade-podkrepeno-v-novata-osp-za-proizvoditelite-na-tezi-kulturi-tryabva-da-ima-stabilen-resurs.html", "text": "Протеиновите култури трябва да намерят своето място в европейското земеделие, защото зависимостта от вноса им не е полезна от гледна точка на изхранването и безопасността на храните. Това заяви евродепутатът от Групата на социалистите и демократите в ЕП Момчил Неков на пленарната сесия в Стасбург по време на обсъждане на доклад относно европейска стратегия за насърчаване на протеиновите култури – поощряване на производството на богати на протеин растения и бобови растения в рамките на европейския селскостопански сектор, съобщиха от пресофиса на евродепутата.\r\n„С притеснение слушам българските производители, че вносната продукция всъщност е генетично модифицирана и макар да полагат всички грижи за правилно отглеждане, то рискът от замърсяване от ГМО фуражите всъщност е сериозен“, заяви Неков.\r\n„Моята страна - България има отлични възможности за производство на протеиновите култури. Фъстъците, като такава култура, произвеждани в региона на Садово, имат отлични качества и за разлика от вносните, садовските фъстъци не образуват афлатоксини. Това трябва да бъде поощрявано. Европейското производство създава и поддържа не само поминък, но и качествена и безопасна храна и това трябва да се знае и защитава“, допълни още евродепутатът.\r\n„В новата Обща селскостопанска политика всички протеинови култури трябва да бъдат подкрепени с конкретни мерки и стабилен ресурс, но трябва да се предвиди и механизъм за това тези култури да остават и да се използват в сектор „Земеделие“ в Европейския съюз, а не да се изнасят в трети страни без добавената стойност от европейската субсидия“, каза Момчил Неков.\r\nПротеинови култури са: соята, като най-широко разпространена, следват: фасул;  леща;  нахут;  грах;  фъстъци;  бакла;  люцерна;  еспарзета;  фий;  детелина;  вигна;  бурчак;  лупина, и др.\r\nПо данни на Агростатистика площите у нас с фуражен грах и леща се увеличават. Площите с фуражен грах от 10 хил. дка през 2014 г. са станали 309 116 дка през 2017 г. При незначително производство на леща преди години, през 2017 г. площите са стигнали 40 603 дка.  Увеличават се и производителите на протеинови култури от 11 хил. през 2015 г. на 15 хил. през 2016 г. Площите с фастъци обаче намаляват от 6 хил. дка през 2013 г., на 2 390 дка. през 2015 г.", "date": "2018.04.18", "title": "Евродепутатът Момчил Неков: Производството на протеинови култури трябва да бъде подкрепено, в новата ОСП за производителите на тези култури трябва да има стабилен ресурс"}
{"url": "http://www.focus-news.net/news/2018/04/18/2512365/plovdiv-regionalnata-inspektsiya-po-okolnata-sreda-i-vodite-izvarshi-speshna-proverka-na-instalatsiyata-za-biogaz-v-selo-trud.html", "text": "Регионалната инспекция по околната среда и водите в Пловдив извърши спешна проверка по сигнал на инсталацията за биогаз в село Труд. Това съобщиха за Радио „Фокус“ – Пловдив от екоинспекцията.  От институцията поясниха, че в сигнала се твърди, че цялото село е обгазено с неприятна и задушлива миризма. Половин час след подаване на сигнала експерти са се отзовали в село Труд, като е обследван посочения от подателя район. При проверката не е установено разпространение на неприятна миризма, описана в сигнала. Експертите са констатирали, че всички съоръжения в централата работят в нормален експлоатационен режим. От представената справка за произведения биогаз през последните 24 часа става ясно, че не е имало аварийни или анормални режими на обекта. Не е установено наличие на неприятни миризми и около биоцентралата, тоест сигналът е неоснователен.\r\nТони МИХАЙЛОВ", "date": "2018.04.18", "title": "Пловдив: Регионалната инспекция по околната среда и водите извърши спешна проверка на инсталацията за биогаз в село Труд"}
{"url": "http://www.focus-news.net/news/2018/04/18/2512367/yambol-kriminalisti-zadarzhaha-uchastnik-v-nyakolko-telefonni-izmami.html", "text": "Ямболски криминалисти задържаха участник в няколко телефонни измами, съобщиха от ОДМВР – Ямбол. Престъпленията са извършени в края на месец февруари и през месец март  в областния град. Потърпевшите – възрастни граждани, били измамени по познатата схема – оказване на съдействие на полицейски служители за залавяне на телефонни измамници. Действията по разследването започнали на 26 февруари, след като възрастна жена съобщила, че била измамена с 902 лева. Тя обяснила, че опаковала и хвърлила парите през терасата на апартамента си, убедена, че помога за задържането на престъпници. \r\nСъщия ден по този сценарий е въведен в заблуждение и друг жител на града. Той хвърлил през терасата около 420 лева и златен пръстен. При проведените оперативно-издирвателни мероприятия служителите на реда попадат в следите на Д.Д. /33 г./ от Шумен – участник в измамите. На 16 април той е задържан с полицейска заповед за срок до 24 часа. В последвалите   оперативни и процесуално-следствени действия е изяснено участието му в престъпленията и са събрани данни за съпричастността му към още четири телефонни измами, извършени в Ямбол. Вчера, в хода на разследването Д.Д. е привлечен в качество на обвиняем за извършено престъпление по чл. 209 от НК и е дал подробно обяснение за деянията си. Процесуално-следствените действия продължават   под ръководството на Районна прокуратура-Ямбол. Проверява се и съпричастността на 33-годишния мъж към подобни престъпления, извършени в съседни региони.", "date": "2018.04.18", "title": "Ямбол: Криминалисти задържаха участник в няколко телефонни измами"}
{"url": "http://www.focus-news.net/news/2018/04/18/2512368/dimitrichka-kancheva-regionalna-direktsiya-sotsialno-podpomagane-varna-7-detsa-sa-osinoveni-prez-parvite-tri-mesetsa-na-2018-godina.html", "text": "През първите три месеца на 2018 година са осиновени 7 деца по реда на националните осиновявания от вписаните във водения към Регионална дирекция за социално подпомагане – Варна регистър на деца за пълно осиновяване. Това каза за Радио „Фокус“ – Варна Димитричка Кънчева, директор на Регионална дирекция „Социално подпомагане“ – Варна. „Към настоящия момент за други 4 деца има процедура по национално осиновяване и предстои произнасяне на Окръжен съд – Варна“, допълни Димитричка Кънчева. По думите й за отчетния период за 11 деца са осъществени опознавателни срещи и има процедура по международно осиновяване. За същия период на 2017 година са осиновени общо 13 деца, 8 по реда на националните и 5 по реда на международните осиновявания. Намалението на общия брой осиновени деца се дължи на обстоятелствата, че значителна част от вписаните през настоящата година деца са на по – висока възраст над 7 години, от малцинствен етнос, с изразени етнически белези и деца в родствена връзка или са деца с увреждане – Синдром на Даун, деца със сърдечни малформации и фамилна обременост. За тези деца няма желаещи кандидат-осиновители от България, отбеляза Димитричка Кънчева.\r\nМарияна ВАЛЕНТИНОВА", "date": "2018.04.18", "title": "Димитричка Кънчева, Регионална дирекция „Социално подпомагане“ – Варна: 7 деца са осиновени през първите три месеца на 2018 година"}
{"url": "http://www.focus-news.net/news/2018/04/18/2512366/vidin-vremenno-dvizhenieto-po-pat-i-1-vidin-montana-v-rayona-na-s-bela-e-ogranicheno-za-vsichki-mps-poradi-izteglyane-tir.html", "text": "Временно движението по път I-1 Видин - Монтана в района на с. Бела е ограничено за всички МПС, поради изтегляне ТИР. Това съобщиха от пресцентъра на Агенция \"Пътна инфраструктура\". Обходен маршрут: път II-11 Дунавци - Арчар - Добри дол - път III-112 Добри дол - Тополовец - път III-114 Тополовец - Ружинци и обратно. Движението се регулира от сигналисти.", "date": "2018.04.18", "title": "Видин: Временно движението по път I-1 Видин - Монтана в района на с. Бела е ограничено за всички МПС, поради изтегляне ТИР"}
{"url": "http://www.focus-news.net/news/2018/04/18/2512330/parlamentat-udalzhi-sroka-na-rabota-na-vremennata-anketna-komisiya-za-chez-do-10-may-2018-g.html", "text": "Парламентът удължи срока на работа на Временната анкетна комисия за ЧЕЗ до 10 май 2018 г. , предаде репортер на Агенция „Фокус“. \"Проекторешението бе внесено от Комисията и „за“ него гласуваха 112  народни представители, „против“ –  1 и „въздържали се“ -8, с което бе прието. Удължаването се наложи, тъй като Комисията бе създадена на 14 март 2018 г. със срок от 1 месец, а предстои  да постъпят информация и допълнителни разяснения от Министерство на енергетиката, главния прокурор на Република България Сотир Цацаров, служба „Военна информация“, Държавна агенция \"Национална сигурност\" ( ДАНС), Държвана агенция „Разузнаване“(ДАР), Българска народна банка (БНБ), Комисията  за енергийно и водно регулиране (КЕВР) и Комисията за финансов надзор (КФН) Деница КИТАНОВА", "date": "2018.04.18", "title": "Парламентът удължи срока на работа на Временната анкетна комисия за ЧЕЗ до 10 май 2018 г."}
{"url": "http://www.focus-news.net/news/2018/04/18/2512371/plovdiv-izvarshva-se-aktsiya-po-premahvane-na-dve-nezakonni-postroyki-v-arman-mahala-v-rayon-severen.html", "text": "Извършва се акция по премахване на две незаконни постройки в „Арман махала“ в пловдивския район „Северен“. Това каза за Радио „Фокус“ – Пловдив районният кмет инж. Ральо Ралев. По думите му, в момента се събарят две жилищни постройки – едноетажна и двуетажна, които са изградени на терени общинската собственост, без каквито и да е строителни документи и книжа. „Констатирани са общо 26 незаконни къщи, от които с предприетите действия от днес, изпълнените заповеди са вече 2/3 от издадените. Ще продължаваме с премахването на незаконното строителство”, коментира Ралев. Той изказа специална благодарност на служителите на Трето районно полицейско управление в Пловдив за проявения професионализъм при изпълнението на служебните им задължения, както и на експлоатационните дружества за оказаното съдействие при спирането на тока и водоподаването към съответните обекти.\r\nТони МИХАЙЛОВ", "date": "2018.04.18", "title": "Пловдив: Извършва се акция по премахване на две незаконни постройки в „Арман махала“ в район „Северен“"}
{"url": "http://www.focus-news.net/news/2018/04/18/2512369/zhan-klod-yunker-es-tryabva-da-se-otvori-kam-stranite-ot-zapadnite-balkani-za-da-se-predotvrati-riska-ot-voyna.html", "text": "Председателят на Европейската комисия Жан-Клод Юнкер заяви, че Европейският съюз трябва да се отвори за приемане на нови членки от Западните Балкани с цел да се избегне рискът от нова война в региона, предава скопското електронно издание „МКД“.\r\nЕК натиска за разширяване на ЕС в региона, където все още се не са зараснали раните от етническите войни през 90-те и който има репутация на ширещо се беззаконие, пише Reuters, цитирана от „МКД“.\r\nВ обръщението си пред Европейския парламент, Юнкер подчерта, че ако ЕС не се отвори за тези страни, „в този много сложен и трагичен регион“ и ако Съюза не им даде европейска перспектива, „ще видим завръщане на войната в този район, в който я видяхме през 1990 година“.\r\n„Не искам да видим завръщане на войната на Балканите и затова трябва да се отворим към тях“, категоричен е Юнкер.\r\nС това си изказване, председателят на ЕК се противопостави на Франция и другите страни, които не желаят разширяване на Съюза, коментира Reuters, според цитата на македонската медия.\r\nФренският президент Еманюел Макрон, който също се изказа на сесията на ЕП в Страсбург, заяви, че ЕС трябва да подобри своето вътрешно състояние, преди да започне да приема нови членки, обяснява „МКД“.\r\n„Дали ще имаме 30, 32 (страни-членки) след няколко години? С тези правила това категорично не е разумно“, категоричен е Макрон.\r\nПревод и редакция:", "date": "2018.04.18", "title": "Жан-Клод Юнкер: ЕС трябва да се отвори към страните от Западните Балкани, за да се предотврати риска от война"}
{"url": "http://www.focus-news.net/news/2018/04/18/2512370/premierat-boyko-borisov-poluchi-pozdravleniya-za-predstoyashtoto-svetovnoto-po-voleybol-i-za-politikata-na-kabineta-v-sektor-tyutyun.html", "text": "В началото на правителството заседание премиерът Бойко Борисов получи поздравления за предстоящото Световното по волейбол и за политиката на кабинета в сектор „Тютюн“, предаде репортер на Агенция „Фокус“. Вицепрезидентът на Българската федерация по волейбол и бивш национал Любо Ганев показа на премиера Бойко Борисов и на министрите от кабинета шампионската купа, която ще бъде връчена на победителя на предстоящото Световното първенство по волейбол за мъже, на което страната ни е домакин съвместно с Италия  „От името Българската федерация по волейбол искам да ви благодаря, че благодарение на вас и на вашето правителство тази купа, която е от Световното първенство по волейбол е вече в България. Аз се радвам, че точно тук е първата спирка на купата. Тя в следващите няколко месеца ще обиколи много градове в България и надявам се последната спирка, ще бъде в ръцете на някой от състезателите от волейболния отбор“, заяви Ганев.\r\nОт своя страна премиерът заяви, че са дадени 10 млн. лв. за Световната купа по волейбол. „Много разчитаме на нашите момчета, треньори – приятели – да зарадвате българите, те обичат  волейбола – така че разчитаме много на вас“, поясни Борисов. „Инвестирахме в спортните зали – помните каква беше залата във Варна, Арена Армеец я нямаше, Русе я нямаше, Пловдив я нямаше -  на базата на това ни дадоха Световното първенство по волейбол. Таксите и въобще, за да се проведе това световно първенство 10 млн. лв. струва на държавата, но аз си мисля, че президента на федерацията, деятелите и всички български запалянковци, които обичат волейбола ще го оценят и дай Боже да се представят нашите момчета добре. Мисля, че това е една добра реклама за държавата и за всички останали. Пожелаваме успех – дано имаме късмет“, допълни Борисов.\r\nВ началото на заседанието към Борисов и кабинета се обърна и Цветан Филев, председател на Националната асоциация на тютюнопроизводителите. „За осма поредна година тютюнопроизводителите получават национални доплащания за тютюн. Искам да поздравя цялото правителство, най-вече приходните агенции за добрата събираемост в борбата с контрабандата, за това, че нашият сектор „Тютюн“ допринася за хазната на Република България ежегодно. Ние имаме възможност да получаваме преходна национална помощ за тютюн, за тютюнопроизводителите, които живеят, работят в специфични за страната региони и тютюнопроизводството за тях е не бизнес, а начин на живот и поминък. Надяваме се до края на програмния период 2020 г. схемата национални доплащания за тютюн да бъде актуална“, допълни Филев и уточни, че вече 85 млн. лв. са разписани, заповедта е издадена вчера, а на 24 април сумите ще бъдат по сметките на тютюнопроизводителите.\r\nПремиерът припомни за протестите на тютюнопроизводители, провеждани години наред. „Направихме така, че благодарение на повече събраните приходи и сега на оперативката с приходните агенции и службите, приходите растат и то с доста добри проценти. Има повече събираемост, повече приходи в хазната отколкото миналата година по това време, така че усилията имат своето значение“, каза още Бойко Борисов.", "date": "2018.04.18", "title": "Премиерът Бойко Борисов получи поздравления за предстоящото Световното по волейбол и за политиката на кабинета в сектор „Тютюн“"}
{"url": "http://www.focus-news.net/news/2018/04/18/2512345/prokuror-ivan-geshev-za-aresta-na-ivancheva-kasae-se-za-mnozhestvo-signali-ot-razlichen-harakter-po-otnoshenie-na-nepravomerni-deystviya-v-obshtina-mladost.html", "text": "При претърсването в кабинета на кмета Десислава Иванчева бяха намерени стотици преписки, а мястото им не е там, а при конкретните специалисти. Това каза на брифинг в Съдебната палата ръководителят на Специализираната прокуратура Иван Гешев за ареста на кмета на район „Младост“ Десислава Иванчева, предаде репортер на Агенция „Фокус“. „Преписките се бавят и срещу това да се намерят се иска нещо“, коментира той. „Начинът на подход е натиск, маскиран с добрите намерения, с борба с лоши порочни практики във връзка със застрояване в района“, заяви Иван Гешев. „Под маската, че се борим за правата на хората, се оказва, че се преследват лични интереси“, коментира той. „В дома на кметицата също бяха намерени такива преписки“, уточни прокурорът. „Досъдебното производство е образувано през февруари, проверката по него е извършвана още от началото на декември, за търговия с влияние“, обясни Иван Гешев. „То касае множество сигнали от различен характер по отношение на неправомерни действия в „Младост“, в частност действията на кмета Иванчева“, допълни той. „Събрахме информация за още едно лице- строителен предприемач, извършващ действия в „Младост“. Дълги години той е живял в чужбина и не възприема решаването на проблема с пари под масата“, поясни прокурорът. „Той е бил изнудван, оказан му е натиск, за да плати сериозна сума“, коментира той. „Той беше разпитан и обясни ситуацията, която за нас не беше новост. Налице са множество сигнали и от предприемачи, и от граждани“, каза още Иван Гешев.\r\nБиляна ИВАНОВА", "date": "2018.04.18", "title": "Прокурор Иван Гешев за ареста на Иванчева: Касае се за множество сигнали от различен характер по отношение на неправомерни действия в община \"Младост\""}
{"url": "http://www.focus-news.net/news/2018/04/18/2512372/poimennata-proverka-v-parlamenta-ustanovi-kvorum-ot-158-narodni-predstaviteli-v-zala.html", "text": "Поименната проверка в парламента установи кворум от 158 народни представители в зала, предаде репортер на Агенция \"Фокус\". След установяване на кворум в залата депутатите продължиха работа. Липсата на кворум бе установена по време на гласуване на текстове от Закона за туризма на второ четене. \r\nДеница КИТАНОВА", "date": "2018.04.18", "title": "Поименната проверка в парламента установи кворум от 158 народни представители в зала"}
{"url": "http://www.focus-news.net/news/2018/04/18/2512361/afp-zapochna-izvanrednoto-zasedanie-na-ozho-po-sluchaya-skripal.html", "text": "В сряда дипломатите в Организацията за забрана на химическите оръжия (ОЗХО) провеждат извънредно заседание във връзка с отравянето на бившия полковник от Главното разузнавателно управление (военното разузнаване – ГРУ) на Русия Сергей Скрипал и дъщеря му Юлия, предава AFP.\r\nДипломатически източници са съобщили, че заседанието при затворени врата в централата на ОЗХО в Хага е започнало. То е свикано от Великобритания, след като експертите достигнаха до извода, че Скрипал е отровен с нервно-паралитично вещество миналия месец в британското градче Солсбъри.\r\nПревод и редакция:", "date": "2018.04.18", "title": "AFP: Започна извънредното заседание на ОЗХО по случая Скрипал"}
{"url": "http://www.focus-news.net/news/2018/04/18/2512374/veliko-tarnovo-polozhena-be-parva-kopka-za-izgrazhdane-na-nov-krizisen-tsentar-v-grada.html", "text": "Състоя се официална церемония по стартиране на строежа на нов кризисен център във Велико Търново, предаде репортер на Радио „Фокус“ – Велико Търново. Първата копка направиха зам.-кметът на Община Велико Търново Ганчо Карабаджаков и представителят на фирмата изпълнител Лъчезар Лалов. Присъстваха още Мариела Цонева – директор Дирекция „Проекти и програми“, д-р Диляна Вачкова – директор Дирекция „Социални дейности и здравеопазване“ към Община Велико Търново, представители на фирмата изпълнител, както и представители на социални услуги. Свещено иконом Славчо Иванов отслужи молебен за здраве и благослови строителството на новата социална услуга. Проектът предвижда изграждане на „Кризисен център за лица“ с общ капацитет 30 места, разположен в две сгради тип „пасивна къща“, както и благоустрояване на прилежащите дворни пространства.  \r\n„Това е нов иновативен проект, който не е осъществяван до момента в района. Двете къщи ще бъдат изпълнени с най-нови технологии и по иновативен начин на изпълнение, с топлоизолационни системи на най-високо равнище, фотосоларна инсталация на всяка къща, която има за цел да намалява консумацията на електроенергия, оползотворяване на дъждовните води за поливни системи и други нужди на двете къщи. Това е много малка част то системите, които ще бъдат вложени в този проект за „пасивни къщи“. Това е наистина не е правено в района и ще е предизвикателство за фирмата изпълнител, но ние поемаме този ангажимент. Даваме обещание, че този проект ще бъде изпълнен качествено и в срок. За това разчитаме и на помощта на Общината“, посочи Лъчезар Лалов. \r\nОбщата цел на проекта е изграждане на съвременна, подходяща и рентабилна социална инфраструктура в Община Велико Търново, която да осигури благоприятна среда за предоставяне на качествена и ефективна услуга в общността и да допринесе за развитието на общинската социална политика. Кризисният център ще осигурява социална услуга за лица, пострадали от насилие, трафик или друга форма на експлоатация. Услугата ще се предоставя в срок до 6 месеца и ще е насочена към оказване на индивидуална подкрепа, задоволяване на ежедневните потребности и правно консултиране на потребителите или социално-психологическа помощ чрез мобилни екипи за кризисна интервенция. Двете сгради ще са разположени на ул. Драган Цончев“ №6 и №8 в кв. „Зона Б“. Архитектурно те ще изглеждат по сходен начин и бъдат обособени като самостоятелни къщи и пространства, независими едно от друго. Сградите ще съответстват на градската архитектура и ще хармонизират на околната среда в района. Финансирането на проекта е по ОП „Региони в растеж 2014 – 2020“. Общата стойност на проекта е 2 169 123 лева. Срокът е на изпълнение е 30 месеца.\r\nНадежда КРЪСТЕВА", "date": "2018.04.18", "title": "Велико Търново: Положена бе първа копка за изграждане на нов кризисен център в града"}
{"url": "http://www.focus-news.net/news/2018/04/18/2512359/prokuror-ivan-geshev-kmetat-na-mladost-zam-kmet-i-bivsh-zam-kmet-na-rayona-sa-privlecheni-kato-obvinyaemi-za-vzimane-na-podkup-v-osobeno-golemi-razmeri.html", "text": "В момента три лица се привличат в качество на обвиняеми за подкуп в особено големи размери, особено тежък случай. Това е обвинението спрямо кмета на „Младост“, зам.-кмета и бившия кмет на района. Това каза на брифинг в Съдебната палата ръководителят на Специализираната прокуратура Иван Гешев за ареста на кмета на район „Младост“ Десислава Иванчева, предаде репортер на Агенция „Фокус“.  „Текат действия с 3 задържани лица, до момента бяха задържани за 24 часа по Закона за МВР“, посочи той. „Наказанието за това престъпление е от 10 до 30 години, конфискация на част или на цялото имущество, лишаване от права“, обясни Иван Гешев. „Това е работно обвинение, в рамките на досъдебното производство, са възможни и други обвинения, включително и организирана престъпна група и пране на пари“, каза още прокурорът.\r\nБиляна ИВАНОВА", "date": "2018.04.18", "title": "Прокурор Иван Гешев: Кметът на „Младост“, зам.-кмет и бивш зам.-кмет на района са привлечени като обвиняеми за взимане на подкуп в особено големи размери"}
{"url": "http://www.focus-news.net/news/2018/04/18/2512376/mvr-1558-narusheniya-na-skorostnite-rezhimi-sa-ustanoveni-do-momenta-pri-operatsiyata-na-patna-politsiya-24-chasa-skorost.html", "text": "За времето от 06:00 часа до 11:00 часа в страната е имало 202 точки за контрол. За това време са установени 1558 нарушения на скоростните режими, по данни за хода на операцията на „Пътна полиция“ „24 часа скорост“ към 11.00 часа, съобщиха от пресцентъра на МВР. В операцията са се включили 175 служители. 301 от тях са регистрирани с т. нар камери на триноги, 171 със стационарните и 1086 – с мобилните. \r\nПо време на операцията са установени 35 случая на движение в населено място с над 50 км/ч. Екипите, ангажирани в операцията са констатирали и 84 други нарушения на Закона за движение по пътищата.  \r\nЗа времето от 6:00 часа сутринта до 11:00 часа е имало общо 8 леки пътнотранспортни инцидента, при които има 3 ранени. Тежки инциденти и загинали хора няма.\r\nОперацията \"24 часа скорост\" е в ход от 06:00 часа тази сутрин и ще продължи до 06:00 часа на следващия ден - 19 април. Целта е да се обърне внимание на водачите, че скоростта е една от основните причини за тежки ПТП. Проверки се извършват във всички страни, членки на TISPOL- Европейската мрежа на службите на  „Пътна полиция“.", "date": "2018.04.18", "title": "МВР: 1558 нарушения на скоростните режими са установени до момента при операцията на „Пътна полиция“ „24 часа скорост“"}
{"url": "http://www.focus-news.net/news/2018/04/18/2512380/afp-bomba-ot-vtorata-svetovna-voyna-shte-predizvika-masova-evakuatsiya-v-tsentara-na-berlin-v-petak.html", "text": "Обезвреждането на открита неизбухнала бомба от Втората световна война ще предизвика масова евакуация около централната ж.п. гара на Берлин в петък, като засегнати ще бъдат няколко министерства и болница, предава AFP, като се позовава на полицията.\r\nВсички сгради и улици в радиус от 800 метра около мястото в близост до натоварената ж.п. станция ще бъдат изпразнени от 09:00 българско време, докато 500-килограмовата бомба не бъде обезвредена, съобщиха от местната полиция в сряда. \r\nПревод и редакция:", "date": "2018.04.18", "title": "AFP: Бомба от Втората световна война ще предизвика масова евакуация в центъра на Берлин в петък"}
{"url": "http://www.focus-news.net/news/2018/04/18/2512379/narodnoto-sabranie-shte-bade-domakin-na-sreshta-na-tema-vazobnovyaema-energiya-v-balgariya-vazmozhnosti-i-predizvikatelstva-na-paket-chista-energiya-na-19-april.html", "text": "Среща на тема „Възобновяема енергия в България – възможности и предизвикателства на пакет „Чиста енергия“ ще се проведе на 19 април 2018 г., от 8.00 часа в зала „Изток“ на Народното събрание. В нея ще участва Клод Тюрме – член на Европейския парламент и президент на EUFORES – европейска неправителствена организация, ориентирана към възобновяемата енергия, и официална делегация от Европейската комисия. Това съобщиха от пресцентъра на Народното събрание.\r\nВ срещата, която ще бъде открита за журналисти, ще участват народни представители от Комисията по енергетика, Комисията по европейски въпроси и контрол на европейските фондове, Комисията по икономическа политика и туризъм, Комисията по регионална политика, благоустройство и местно самоуправление, Комисията по околна среда и води, както и представители на Комисията за енергийно и водно регулиране и на Българската независима енергийна борса.", "date": "2018.04.18", "title": "Народното събрание ще бъде домакин на среща на тема „Възобновяема енергия в България – възможности и предизвикателства на пакет „Чиста енергия“  на 19 април"}
{"url": "http://www.focus-news.net/news/2018/04/18/2512373/vitsepremierat-ekaterina-zaharieva-balgarskata-pozitsiya-za-udarite-v-siriya-otrazyava-i-izkazanata-ot-federika-mogerini-ot-imeto-na-28-te-darzhavi-chlenki-na-es.html", "text": "Българската позиция за ударите в Сирия отразява и изказаната от  Федерика Могерини от името на 28-те държави-членки на ЕС. Това каза на брифинг в Министерския съвет вицепремиерът и министър на външните работи Екатерина Захариева, предаде репортер на Агенция „Фокус“. „По разпореждане на премиера във връзка с критиките към правителството, които чухме в речта на президента Румен Радев, ще поискаме среща всеки един поотделно, за да изясним нещата, които чухме. Правителството счита, че в рамките на неговите правомощия изцяло е по-важно да приеме една балансирана и защитаваща интересите на държавата позиция, какъвто беше случаят и с еднократната военна интервенция срещу бази и центрове за разработване и създаване на химическо оръжие“, заяви Захариева. По думите ѝ тази позиция е била приета на заседание, което премиерът е свикал по спешност. „Не чухме критики към съдържанието на самата позиция от президента. Наистина призовавам по-скоро да мислим да бързата реакция на държавата, а не за удължаване на безкрайно взимане на решенията. Още веднъж подчертавам, че изцяло в правомощията на правителството е да осъществява външната политика. Неслучайно ще поискаме среща, за да изясним и начините на координация. В спешни ситуации понякога е по-важно да имаме бързи реакции. Лично съм водила такива разговори с президента преди това. Настояваме да има още една среща специално по тези теми във връзка с различните сектори, за да можем да изчистим недоразумения, ако е имало такива. По отношение на самата позиция, не виждам каква критика може да има и не виждам какъв е проблемът“, допълни Захариева и уточни, че би приела тази критика, ако мнението на президента е било диаметрално противоположно и различно. „Но българската позиция отразява и позицията, която малко по-късно изказа и Федерика Могерини от името на 28 държави-членки на ЕС и която беше потвърдена преди два дни в понеделника на Съвета на външни министри“, каза още Екатерина Захариева.", "date": "2018.04.18", "title": "Вицепремиерът Екатерина Захариева: Българската позиция за ударите в Сирия отразява и изказаната от Федерика Могерини от името на 28-те държави-членки на ЕС"}
{"url": "http://www.focus-news.net/news/2018/04/18/2512381/shampionskata-kupa-na-svetovnoto-parvenstvo-po-voleybol-startira-obikolkata-si-iz-balgariya-ot-ministerski-savet.html", "text": "Днешното заседание на Министерски съвет започна с представянето на Шампионската купа на Световното първенство по волейбол пред премиера Бойко Борисов и министрите от кабинета. Това съобщиха от правителствената информационна служба. Президентът на Българската федерация по волейбол Данчо Лазаров и вицепрезидентът на Федерацията Любомир Ганев показаха за първи път купата, която ще спечели шампионът от Световното и изразиха благодарността си към министър-председателя за категоричната подкрепа за провеждането на най-големия шампионат, организиран в страната ни. Общата сума на изплатените от кабинета средства за организацията на Световното в периода 2016-2018 г. е 5 000 000 долара. От своя страна, премиерът Борисов пожела успех на състезанието и изтъкна, че провеждането на шампионата в България е огромна реклама за страната ни.\r\nСофия, Варна и Русе ще бъдат домакини на Световното първенство по волейбол за мъже през септември 2018-а година. Страната ни приема шампионата съвместно с Италия. България ще бъде домакин на две от групите в първата фаза и единия поток от втория етап на шампионата. Заключителните срещи от финалната шестица ще приеме Италия. \r\nПредстои стартиране на “Tрофи тур” с купата  в трите града домакини в България. Тя ще бъде показвана и на големи спортни събития. Купата тежи 9 килограма и е позлатена.", "date": "2018.04.18", "title": "Шампионската купа на Световното първенство по волейбол стартира обиколката си из България от Министерски съвет"}
{"url": "http://www.focus-news.net/news/2018/04/18/2512383/premierat-boyko-borisov-otkriva-klyuchov-forum-v-sofiya-za-razvitieto-na-superkompyutrite-v-evropa-na-19-april.html", "text": "На 19 април (четвъртък) от 09:00 часа българският комисар по цифровата икономика и общество Мария Габриел и министър-председателят на България Бойко Борисов ще открият в столицата международна конференция под надслов \"Формиране на дигиталното бъдеще на Европа: Високопроизводителни изчисления за научни и  промишлени приложения в изключителен мащаб\". Това съобщиха от пресцентъра на Представителството на ЕК в България.\r\nКонференцията представлява ключов момент в процеса за оформянето на дигиталното бъдеще на Европа. Българският еврокомисар ще представи предложението на Европейската комисия за съвместната инициатива EuroHPC, за създаването на която работи активно през последните месеци.   \r\nСъбитието се организира съвместно от Европейската комисия и  Министерството на образованието и науката в рамките на Българското председателство на Съвета на ЕС. То ще събере представители на институциите на ЕС, национални, регионални, местни публични органи, представители на академичните среди, инвеститори и други заинтересовани страни. \r\nФорумът ще се проведе в Зала 2 / Театър Азарян / на  Националния дворец на културата – входът е в подлеза на НДК. \r\nУважаеми колеги, след откриването комисар Мария Габриел ще даде кратък брифинг за медиите от 9.50ч, във фоайето пред срещу изход 1-3 на залата.", "date": "2018.04.18", "title": "Премиерът Бойко Борисов открива ключов форум в София за развитието на суперкомпютрите в Европа, на 19 април"}
{"url": "http://www.focus-news.net/news/2018/04/18/2512382/delegatsiya-na-komisiyata-po-evropeyskite-vaprosi-na-sabranieto-na-republika-makedoniya-vodena-ot-predsedatelya-na-komisiyata-artan-grubi-shte-bade-na-poseshtenie-v-balgariya.html", "text": "Делегация на Комисията по европейските въпроси на Събранието на Република Македония, водена от председателя на комисията Артан Груби, ще бъде на посещение в България на 19 април 2018 г. Това съобщиха от пресцентъра на Народното събрание. \r\nВ 11.30 часа гостите ще се срещнат с народните представители от Комисията по европейските въпроси и контрол на европейските фондове в зала „Запад“. \r\nВ 12.50 часа македонските депутати ще разговарят със заместник-председателя на Народното събрание Емил Христов и с председателя на Комисията по външна политика Джема Грозданова.  \r\nВ рамките на посещението са предвидени срещи с Групата за приятелство България – Македония, със заместник министър-председателя по правосъдната реформа и министър на външните работи Екатерина Захариева и с министъра за Българското председателство на Съвета на ЕС Лиляна Павлова.", "date": "2018.04.18", "title": "Делегация на Комисията по европейските въпроси на Събранието на Република Македония, водена от председателя на комисията Артан Груби, ще бъде на посещение в България"}
{"url": "http://www.focus-news.net/news/2018/04/18/2512386/reuters-es-shte-prieme-targovskoto-sporazumenie-s-yaponiya-po-barzata-protsedura.html", "text": "Европейската комисия ще постави предложеното споразумение за свободна търговия с Япония за приемане по бързата процедура в сряда, надявайки се да избегне повторение на масовите протести, които почти доведоха до отменяне на търговския пакт с Канада преди две години, предава Reuters.\r\nЕвропейската комисия и Япония завършиха преговорите за създаване на най-голямата икономическа зона в света през декември, което, както коментира Reuters, сигнализира отхвърляне на протекционистката политика на президента на САЩ Доналд Тръмп. Сега Съюзът иска той да влезе в сила, колкото може по-бързо.\r\nСпоразумението предвижда премахване на европейските мита от 10% за японските коли 3% за повечето авточасти. То също ще отмени японските мита от 30% за европейски сирена и 15% върху виното, както и ще осигури достъп до големите обществени поръчки в Япония.\r\nНамаляването на митата ще намали с 1 милиард евро цената на европейските стоки, които се изнасят в Япония, обяснява американската агенция.\r\nКомисията, която преговаря за търговските споразумения на Съюза, ще представи предложението си до 28-те страни-членки заедно с още едно планирано търговско споразумение – със Сингапур. Европейските страни, ЕП и японския парламент ще трябва да ратифицират търговския договор преди той да влезе в сила.\r\nКомисията се надява, че съответните лидери ще подпишат споразумението между ЕС и Япония на срещата на върха в Брюксел през юни или юли и двете сделки ще влязат в сила до средата на 2019 година, което, според Reuters, е амбициозно, на базата на миналия опит.\r\nАмериканската агенция коментира, че Съюзът се страхува от протести и критики срещу търговската сделка, подобни на тези срещу споразумението между ЕС и Канада (СЕТА) през 2016 година, които кулминираха в белгийския регион Фландрия, който заплаши да осуети приемането й. В крайна сметка тя влезе в сила миналия септември.\r\nПревод и редакция:", "date": "2018.04.18", "title": "Reuters: ЕС ще приеме търговското споразумение с Япония по бързата процедура"}
{"url": "http://www.focus-news.net/news/2018/04/18/2512387/pregled-na-mezhdunarodnite-novini-do-13-chasa-agentsiya-fokus.html", "text": "Европейската комисия ще постави предложеното споразумение за свободна търговия с Япония за приемане по бързата процедура в сряда, надявайки се да избегне повторение на масовите протести, които почти доведоха до отменяне на търговския пакт с Канада преди две години, предава Reuters.\r\nЕвропейската комисия и Япония завършиха преговорите за създаване на най-голямата икономическа зона в света през декември, което, както коментира Reuters, сигнализира отхвърляне на протекционистката политика на президента на САЩ Доналд Тръмп. Сега Съюзът иска той да влезе в сила, колкото може по-бързо.\r\nСпоразумението предвижда премахване на европейските мита от 10% за японските коли 3% за повечето авточасти. То също ще отмени японските мита от 30% за европейски сирена и 15% върху виното, както и ще осигури достъп до големите обществени поръчки в Япония.\r\nНамаляването на митата ще намали с 1 милиард евро цената на европейските стоки, които се изнасят в Япония, обяснява американската агенция.\r\nКомисията, която преговаря за търговските споразумения на Съюза, ще представи предложението си до 28-те страни-членки заедно с още едно планирано търговско споразумение – със Сингапур. Европейските страни, ЕП и японския парламент ще трябва да ратифицират търговския договор преди той да влезе в сила.\r\nКомисията се надява, че съответните лидери ще подпишат споразумението между ЕС и Япония на срещата на върха в Брюксел през юни или юли и двете сделки ще влязат в сила до средата на 2019 година, което, според Reuters, е амбициозно, на базата на миналия опит.\r\nАмериканската агенция коментира, че Съюзът се страхува от протести и критики срещу търговската сделка, подобни на тези срещу споразумението между ЕС и Канада (СЕТА) през 2016 година, които кулминираха в белгийския регион Фландрия, който заплаши да осуети приемането й. В крайна сметка тя влезе в сила миналия септември.\r\n*** Обезвреждането на открита неизбухнала бомба от Втората световна война ще предизвика масова евакуация около централната ж.п. гара на Берлин в петък, като засегнати ще бъдат няколко министерства и болница, предава AFP, като се позовава на полицията.\r\nВсички сгради и улици в радиус от 800 метра около мястото в близост до натоварената ж.п. станция ще бъдат изпразнени от 09:00 българско време, докато 500-килограмовата бомба не бъде обезвредена, съобщиха от местната полиция в сряда.\r\n*** Реформите и решаване на спора за името са главните предпоставки за интеграция на Македония в Европейския съюз, а трябва да бъде ясно също, че решенията се взимат не от Европейската комисия, а само от Съвета на Европейския съюз, където Гърция ясно е формулирала своите позиции, съобщиха от гръцкото Министерство на външните работи във връзка с доклада на ЕК за напредъка на Скопие, предава скопският телевизионен канал „Телма“.\r\n„По отношение на Бивша югославска република Македония, дълъг е пътят, който тя трябва да измине, за да навакса празнината, създадена от регреса през последните години. Стабилността и развитието на страната е от жизнен гръцки интерес. Стана ясно, че това е седмият път, в който страната получава позитивна препоръка от ЕК. Все пак трябва още веднъж да се разясни на всички страни, че решенията ги взима Съвета на ЕС, а не Комисията, където Гърция е формулирала ясно своите позиции“, съобщиха от гръцкото МВнР, като добавиха, че напредъкът в реформите и решаването на спора за името са главните предпоставки за напредък на страната по пътя към Съюза.\r\nГръцкото външно ведомство заяви още, че подкрепя разширяването на ЕС, но страните-кандидатки трябва да изпълняват поставените условия.\r\n„Като основни проблеми от европейска, регионална и гръцка гледна точка за Западните Балкани са: значителният напредък в диалога между Белград и Прищина, истински и устойчив напредък на Албания по отношение на петте ключови приоритета, както и истинският напредък в реформите на БЮРМ, които ЕС характеризира като неотложни. Също така, разрешаването на проблема с името остава неразделна част от поставените предпоставки“, се казва в прессъобщението на гръцкото Министерство на външните работи.\r\n*** В сряда дипломатите в Организацията за забрана на химическите оръжия (ОЗХО) провеждат извънредно заседание във връзка с отравянето на бившия полковник от Главното разузнавателно управление (военното разузнаване – ГРУ) на Русия Сергей Скрипал и дъщеря му Юлия, предава AFP.\r\nДипломатически източници са съобщили, че заседанието при затворени врата в централата на ОЗХО в Хага е започнало. То е свикано от Великобритания, след като експертите достигнаха до извода, че Скрипал е отровен с нервно-паралитично вещество миналия месец в британското градче Солсбъри.\r\n***Президентът на Сърбия Александър Вучич заяви, че не е сигурен дали в края на април ще обяви своето решение за Косово, но може да гарантира, че ще работи неуморно, за да бъде постигнато компромисно решение, предава скопското електронно издание „МКД“.\r\nСлед срещата си с премиера на германската провинция Баден-Вюртемберг Винфрид Кречман, Вучич заяви, че решението за Косово „няма да бъде безболезнено за сърбите“.\r\n„С каквото и предложение да излезем, то ще бъде посрещнато на нож и в региона, и в Европа, и по света, а също и в Сърбия“, заяви сръбският президент.\r\nНа няколко пъти държавният глава обявяваше, че ще обяви решението си за Косово пред обществото в края на април и в тази връзка инициира вътрешния диалог по въпроса миналия октомври.\r\nВучич подчерта, че каквото и решение да предложи, то първо ще трябва да „победи на референдум в страната“.\r\n„Целта ми не е да кажа нещо, за да задоволя някой на Запад, а да стигнем до решение, което да задоволява гражданите на Сърбия“, изтъкна той.\r\nСръбският президент потвърди, че е против идеята за „замразяване на конфликта“, защото не иска да оставя проблемите на бъдещите поколения.\r\n„От това, че ще чакаме по-добри времена, да не стане да дочакаме по-лоши времена“, заяви той и добави, че решението трябва да се търси чрез диалог, за да се стигне до компромисно решение.\r\n„Не искам гражданите да бъдат унижени от решението и аз, в рамките на това, ще се отнасям рационално, прагматично, отговорно и храбро“, обеща Вучич.\r\nТой отказа да коментира изявлението на косовския премиер Рамуш Харадинай, че Бояновац и Прешево са Източно Косово, защото, както каза Вучич, не иска да коментира нечии териториални претенции, а само бъдещето на Сърбия.\r\nОсвен това, сръбският президент подчерта, че позициите на Германия и Сърбия около независимостта на Косово са противоположни, но това не трябва да влияе на развитието на двустранното сътрудничество. \r\n„Искам някой да ми обясни какво е бъдещето на Сърбия без Германия“, попита Вучич и подчерта, че не мисли решението да не се разговаря със страните, признали Косово, за добро.\r\n*** По време на завръщането на гръцкия премиер Алексис Ципрас от остров Ро до Родос, два турски изтребителя са прелетели  на около 6-7 километра от хеликоптера му, докато от турската командна кула са поискали от пилота да напусне, както те са казали, турското въздушно пространство. Той е игнорирал командата и е информирал министър-председателя и началника на Генералния щаб, които са били на борда, пише електронното издание на гръцкия вестник Protothema.\r\nХеликптерът Chinook не е променил курса си, пише изданието и пилотите не са отговорили на турската провокация. Но малко по-късно турските ВВС са подновили провокативното си поведение с двойка F-16, вдигнати от военновъздушната база Даламан, които постоянно са пробвали да навлизат в гръцкото въздушно пространство.\r\nГръцките ВВС са отговорили като са изпратили двойка свои изтребители, които да засекат турските F-16. Нарушението на гръцкото въздушно пространство се е случило, докато хеликоптерът Chinook, с премиера Ципрас на борда си, е летял от остров Ро до остров Родос.\r\n*** Опозиционни активисти в сряда отново блокираха редица централни улици в арменската столица Ереван. Както съобщава кореспондентът на ТАСС от мястото на събитието, протестиращите са блокирали всички подстъпи към площад Франция и са започнали да строят заграждения.\r\n„Нашите протести продължават. Ще успеем да сменим властта в страната. Вчера провокатори устроиха погром на булевард Маштоц. Официално заявявам, че тези хора не са наши привърженици“, заяви пред журналистите на площад Франция лидерът на опозиционната партия „Граждански договор“ и депутат в местния парламент Никол Пашинян.\r\nТАСС уточнява, че група младежи с медицински маски на лицата, във вторник през нощта са устроили погром в центъра на Ереван. Те са сбили с полицията, громили са витрини на магазините, чупили са светофари и пътни знаци. Полицията провежда следствие.Агенция „Фокус“ припомня:\r\nНа 13 април радикалната опозиция в Армения започна масови протестни акции срещу кандидатурата на бившия президент на страната Серж Саргсян за поста министър-председател на Армения. Независимо от демонстрациите, на 17 април Саргсян беше избран от арменския парламент за глава на правителството. Лидерът на опозицията и депутат в парламента Никол Пашинян обяви във вторник, че започва „кадифена революция“.\r\n*** Турция разкритикува доклад за прогреса на Европейската комисия и обвини Европейския съюз, че „не желае да разбере трудностите“, с които се е сблъскала страната. В съобщението, публикувано от турското Министерство на външните работи, се казва още, че „скалите Кардак (на гръцки – островчетата Имия – бел. ред.), както териториалните води и въздушното пространство над тях са изключително под турски суверенитет“, пише електронното издание на гръцкия вестник Kathimerini.\r\nВ изявлението Анкара обвинява Никозия за провалените преговори за разрешаване на кипърския въпрос, като твърди, че гръцките киприоти експлоатират членството на Република Кипър в ЕС.\r\n„Изявленията по кипърския въпрос в текста на доклада на Комисията не е нищо повече от преповтаряне на вече известните и базирани на грешни заключения, възгледи на ЕС по кипърския въпрос“, се казва в съобщението на турското МВнР.\r\n„Тези изявления отразяват отношението на гърците киприоти, което е и основната причина за провала на преговорния процес и е пореден пример за експлоатиране на членството в ЕС от гърците киприоти в усилията им да вкарат процеса в задънена улица“, се добавя още там.\r\nКъм момента няма отговор от Атина, уточнява Kathimerini.", "date": "2018.04.18", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2018/04/18/2512388/benovska-pita-valentin-zlatev-kakvo-shte-pravite-gazovata-asotsiatsiya-ako-zakonat-za-gorivata-ne-mine-v-ns.html", "text": "Беновска пита Валентин Златев: Какво ще правите Газовата асоциация, ако Законът за горивата не мине в НС, съобщиха от екипа на Илиана Беновска. Валентин Златев: С цел карбонизиране на емисиите и на природата, така че ние мислим и търсим варианти – по какъв начин това да бъде достигнато. Няма магическа пръчка, няма вариант, при който с един замах това да се случи. Очевидно, че ще бъде дълъг процес, в който и рафинериите ще произвеждат по-технологични горива, и двигателите на колите ще стават все по-технологични, но в крайна сметка светът трябва да намери някаква алтернатива на горивата, произведени от нефт и това рано или късно ще се случи, но няма да е толкова бързо, колкото всички очакват. Илиана Беновска: А какво ще стане със закона за горивата, г-н Златев, и дали ще успеете да преборите корупцията с него?Валентин Златев: Дали ще успеем да преборим корупцията? Не се занимаваме ние с това нещо. Илиана Беновска: Нали това е закон ...!?Валентин Златев: Гледах по Вашите телевизии, че работи активно новата комисия от сутринта. Със сутрешните блокове показваха акции от вчера. Въпросът не е толкова към мене, колкото към депутатите, които са внесли този закон. Илиана Беновска: И е във Ваша полза!Валентин Златев: Имаме грешното разбиране, че този закон го внася или настоява да бъде внесен Българска петролна и газова асоциация и той е в наша полза, което не е съвсем така. Аз държа много ясно и точно да се разбере, че българската държава е партньор в нашия бизнес. Тя получава повече от 50% от приходите от продажба на горива – във вид на данъци, такси и така нататък. Тоест половината от цената, която всеки български гражданин плаща на бензиноколонката, за да си купи независимо дали е бензин или дизел, отива в държавния бюджет, така че българската държава е партньор в нашия бизнес и то значителен партньор. Това, че тя е решила, в крайна сметка, да събере данъците и приходите в бюджета си е доста похвално, защото иначе е плачевно да оглавяваме класациите за сива икономика и корупция в Европейския съюз.Медия: Въпросът е, че срещу закона имаше сериозен отпор както от малки бензиностанции и земеделци, така и от тримата министри, които на комисия изпратиха позиция от типа: „Вижте, огледайте нещата, не сме съвсем сигурни, че не нарушаваме...”. Мислите ли, че ще мине, защото от години си говорим за подобен проект, който отлежава и защо е този отпор? Няма подкрепа на министрите.Илиана Беновска: Да добавя само, ако не мине този закон – какво ще правите? Валентин Златев: Аз ще започна отзад напред. Аз не съм съгласен, че министрите са отхвърлили този закон, тъй като в продължение на две години имаше работна група, сформирана със заповед на министър-председател Бойко Борисов, която работи текстовете на този закон и той е подписан от представители на всички министерства, съгласуван е, така че позиция, която заема другата е най-малкото нелогична. Вие сами разбирате, че ако конкретно цитирате Министерството на финансите, ако Агенция митници и Данъчната агенция си вършеха добре работата – нямаше да има нужда от този закон. Очевидно е, че има пропуски в държавата, очевидно е, както самото Министерство на финансите потвърждава, че почти един милиард не се събират годишно от акцизи и ДДС, че сивият сектор в нашия бранш е над 30%. Така че би трябвало да очакваме, че ще има някакъв отпор и сред тези служители. Без тяхно помощ и на някои от тях – това няма как да се случва. По отношение на зърнопроизводителите и селскостопанските производители – аз мисля, че ние проведохме няколко срещи. Срещнахме се с депутатите, които внасят закона и сме постигнали един консенсус, който е добър и за тях и за представителите на бранша. Нещо повече, аз, със съжаление, констатирах, че голяма част от тях не бяха чели текстовете на закона и мисля, че това е преобладаващата дискусия. Говори се популистично, без да се познават текстовете на самия проектозакон. Напротив, бих казал, съвсем уверено, че този закон е писан в тяхна полза поради две причини. Досега българското законодателство не третира понятие, различно от понятието бензиностанция, тоест не се признават ведомствени бензиностанции, наличие на всякакви други обекти. Тоест, всеки един орган държавен, който би решил да се разправи с тях би могъл да ги затвори веднага. В новия закон се въвежда понятието „вътрешен обект”, който дава право на зърнопроизводителите и селскостопанските труженици да имат официално такива свои обекти. Разбира се те трябва да бъдат адресно регистрирани, по някакъв начин да си измерват горивата, които са в тях, иначе всичко това обезсмисля цялата тази идея. За малките селскостопански производители, до хиляда литра, един тон дневно – не се изискват никакви документи – нито за съхранение, нито за транспортировка, нито за движение. Така че общо взето не виждам по какъв начин това нарушава техният интерес – напротив, мисля, че този закон е в тяхна полза. Илиана Беновска: Но ако не мине закона за горивата...?Валентин Златев: Сега, сами разбирате, че има и едни други представители...Медия: Малките бензиностанции? Валентин Златев: Ами, пак не бих казал „малки” бензиностанции. Аз по-скоро бих ги разделил не на малки и големи, а на такива, които изпълняват разпоредбите на държавата, защото в момента по заповед Н-18 на Министерството на финансите – всичките трябва да бъдат оборудвани със съответните уреди. Тоест на такива, които плащат данъци и на такива, които не плащат данъци. Естествено ще има, и ние нямаме никаква илюзия, тежка съпротива в тази насока, защото говорим за една значителна сума пари, която се разпределя кеш някъде. Тя е тази, която поражда корупцията и естествено хората, живеещи от това нещо, ще оказват тежка съпротива. Илиана Беновска: А ако не мине закона за горивата – каква е следващата крачка? Вашият заместник Андрей Делчев е в Законодателния съвет на Народното събрание и между първо и второ четене – този закон, както всички останали, трябва да мине през този съвет. Той ще си подаде ли отвод? Значи първият въпрос е – какво ще правите, ако не мине законът?  Валентин Златев: Той не ми е заместник, той е директор на асоциацията. Аз пак ще започна отзад напред – това е по същия начин да попитате г-н Марешки дали ще гласува в парламента, след като има конфликт на интереси, има собствени бензиностанции, нали? Илиана Беновска: По повод участието на Андрей Делчев?Валентин Златев: Андрей Делчев, естествено ще говоря с него. Между другото е ново за мене, че участва в този съвет. Ще го помоля разбира се да не участва в тази дискусия, поради конфликт на интереси. Илиана Беновска: Какво ще стане ако не мине законът? Какви са Ви следващите крачки? Нали се борите за законност, против корупция? Валентин Златев: Ами вижте, аз дълбоко се надявам, че, в крайна сметка, здравият разум ще надделее. Пак казвам – този закон е в интерес и в полза на държавата. С единствена цел – тя да обезпечи постъпления в бюджета, да има равнопоставеност на участниците на пазара и върховенство на закона, за да може спокойно държавата да плаща пенсии, да плаща заплати на полицаи, на доктори, на надзиратели в затвори и така нататъка. Ако не мине..., аз не бих искал да подхождам като някои други хора, които казват: „Изключите, примерно, земеделците от закона.”. Ако почнем да приемаме съсловни закони, ще се върнем в XVIII век, когато е имало такива закони, изключващи част от обществото, казвайки, че не трябва да ги спазва. Не бих искал да провокирам по начина, по който онзи ден се опитаха: „Ние стачкуваме, ако не се приеме закона.”. В същото време ясно и категорично искам да заявя, че ние ще настояваме за приемането на този закон, защото обратното ни поставя в невъзможност да работим в България. Илиана Беновска: Ако ясно ви разбрахме – няма да отстъпите и ще искате да се приеме в този вид, в който е в момента?Валентин Златев: Не, ние ще искаме да се приеме в този вид, който е консенсус за всички, но настояваме да има един закон, който да регулира пазара на горива, не четиринадесет, както е сега. Едните закони казват едно нещо, другите казват обратното. Ще настояваме да има обществен орган, който да следи за изпълнението на закона. Вие всички знаете, че бяха отменени митническите складове и до 1 януари – всичките пристанища трябваше да имат уреди. Само че във Варна се оказа, че е отменено това решение и пак си разтоварват кораби. Тука е силата на обществото и на Вас, журналистите – в крайна сметка да помогнем, да се освободим от тези пороци, които, за съжаление, все още има в нашата държава. Илиана Беновска: Благодарим Ви! Валентин Златев: И аз Ви благодаря!", "date": "2018.04.18", "title": "Беновска пита Валентин Златев: Какво ще правите Газовата асоциация, ако Законът за горивата не мине в НС"}
{"url": "http://www.focus-news.net/news/2018/04/18/2512390/feysbuk-ep-shte-obsadi-zloupotrebata-s-lichnite-danni-na-evropeyski-grazhdani.html", "text": "След скандала с Фейсбук и „Кеймбридж аналитика“, в сряда от 16.00 ч. българско време евродепутатите ще обсъдят защитата на данни и запазването на личния живот на гражданите, съобщава Европейският парламент.\r\nЕвродепутатите ще подчертаят важността на защитата на данните като предпазна мярка срещу изборни манипулации. Очаква се те отново да призоват ръководството на Фейсбук да се яви пред Европейския парламент. \r\nФейсбук е обвинен, че е позволил на „Кеймбридж аналитика“ да се сдобие с данните на милиони потребители без тяхното разрешение, за да се насочи към тях по време на президентските избори в САЩ от 2016 г. Информацията от профилите във Фейсбук на 87 милиона потребители, 2,7 милиона от които в ЕС, може да е била придобита по нерегламентиран начин. \r\nМожете да гледате дебата на живо чрез EP Live и EbS+.", "date": "2018.04.18", "title": "Фейсбук: ЕП ще обсъди злоупотребата с личните данни на европейски граждани"}
{"url": "http://www.focus-news.net/news/2018/04/18/2512391/evropeyskata-komisiya-predlaga-sklyuchvane-na-targovski-sporazumeniya-s-yaponiya-i-singapur.html", "text": "Европейската комисия представи резултатите от преговорите по споразумението за икономическо партньорство с Япония и споразуменията за търговия и инвестиции със Сингапур. Това е първата стъпка към подписването и сключването на тези споразумения. Това съобщиха от Представителството на Европейската комисия в България.\r\nСпоразумението за икономическо партньорство с Япония е най-мащабното двустранно търговско споразумение, договаряно от Европейския съюз (ЕС). То ще разкрие огромни пазарни възможности и за двете страни, ще засили сътрудничеството помежду им в редица области и ще затвърди съвместния им ангажимент за устойчиво развитие. За първи път се предвижда и конкретен ангажимент във връзка с Парижкото споразумение относно изменението на климата. Ще бъдат премахнати повечето мита, които всяка година струват на европейските износители за Япония 1 милиард евро. То ще отвори японския пазар, който обхваща 127 милиона потребители, за износа на основни селскостопански продукти от ЕС, ще осигури на този пазар защита в Япония на над 200 традиционни европейски регионални хранителни продукта и напитки и ще благоприятства възможностите на ЕС за износ в редица други сектори. \r\nСпоразуменията за търговия и инвестиции със Сингапур са първите завършени двустранни спогодби с член на Асоциацията на народите от Югоизточна Азия (АСЕАН). В рамките на АСЕАН Сингапур е най-големият партньор на ЕС, като двустранната търговия със стоки е на стойност 53,3 млрд. евро (2017 г.), а с услуги — 44,4 млрд. евро (2016 г.). С тези споразумения ЕС направи важна крачка към установяването на високи стандарти и правила при търговията с региона на Югоизточна Азия, чието развитие и значение непрекъснато набира скорост.", "date": "2018.04.18", "title": "Европейската комисия предлага сключване на търговски споразумения с Япония и Сингапур"}
{"url": "http://www.focus-news.net/news/2018/04/18/2512378/ministar-nikolay-nankov-nie-sme-ot-svetlata-a-ne-ot-tamnata-strana-dori-i-tunelite-zapochnaha-da-stavat-svetli.html", "text": "Нормално е да поискаме среща с президента на Р България и в рамките на нашата компетентност да отговорим на неговите притеснения и да осветлим съответно политиките и темите, за които той говори, че има тъмнина и в които той лично е на тъмно. Това каза на брифинг в Министерския съвет министърът на регионалното развитие и благоустройството Николай Нанков, предаде репортер на Агенция „Фокус“. „Беше цитиран и Гьоте, но той казва, че там, където има много светлина, се появяват и много сенки. Бъдете сигурни, че ние сме от светлата, а не от тъмната страна в случая, тъй като отдавна сме на сцената. Ще се изразя образно, че вече в нашите компетенции дори и тунелите започнаха да стават светли. Две от темите в компетенциите на МРРБ в лекцията на президента в УНСС бяха засегнати. Едната от тях е санирането, а другата – пътното строителство. Ще призова на среща с президента, ако той ни удостои с такава, да бъде осветлена и ясно и категорично да бъде заявена позиция така, както и колегите от БСП, критикувайки вече три години програмата, така и от него, програмата трябва ли да я има, или трябва да бъде спряна“, коментира Нанков и уточни, че трябва да се разбере дали са „за“ или „против“ програмата, за да стане известна точната им позиция и МРРБ да предприеме действия. „Може би ще приемем част от аргументите и евентуално трябва да дебатираме за нейното бъдеще, но да знаем точно какви са – критика с конкретни предложение или просто критика заради самата критика. Появи се една нотка да противопоставим политиката по саниране, жилищната политика като глобална тема на газификацията с публичен ресурс на частните домове. Това е една доста опасна тема. Бих призовал компетентния екип на президента Радев да бъде така добър да направи подобен сравнителен анализ между ползите между програмата за саниране и между газификацията на частните жилища с публичен ресурс. Това произлезе като съждение думите му“, каза още регионалният министър.", "date": "2018.04.18", "title": "Министър Николай Нанков: Ние сме от светлата, а не от тъмната страна – дори и тунелите започнаха да стават светли"}
{"url": "http://www.focus-news.net/news/2018/04/18/2512389/kmetat-na-sofiya-yordanka-fandakova-okolo-20-sa-golemite-infrastrukturni-obekti-koito-predstoi-da-zapochnem.html", "text": "Около 20 са големите обекти, които предстои да започнем. Това заяви кметът на София Йорданка Фандъкова относно програмата за ремонт и изграждане на пътна инфраструктура, предаде репортер на Агенция \"Фокус\".\r\n„И тази години ни предстои тежък строителен сезон с много обекти. Някои от обектите са с хоризонт две години – тази и следващата, тъй като имаме и някои доста сериозни. Целта ни отново е да продължим с възстановяването и модернизацията на инфраструктурата в града, като тази година имаме вече възможност и подходът ни е малко по-различен. Разбира се отново имаме акцент върху базовата инфраструктура – големите улици и булеварди.“\r\nФандъкова заяви, че в същото време има и много сериозен акцент към трамвайния релсов път. „Цялостна реконструкция на трамвайни трасета са бул. \"Граф Игнатиев\", ул. \"Каменоделска\", бул. \"Цар Борис ІІІ\", както и отсечката от трамвайната линия по бул. \"България\", която заради строителството беше спряна при цялостното обновяване на линията на трамвай № 7. Това също е важен и тежък обект“, посочи Фандъкова.\r\nВиктория КРЪСТЕВА", "date": "2018.04.18", "title": "Кметът на София Йорданка Фандъкова: Около 20 са големите инфраструктурни обекти, които предстои да започнем"}
{"url": "http://www.focus-news.net/news/2018/04/18/2512394/pravitelstvoto-odobri-godishniya-doklad-za-mladezhta-za-2016-g.html", "text": "Повечето млади хора смятат, че са материално задоволени, намират относително лесно работа, но повечето не работят по специалността си. Това са част от изводите в годишния доклад за младежта, разгледан на правителственото заседание. Докладът представя информация за социално-икономическото положение на младежите през 2016 г. и предприетите мерки за тяхното развитие от страна на държавните институции. Това съобщиха от правителствената информационна служба.\r\nИнформацията покрива деветте основни приоритетни области в Националната стратегия за младежта (2010-2020) и отчита изпълнението и напредъка в основни сфери, важни за живота на младите хора: заетост и безработица, образование, професионално ориентиране и реализация, гражданска активност, доброволчество, здравословен начин на живот, свободно време и др.\r\nЗа изготвянето на доклада по поръчка на Министерството на младежта и спорта е реализирано специално национално представително социологическо проучване на тема ,,Установяване на ефекта от политиките за младежта върху младите хора в страната“, реализирано от изследователски център „Тренд“ през 2017 г. Проучването представя специфичните за младежката целева група проблеми, социално-икономическите реалности, начина на живот на младежите, както и техните виждания, нагласи и ценности, структурирани съобразно основните приоритетни области на действие по отношение на младежката общност в страната.\r\nВъз основа на данните и представения анализ по отношение на отделните сфери от живота на българските младежи, се очертават следните основни изводи:\r\n-\tнад 70% от младите хора смятат, че средствата им са достатъчни за пълноценно хранене, закупуване на облекло, закупуване на обувки, заплащане на електрическа енергия и закупуване на лекарства;\r\n-\t98% от българските младежи имат мобилни телефони, 87% притежават компютър, а 92 на сто имат достъп до интернет у дома;\r\n-\tнад 50% от българските младежите смятат, че в населеното място, където живеят, получават добро образование, а над 60% заявяват, че има начини да разнообразяват ежедневието си;\r\n-\tработещите млади в по-голям дял са доволни от настоящата си работа. Основната причина за смяна на работното място се явява ниското заплащане – при 30% от младежите;\r\n-\tпозитивна картина се отчита по отношение на оценката за намиране на работа. Близо 50% посочват, че са намерили лесно настоящата си работа. Това, което се отчита като негатив е, че 54% не работят по специалността си;\r\n-\tпо отношение на здравословния начин на живот и практикуването на спорт са отчетени следните резултати – 32% е делът на младежите, които се занимават със спорт, а 66% - не. Тук оказва влияние типът населено място – в столицата и в областните градове фитнес залите са предпочитано място за спорт, докато в малките населени места и селата основно спортни дейности се извършват навън или у дома;\r\n-\tпо отношение на гражданската активност и в частност участието на младежите в различни организации, данните са следните – 73% не членуват в такива организации, което представлява известно намаление, в сравнение с предишни години. Най-много са членуващите в спортни клубове (14,5%), следвани от младежите, участващи в благотворителни/хуманитарни организации. Близо 50% от българските младежи гласуват на изборите.", "date": "2018.04.18", "title": "Правителството одобри Годишния доклад за младежта за 2016 г."}
{"url": "http://www.focus-news.net/news/2018/04/18/2512393/odobren-e-proekt-na-ministerska-deklaratsiya-po-vaprosite-na-vatreshnovodniya-transport-v-evropa.html", "text": "Правителството одобри проект на Министерска декларация от Международната министерска конференция по вътрешноводен транспорт на Икономическата комисия на ООН за Европа. Предвижда се документът да бъде подписан на 18 април 2018 г. във Вроцлав, Полша. Това съобщиха от правителствената информационна служба.\r\nДекларацията има за цел да повиши вниманието върху ролята на вътрешноводния транспорт за устойчивото функциониране на националните транспортни системи и приноса им за социалното и икономическото развитие.", "date": "2018.04.18", "title": "Одобрен е проект на Министерска декларация по въпросите на вътрешноводния транспорт в Европа"}
{"url": "http://www.focus-news.net/news/2018/04/18/2512392/prezidentat-rumen-radev-shte-bade-patron-na-otbelyazvaneto-na-105-godishninata-ot-osnovavaneto-na-sayuza-na-balgarskite-pisateli.html", "text": "Президентът Румен Радев прие отправената от Съюза на българските писатели покана да бъде патрон на отбелязването на 105-годишнината на творческата организация. Това съобщиха от прессекретариата на държавния глава. Днес държавният глава се срещна на „Дондуков“ 2 с представители на ръководството на сдружението, създадено през 1913 г. с почетен председател Иван Вазов. Основното събитие в програмата ще се състои през октомври, когато се предвижда тържествена вечер, на която да бъдат събрани писатели от страната, техни колеги зад граница, представители на институции. Поканата за патронаж отправи председателят на съюза Боян Ангелов, който заедно с Иван Гранитски и Димитър Христов - членове на Управителния съвет, участва в срещата. Писателите запознаха президента Радев с дейността и проектите на творческото сдружение. В съюза членуват над 800 писатели, включително 70 български писатели, които живеят постоянно в чужбина, но продължават да създават и да издават произведения на български език. Готови сме да подкрепим всяко родолюбиво дело на президента и каузата ви за национално помирение и единение, заявиха писателите. Румен Радев прие предложението при своите срещи с българските общности зад граница да предоставя книги, осигурени от Съюза на българските писатели. Хората на духа и перото трябва да дават посока в обществото ни особено във време на морален и ценностен разпад, заяви на срещата държавният глава. Президентът посочи, че в епохата на дигитализацията литературата предава на младото поколение морални ценности и изгражда национална идентичност.", "date": "2018.04.18", "title": "Президентът Румен Радев ще бъде патрон на отбелязването на 105-годишнината от основаването на Съюза на българските писатели"}
{"url": "http://www.focus-news.net/news/2018/04/18/2512395/prieti-sa-konvergentnata-programa-na-balgariya-i-aktualizatsiya-na-natsionalnata-programa-za-reformi.html", "text": "Правителството прие Конвергентната програма на България за периода 2018-2021 г. и актуализация за 2018 г. на Националната програма за реформи. Това съобщиха от правителствената информационна служба.\r\nКонвергентната програма се изготвя ежегодно, в съответствие с правилата на Пакта за стабилност и растеж на ЕС за координация на националните бюджетни политики на държавите членки, и очертава прилаганите ключови политики за поддържане на макроикономическата, финансовата и фискалната стабилност на страната. Разработването на Конвергентната програма следва графика на т. нар. Европейски семестър – инициативата за предварителна координация на икономическите политики в ЕС.\r\nОдобрената Програма е структурирана в седем части. Първата представя общата рамка на правителствените икономически политики и цели. Във втората част е анализирано икономическото развитие на страната по отношение на ключовите макроикономически показатели, като е представена и прогноза за тяхното развитие. Третата част съдържа описание на стратегическите цели на фискалната политика по отношение на бюджетния баланс и правителствения дълг. В четвъртата част е направен анализ на чувствителността на прогнозите в основния макроикономически сценарий, като e разработен алтернативен сценарий. Част пета и част шеста на Програмата са посветени на устойчивостта и качеството на публичните финанси, а седмата прави преглед на институционалните характеристики на публичните финанси в България – бюджетни процедури и национални бюджетни правила.\r\nВ Конвергентната програма са отразени приоритетите на правителството за придържане към фискална политика, осигуряваща дългосрочна устойчивост на публичните финанси и ефективно насочване на публичните разходи към дейности, които ускоряват икономическия растеж. Фискалните цели в средносрочен план остават насочени към запазване на устойчивостта на бюджетната рамка в контекста на ангажиментите на страната по линия на Пакта за стабилност и растеж. Важен аспект от стратегическите политики са повишаване на производителността и конкурентоспособността на икономиката за постигане на балансиран растеж, устойчива конвергенция и подобряване на благосъстоянието в дългосрочен план. Правителството ще продължи политиките за повишаване на събираемостта на данъците, борбата със сенчестата икономика и недекларирания труд.\r\nАктуализацията за 2018 г. на Националната програма за реформи (НПР) е изготвена в изпълнение на Стратегия „Европа 2020“ и в рамките на засиленото наблюдение на икономическите политики в ЕС.\r\nНационалният доклад за България за 2018 година, заедно с документите, поставящи началото на Европейския семестър, послужиха като отправна точка при настоящата актуализация на НПР. Макроикономическите дисбаланси вече не се оценяват като прекомерни, за което спомага както благоприятната икономическа ситуация, така и постигнатата стабилност на финансовия сектор и възстановяването на пазара на труда.\r\nПрограмата се фокусира върху изпълнението на мерките, адресиращи специфичните препоръки на Съвета от 2017 година. В документа е представен и преглед на напредъка в изпълнението на националните цели по Стратегия „Европа 2020“, както и комплекс от мерки в области на политики, допринасящи за подобряване на бизнес средата. В програмата са включени и проектите, финансирани по Програмата за подкрепа на структурни реформи на ЕК, определени през 2017 година от Министерския съвет за приоритетни.\r\nАктуализацията на НПР за 2018 година е разработена в съответствие с приоритетите за управление на правителството (2017-2021 г.), с Конвергентната програма на Република България (2018-2021 г.) и със Средносрочната бюджетна прогноза за периода 2019-2021 г.", "date": "2018.04.18", "title": "Приети са Конвергентната програма на България и актуализация на Националната програма за реформи"}
{"url": "http://www.focus-news.net/news/2018/04/18/2512396/agentsiya-mitnitsi-kontrabanda-apteka-zadarzhaha-mitnicheski-sluzhiteli-na-kapitan-andreevo.html", "text": "Опит за контрабанден внос на голямо количество различни медикаменти предотвратиха митническите служители на митнически пункт „Капитан Андреево“ в нощта на 15 април. Това съобщиха от Агенция „Митници“. При проверката на косовски микробус, пътуващ от Турция през България с  четирима косовски граждани и шофьор със сръбски паспорт, митническите инспектори откриват между багажа на пътниците 1969 блистера лекарствени продукти, сред които такива, предназначени за антибиотично лечение, епилепсия, остеопороза, за отслабване, срещу висок холестерол, имуностимулатори. Открити са и  458 тубички с крем за лечение на гъбички по кожата.  В хода на проверката митническите служители намират и 20 кутии, с общо тегло близо 11 кг, тютюн за наргиле без акцизни документи. Иззети са и 20 от 30-те кутии цигари, които пътниците декларирали, но които превишават нормите за безмитен внос на тютюневи изделия.  Установено е, че медикаментите и тютюнът за наргиле са собственост на шофьора. Контрабандната стока е задържана, съставени са два акта за нарушение на Закона за митниците.", "date": "2018.04.18", "title": "Агенция „Митници“: Контрабанда „аптека“ задържаха митнически служители на „Капитан Андреево“"}
{"url": "http://www.focus-news.net/news/2018/04/18/2512400/dobrich-panorama-na-srednite-uchilishta-organizirana-ot-obshtinata-i-tsentara-za-podkrepa-za-lichnostno-razvitie-se-provezhda-v-grada.html", "text": "Панорама на средните училища се провежда в града, организирана от Община Добрич и Центъра за подкрепа за личностно развитие, предаде кореспондентът на Радио „Фокус” – Варна. Началото на събитието бе дадено в 9.00 часа в присъствието на зам.-кмета „Хуманитарни дейности“ д-р Емилия Баева и директора на Дирекция „Култура“ в Общината Диана Борисова. Панорамата продължава до 17.00 часа днес. В специално поставени дървени къщички на площад „Свобода“ са представени различни средни училища и гимназии от град Добрич. Младежи, представители на всяко училище, консултират на място и предоставят брошури с полезна информация. Седмокласници и техните родители имат възможност да получат актуална информация за условията и сроковете за кандидатстване, класиране и записване за учебната 2018 – 2019 г. Училищата – участници представят своите традиции, успехите и иновациите в предлаганото от тях обучение.\r\nЖулиета НИКОЛОВА", "date": "2018.04.18", "title": "Добрич: Панорама на средните училища, организирана от Общината и Центъра за подкрепа за личностно развитие, се провежда в града"}
{"url": "http://www.focus-news.net/news/2018/04/18/2512397/stara-zagora-praznik-na-zooparka-shte-se-provede-v-grada-v-denya-na-zemyata-22-april.html", "text": "Община Стара Загора, НЧ „Родина-1860”, Център за подпомагане за личностно развитие, ЦПЛР – Астрономическа обсерватория, Регионален исторически музей, НЧ „Св. Кл. Охридски-1858”, НЧ „Георги Бакалов -1933” организират Празник на зоопарка в Деня на Земята – 22 април, от 11.00 часа. Това съобщиха от пресцентъра на Община Стара Загора.\r\nОчаква ви пъстра програма с много музика и танци заедно с ВС „Усмивки”, ВС „Траяна глас”, ДВФ „Звездопад”, ФШ „Жарава”, ДТС „Тракийче”, ДТС „Загорци”, Фолклорно танцово студио „Настроение”, Мажоретен състав и др. Организаторите са подготвили пъстри игри, награди и изненади за всички, които решат да споделят празника на старозагорската Зоологическа градина. \r\nВ цветния пролетен ден ще ви очакват творчески ателиета и работилници, отворени за всички сръчни ръце и любознателни натури. Ще имате възможност да направите първите си стъпки в изучаване на Слънцето и Космоса, да разберете как се намират и проучват археологически артефакти, ще рисувате и творите красоти и полезни съоражения за природата, ще научите много интересни факти за света около нас, ще се движите като животните, ще разучите народни танци и хора на импровизирана сцена-мегдан… и много други.", "date": "2018.04.18", "title": "Стара Загора: Празник на зоопарка ще се проведе в града в Деня на Земята – 22 април"}
{"url": "http://www.focus-news.net/news/2018/04/18/2512401/mkd-novopristignalite-bezhantsi-v-gartsiya-shte-mogat-da-se-pridvizhvat-svobodno-iz-stranata-reshi-sadat.html", "text": "Новопристигналите бежанци и мигранти в Гърция скоро ще могат да се движат свободно из страната, без да бъдат ограничавани на източните Егейски острови, когато пристигнат от съседна Турция, гласи решението на Съвета на страната от вторник. С това става нищожно решението на Гръцката служба за предоставяне на убежище от 2016 година, което принуждава бежанците да останат в т.нар. хот-спотс, докато не бъде обработената тяхната молба за предоставяне на убежище, предава скопското електронно издание „МКД“, като се позовава на публикация в гръцкия вестник „Катимерини“.\r\nСпоред приетото решение от най-високия административен съд в Гърция, няма причини от обществен интерес или от миграционната политика, за да се оправдае тяхното географско ограничаване на островите Лесбос, Хиос, Самос, Лерос, Кос и Родос.\r\nМинистърът на миграцията Димитрис Витас заяви, че ще коментира решението, когато бъде официално информиран за него. В момента, в който бъде обявено решението, новите бежанци, които подадат молба за предоставяне на убежище, ще могат да живеят във всяка част на страна, която изберат.\r\nРешението на Службата за предоставяне на убежище от май 2016 година, ограничаваща имигрантите на егейските острови, бе оспорена от гръцкия Съвет за бежанците, неправителствена организация, която внесе жалба за нейната отмяна.\r\nВсе пак, взимайки предвид големия брой на вече пристигналите бежанци, съдът отреди, че решението няма да има ретроактивно действие, което означава, че няма да се отнася до бежанците, които вече са в приемните центрове.\r\nТ.н. хот-спотс функционират над своя капацитет и страната очаква ново нарастване на пристиганията на малки лодки, които пренасят отчаяни пътници от Турция.\r\nПостигнатият между Европейския съюз и Турция договор през март 2016 година ограничи значително броят на пристигащите в Гърция, но местните власти твърдят, че прирастът, който се наблюдава напоследък, се дължи на намалените мерки за сигурност в съседната страна.\r\nПревод и редакция:", "date": "2018.04.18", "title": "„МКД“: Новопристигналите бежанци в Гърция ще могат да се придвижват свободно из страната, реши съдът"}
{"url": "http://www.focus-news.net/news/2018/04/18/2512398/pravitelstvoto-odobri-13-natsionalni-programi-za-razvitie-na-obrazovanieto.html", "text": "Правителството одобри 13 национални програми, които ще осигурят допълнително финансиране през 2018 г. на политики и мерки за равен достъп до качествено образование. Три от тях са нови - „Заедно за всяко дете“, „С грижа за всеки ученик“ и „Оптимизиране на вътрешната структура на персонала в институциите от системата на предучилищното и училищното образование“. Прилагането на националните програми е обезпечено с 63,43 милиона лева. Това съобщиха от правителствената информационна служба.\r\nПрограмата „Заедно за всяко дете“ е насочена към повишаване на ефективността в работата на институциите по обхващане и задържане в образователната система на деца и ученици в задължителна предучилищна и училищна възраст. Програмата цели също така и подобряване на достъпа до предучилищно и училищно образование и качеството му чрез създаване и поддържане на благоприятна образователна среда за стимулиране и устойчиво образователно развитие. Бюджетът по програмата е 450 хиляди лева за учебната 2018/2019 година.\r\nПо програма „С грижа за всеки ученик“ с бюджет два милиона лв. ще се работи за повишаване нивото на постиженията по общообразователната подготовка на учениците от прогимназиалния етап на основната образователна степен. Ще се осигурят допълнителни възможности за обучение на учениците, които срещат трудности при постигане на очакваните резултати от обучението и се нуждаят от диференциран или индивидуален подход, съобразени със спецификата на учебния предмет.\r\nНова е и програмата „Оптимизиране на вътрешната структура на персонала в институциите от системата на предучилищното и училищното образование“, която е с бюджет от 28 милиона лева. Тя е насочена към повишаване ефективността на публичните разходи за образование чрез оптимизиране на вътрешната структура на персонала в институциите от системата на предучилищното и училищното образование.\r\nРазширява се обхватът на НП „Осигуряване на съвременна образователна среда“, с бюджет 9,23 милиона лв., в която са разработени три нови модула: „Музеите като образователна среда“, който цели създаване на по-интересна и привлекателна среда в училищата; „Оценяване и одобряване на проекти на познавателни книжки, учебници и учебни комплекти“ за осигуряване на равен достъп до качествено предучилищно и училищно образование, чрез професионално и обективно оценяване на проектите на познавателни книжки, учебници и учебни комплекти; „Осигуряване на ученически шкафчета“ за модернизиране на образователната среда чрез закупуване на шкафчета, в които учениците да държат своите учебници и учебни помагала, с цел олекотяване на ученическите им раници.\r\nЩе продължи и финансирането по десетте национални програми, действали през предходната година. Сред тях са националните програми „Система за национално стандартизирано външно оценяване“ - 4,2 милиона лв., „Ученически олимпиади и състезания“ - три милиона лв., „Развитие на системата на предучилищното образование“ - 400 хиляди лв., „Обучение за ИТ кариера“ - 400 хиляди лв., „Информационни и комуникационни технологии (ИКТ) в системата на предучилищното и училищното образование“ - десет милиона лв., „Квалификация“ (позната досега като „Развитие на педагогическите специалисти“) - 800 хиляди лв., „Създаване на достъпна архитектурна среда и сигурност в училище“ – 1,45 милиона лв., „Роден език и култура зад граница“ – 1,5 милиона лв., и „Без свободен час“ - два милиона лв.\r\nПродължава и осигуряването на съвременни информационни и комуникационни технологии и внедряване на иновативни методи на обучение в училища и детски градини, изграждането на рампи и платформи за хора с увреждания, подходящи санитарни помещения, както и разширяване на видеонаблюдението. Обезпечават се средствата за подобряване на условията за експериментална работа по природни науки чрез оборудване на лаборатории, модернизиране на професионалното образование и осигуряване на целодневно обучение на учениците. Гарантират се инвестициите в обучение на талантливи ученици, които участват в национални и международни олимпиади и състезания.", "date": "2018.04.18", "title": "Правителството одобри 13 национални програми за развитие на образованието"}
{"url": "http://www.focus-news.net/news/2018/04/18/2512375/prokuror-ivan-geshev-nay-golyamata-suma-s-koyato-sme-zadarzhali-nyakoy-e-tazi-na-desislava-ivancheva-70-hil-evro.html", "text": "70-те хил. евро, с които беше задържана Десислава Иванчева, е най-голямата сума, с която някой е задържан. Това каза на брифинг в Съдебната палата ръководителят на Специализираната прокуратура Иван Гешев за ареста на кмета на район „Младост“ Десислава Иванчева, предаде репортер на Агенция „Фокус“.  „Днес получих неофициален сигнал от директор на училище, която е по някакъв начин притискана от кмета на „Младост“, посочи той. „Това не е първото взимане от Иванчева, а първото, което сме документирали“, коментира Иван Гешев. „Смятаме, че е извършила престъпление, дали е виновна ще реши съдът“, заяви той.\r\nБиляна ИВАНОВА", "date": "2018.04.18", "title": "Прокурор Иван Гешев: Най-голямата сума, с която сме задържали някой е тази на Десислава Иванчева - 70 хил. евро"}
{"url": "http://www.focus-news.net/news/2018/04/18/2512403/odobren-e-otchet-za-izpalnenieto-na-natsionalnata-antikoruptsionna-strategiya.html", "text": "Правителството прие отчета за изпълнението на Националната стратегия за превенция и противодействие на корупцията и за дейността на Националния съвет по антикорупционни политики до януари 2018 г. Това съобщиха от правителствената информационна служба.\r\nПо Националната стратегия са изпълнени съществени мерки от законодателен характер. Бяха приети антикорупционният закон, чрез който се създаде единен антикорупционен орган, промени в НПК с цел повишаване на бързината и ефективността на наказателното преследване на корупцията по високите етажи чрез преминаване на делата към специализирания съд и прокуратура, а измененията в Закона за администрацията засилиха правомощията и капацитета на инспекторатите, както и тяхната институционална независимост.\r\nСред въведените мерки са разширяването на кръга от лица, заемащи висши държавни длъжности, които ще подлежат на контрол, и на обстоятелствата, които ще се декларират. Предстои изработване на стратегия за създаването на централизиран регистър на административнонаказателните производства като мярка за превенция и противодействие на корупцията сред контролните органи и създаване на единна входна точка за всички сигнали и жалби на граждани срещу действия на администрацията. Друга мярка, по която работят министерствата, е премахването на празноти в законодателството при административните наказания, с цел недопускане на корупционни практики.\r\nЗа повишаване на професионалната квалификация в борбата с корупционните престъпления в периода 2016-2017 г. Националният институт на правосъдието е провел обучения на 1004 магистрати и разследващи органи, а Прокуратурата – 23 вътрешноведомствени обучения на прокурори от цялата страна.\r\nРешенията, приемани от Националния съвет по антикорупционни политики, са свързани с включване в новите правила за етично поведение на държавните служители на разработените общи стандарти по отношение на проверки за почтеност/интегритет в администрацията, което обвързва с носене на дисциплинарна отговорност; разработването на унифицирани насоки за съставяне на антикорупционни планове по министерства – подход, посочен като добра практика в последния доклад на Европейската комисия по Механизма за сътрудничество и проверка, и др.\r\nПрието беше и решение представители на Прокуратурата, Върховния касационен съд, Министерството на правосъдието и секретариатът на Националния съвет по антикорупционни политика да изработят правила и стандарти за оповестяване на обобщена информация за делата за корупционни престъпления по високите етажи на властта, при спазване на правилата за работа със законово защитена информация и презумпцията за невиновност. Информацията ще бъде предоставена по достъпен начин чрез сайта на Националния съвет. В момента се търси технологично решение за това, тъй като създаденият през 2005 г. сайт е с ограничени функционалности.", "date": "2018.04.18", "title": "Одобрен е отчет за изпълнението на Националната антикорупционна стратегия"}
{"url": "http://www.focus-news.net/news/2018/04/18/2512402/kmetat-na-sofiya-yordanka-fandakova-nay-tezhkiyat-obekt-prez-tazi-godina-shte-e-tsyalostnata-rekonstruktsiya-na-ul-graf-ignatiev.html", "text": "Най-тежкият обект през тази година ще е цялостната реконструкция на ул. \"Граф Игнатиев\". Това заяви кметът на София Йорданка Фандъкова относно програмата за ремонт и изграждане на пътна инфраструктура, предаде репортер на Агенция \"Фокус\". „Това е обект, който е част от програмата, която се финансира по оперативна програма „Региони в растеж“. С министъра на регионалното развитие подписахме договор за безвъзмездна финансова помощ. Имаме пълна готовност с избран изпълнител да започнем през месец май. Като първоначална дата сме определили първия ден след празниците около Гергьовден“, обясни Фандъкова.\r\n„Обектът е изключително труден. Паралелно изпълнителят по цялостната реконструкция ще работи с екипите на \"Софийска вода\", защото в един сериозен участък ще бъде подменена изцяло ВиК мрежата както канализационната, така и водопроводната, което винаги създава сериозни трудности“, заяви Фандъкона\r\nТя помоли за извинение гражданите, които живеят в района или работят там, както и търговците, защото първоначално ще има демонтажни дейности, свързани със сериозен шум. \r\n„За съжаление ремонтът е в много наситена и оживена градска среда, ще трябва да проявим разбиране и търпение, за да може да започнем този обект“, каза още кметът.", "date": "2018.04.18", "title": "Кметът на София Йорданка Фандъкова: Най-тежкият обект през тази година ще е цялостната реконструкция на ул. \"Граф Игнатиев\""}
{"url": "http://www.focus-news.net/news/2018/04/18/2512405/vitsepremierat-krasimir-karakachanov-shte-se-sreshtne-s-predstaviteli-na-organizatsii-na-hora-s-uvrezhdaniya-na-19-april.html", "text": "Вицепремиерът по обществения ред и сигурността и министър на отбраната Красимир Каракачанов ще проведе среща с национално представителни организации за хора с увреждания на 19 април, в сградата на Министерския съвет. Това съобщиха от правителствената информационна служба. Срещата е във връзка с процеса на реформиране на системата за оценка на уврежданията и работоспособността. На срещата ще присъстват заместник-министърът на труда и социалната политика Султанка Петрова, както и директорът на Националния осигурителен институт Ивайло Иванов.", "date": "2018.04.18", "title": "Вицепремиерът Красимир Каракачанов ще се срещне с представители на организации на хора с увреждания на 19 април"}
{"url": "http://www.focus-news.net/news/2018/04/18/2512377/telma-makedoniya-reformite-i-imeto-sa-predpostavki-za-integratsiya-na-skopie-v-es-zayaviha-ot-gratskoto-mvnr.html", "text": "Реформите и решаване на спора за името са главните предпоставки за интеграция на Македония в Европейския съюз, а трябва да бъде ясно също, че решенията се взимат не от Европейската комисия, а само от Съвета на Европейския съюз, където Гърция ясно е формулирала своите позиции, съобщиха от гръцкото Министерство на външните работи във връзка с доклада на ЕК за напредъка на Скопие, предава скопският телевизионен канал „Телма“.\r\n„По отношение на Бивша югославска република Македония, дълъг е пътят, който тя трябва да измине, за да навакса празнината, създадена от регреса през последните години. Стабилността и развитието на страната е от жизнен гръцки интерес. Стана ясно, че това е седмият път, в който страната получава позитивна препоръка от ЕК. Все пак трябва още веднъж да се разясни на всички страни, че решенията ги взима Съвета на ЕС, а не Комисията, където Гърция е формулирала ясно своите позиции“, съобщиха от гръцкото МВнР, като добавиха, че напредъкът в реформите и решаването на спора за името са главните предпоставки за напредък на страната по пътя към Съюза.\r\nГръцкото външно ведомство заяви още, че подкрепя разширяването на ЕС, но страните-кандидатки трябва да изпълняват поставените условия.\r\n„Като основни проблеми от европейска, регионална и гръцка гледна точка за Западните Балкани са: значителният напредък в диалога между Белград и Прищина, истински и устойчив напредък на Албания по отношение на петте ключови приоритета, както и истинският напредък в реформите на БЮРМ, които ЕС характеризира като неотложни. Също така, разрешаването на проблема с името остава неразделна част от поставените предпоставки“, се казва в прессъобщението на гръцкото Министерство на външните работи.\r\nПревод и редакция:", "date": "2018.04.18", "title": "„Телма“ (Македония): Реформите и името са предпоставки за интеграция на Скопие в ЕС, заявиха от гръцкото МВнР"}
{"url": "http://www.focus-news.net/news/2018/04/18/2512406/gancho-karabadzhakov-zam-kmet-parvata-kopka-na-noviya-krizisen-tsentar-e-dokazatelstvo-che-veliko-tarnovo-e-sred-vodeshtite-gradove-po-tselesaobrazno-usvoyavane-na-evropeyski-sredstva.html", "text": "Първата копка за изграждане на нов кризисен център във Велико Търново е поредното доказателство, че градът е сред водещите по целесъобразно усвояване на европейски средства. Това заяви зам.-кметът Ганчо Карабаджаков по време на официалната церемония по започване на строително-ремонтните дейности за изграждане на новата социална услуга, предаде репортер на Радио „Фокус“ – Велико Търново. Той изрази увереност, че Велико Търново ще продължи да бъде лидер в България по комплексно предлагане на социални услуги, като подчерта, че това е постижение, с което местната администрация е пример за всички останали общини в страната. \r\n„С инвестицията, която Общината привлече от ОП „Региони в растеж“ ще разширим комплекса от социални услуги, които старата столица предлага на хора от широки целеви групи. Наскоро отбелязахме най-светлия празник - Възкресение Христово. Едно от вечните послания на Великден е да бъдем солидарни и съпричастни към, хората в нужда. Именно това е и целта на този проект – да помагаме на хората в беда“, заяви Ганчо Карабаджаков. Той посочи, че в двете иновативни къщи, които предстои да бъдат построени на ул. „Драган Цончев“ в кв. „Зона Б“ в града, всестранна подкрепа ще получават хора,  останали без домове заради бедствия и аварии, пълнолетни лица, станали жертва на насилие и трафик на хора. Освен сигурната среда за възстановяване, те ще получат и психологическа, юридическа и индивидуална помощ.\r\nНадежда КРЪСТЕВА", "date": "2018.04.18", "title": "Ганчо Карабаджаков, зам.-кмет: Първата копка на новия кризисен център е  доказателство, че Велико Търново е сред водещите градове по целесъобразно усвояване на европейски средства"}
{"url": "http://www.focus-news.net/news/2018/04/18/2512409/sayuzat-na-slepite-v-balgariya-i-sdruzhenie-asotsiatsiya-na-roditelite-na-detsa-s-narusheno-zrenie-sa-priznati-za-natsionalno-predstavitelni-organizatsii.html", "text": "Правителството прие решение за признаване на Съюза на слепите в България и на сдружение „Асоциация на родителите на деца с нарушено зрение“ за представителни организации на национално равнище в Националния съвет за интеграция на хората с увреждания за срок от три години. Това съобщиха от правителствената информационна служба.\r\nЦелите и дейността на Съюза и на Асоциацията са свързани с гарантиране на правата, подобряване начина на живот и социалното включване на хората с увреждания в обществото. Те отговарят и на критериите за членство в Националния съвет, който е консултативен орган към правителството.\r\nСъветът изразява становища по нормативни и стратегически документи, с което допринася за изпълнението на държавната политика за интеграция на хората с увреждания и за усъвършенстване на нормативната база.", "date": "2018.04.18", "title": "Съюзът на слепите в България и сдружение „Асоциация на родителите на деца с нарушено зрение“ са признати за национално представителни организации"}
{"url": "http://www.focus-news.net/news/2018/04/18/2512407/glavniyat-inspektorat-kam-ministerskiya-savet-startira-proverki-po-signali-na-grazhdani-za-nepravomerno-iziskvani-svidetelstva-i-udostovereniya.html", "text": "Министър-председателят Бойко Борисов възложи на Главния инспекторат на Министерския съвет да извърши проверки в няколко институции, които продължават да изискват свидетелство за съдимост на хартиен носител като част от необходимите документи за предоставяне на административна услуга. Това съобщиха от правителствената информационна служба. Проверките са възложени след подадени сигнали на електронен адрес udostoverenia@government.bg, създаден по инициатива на вицепремиера Томислав Дончев в отговор на оплаквания на гражданите за неспазване на закона и неправомерно изисквани от тях удостоверения и свидетелства.  Главният инспекторат ще проверява процедури в Министерството на труда и социалната политика за кандидатстване по проекти към министерството, в Агенцията по заетостта за кандидатстване по проекти в бюрата по труда, в Изпълнителната агенция по лекарствата за издаване на разрешение за търговия на дребно с лекарствени продукти в аптека, в Изпълнителната агенция по горите за сключване на договори за добив и продажба на дървесина с търговци, както и в ИА „Автомобилна администрация“ за издаване на удостоверение за регистрация за извършване на таксиметров превоз на пътници. Резултатите от проверките ще бъдат представени в доклад до премиера в срок до 30 април 2018 г. С промените в законодателството от началото на годината отпада напълно изискването към лицата с чисто съдебно минало да представят удостоверението като доказателство, а администрациите са задължени да установяват данните за съдимостта на гражданите служебно, без да се заплаща държавна такса. Мярката е част от дългосрочния приоритет на правителството за провеждане на административна реформа и подобряване на обслужването към гражданите и бизнеса, включително чрез премахване на изискването за представяне на някои от по-разпространените официални документи на хартиен носител.", "date": "2018.04.18", "title": "Главният инспекторат към Министерския съвет стартира проверки по сигнали на граждани за неправомерно изисквани свидетелства и удостоверения"}
{"url": "http://www.focus-news.net/news/2018/04/18/2512408/vladimir-gerasimov-sektor-patna-politsiya-vidin-25-sluchaya-na-previshena-skorost-sme-zasekli-za-2-chasa.html", "text": "25 случая на превишена скорост сме засекли за 2 часа, каза пред журналисти Владимир Герасимов, началник на сектор „Пътна полиция“-Видин, предаде репортер на Радио „Фокус“-Видин. Той посочи, че нарушенията са извършени от 8 до 10 ч. тази сутрин в различни точки на областта. „В  6 часа тази сутрин стартира специализираната полицейска операция за контрол на скоростта във Видинска област. П Проверките ще продължат едно денонощие – до 6 часа на 19 април“, заяви Владимир Герасимов.  Патрулите на „Пътна полиция“  извършват контрол на скоростта на места, на които има интензивен трафик,  както и на пътни участъци, където има условия автомобилите да се движат с висока скорост. Проверки се извършват и в районите на  училища и детски градини. Пътните полицаи от Видин, Белоградчик и Кула използват всички налични технически средства за контрол на скоростта. Проверки ще се извършват, както в светлата, така и в тъмната част на денонощието, съобщиха от ОДМВР – Видин. Операцията за контрол на скоростта се провежда на територията на цялата страна.\r\nАнна ЛОЗАНОВА", "date": "2018.04.18", "title": "Владимир Герасимов, сектор „Пътна полиция“-Видин:  25 случая на превишена скорост сме засекли за 2 часа"}
{"url": "http://www.focus-news.net/news/2018/04/18/2512410/varna-aksakovo-e-domakin-na-parvata-mezhdunarodna-sreshta-po-proekta-badeshteto-na-evropa-prezarezhdane.html", "text": "Аксаково е домакин на първата международна среща по проекта“Бъдещето на Европа-презареждане“, предаде репортер на Радио „Фокус“ – Варна. Проектът на Община Аксаково „Бъдещето на Европа-презареждане“ е съсредоточен върху ролята на местните власти за бъдещето на ЕС. Той актуализира предишния проект „Европа на бъдещето – единна и многолика“ по програма на Европейската комисия „Европа за гражданите“. Срещата, която започна днес и ще продължи до 20 април, е на тема „Нашата Европа“ и има за цел да направи сътрудничеството по-силно и по-устойчиво чрез разширяване на създадената мрежа от градове, да представи настоящата европейска ситуация и да повдигне въпроса: „Какво получихме и какво загубихме от асоциирането ни към ЕС?“. Събитието ще отговори на нуждите на гражданите и местните власти за устойчиво сътрудничество. В рамките на срещата ще бъде подписано споразумение за партньорство с новите членове на мрежата. Това ще бъде платформа за следващата среща с откриването на изследването „Eвроскептицизма – нашето минало или нашето бъдеще“. В рамките на събитието ще бъде организирана изложба „Ние постигаме това с европейска подкрепа“. В събитието ще вземат участие минимум 76 участници – минимум 25 от тях, представители на местните власти, лицата, вземащи решения и гражданите.", "date": "2018.04.18", "title": "Варна: Аксаково е домакин на първата международна среща по проекта „Бъдещето на Европа-презареждане“"}
{"url": "http://www.focus-news.net/news/2018/04/18/2512411/tass-london-se-zadalzhi-da-otgovori-na-vaprosite-na-moskva-po-sluchaya-skripal-do-23-april.html", "text": "Лондон се задължава да отговори на въпросите на Москва по случая „Скрипал“ в десетдневен срок от момента на отправянето им, т.е. до 23 април включително. Това заяви постоянният представител на Великобритания при ОЗХО (Организацията за забрана на химическите оръжия) Питър Уилсън в хода на изказването си на извънредното заседание на Изпълнителния съвет на организацията за инцидента в Солсбъри. Агенция ТАСС разполага с текста на неговото изказване.\r\n„На 13 април Русия предаде на Великобритания списък с въпроси, съгласно член 9 от Конвенцията за забрана на химическите оръжия“, заяви Уилсън. „Ще отговорим, колкото е възможно по-бързо, в течение на 10 дни, установени от конвенцията“.\r\nНито една лаборатория на ОЗХО не е открила вещество BZ в образците от Солсбъри, твърди британският посланик. „Четирите определени от ОЗХО лаборатории не са открили вещество BZ нито в един от образите, събрани в Солсбъри“, отбеляза той.Агенция „Фокус“ припомня: \r\nПревод и редакция:", "date": "2018.04.18", "title": "ТАСС: Лондон се задължи да отговори на въпросите на Москва по случая Скрипал до 23 април"}
{"url": "http://www.focus-news.net/news/2018/04/18/2512413/obshtinite-poluchavat-nad-11-mln-lv-za-transportni-razhodi-na-uchitelite.html", "text": "Правителството одобри 11 319 125 лв. допълнителни трансфери по бюджетите на общините. Това съобщиха от правителствената информационна служба.\r\nСредствата са предвидени в бюджета на МОН за възстановяване на транспортните разходи или разходите за наем на педагогическите специалисти в детските градини и училищата, когато работят извън населеното място, в което живеят. Те се отпускат според изготвена и предоставена от кметовете на общини информация. В рамките на един и същи период на учителите могат да бъдат възстановявани извършените разходи или за транспорт, или за наем по месторабота.", "date": "2018.04.18", "title": "Общините получават над 11 млн. лв. за транспортни разходи на учителите"}
{"url": "http://www.focus-news.net/news/2018/04/18/2512414/v-turtsiya-udalzhavat-za-sedmi-pat-izvanrednoto-polozhenie.html", "text": "Под председателството на президента Реджеп Тайип Ердоган Съветът за национална сигурност (СНС) на Турция взе препоръчително решение за удължаване за седми пореден път на срока на извънредното положение, пише вестник „Джумхуриет”. Препоръката веднага е разгледана и одобрена и от правителството. Изготвено е съответното предложение, което вече е депозирано в Председателството на Меджлиса, посочва още „Джумхуриет”.\r\nПревод и редакция:", "date": "2018.04.18", "title": "В Турция удължават за седми път  извънредното положение"}
{"url": "http://www.focus-news.net/news/2018/04/18/2512412/razgrad-dvumesechno-bebe-e-pochinalo-v-doma-si-v-selo-zdravets.html", "text": "Двумесечно бебе е починало в дома си в село Здравец. Това съобщиха от ОДМВР- Разград . Сигналът за инцидента е подаден около 04:25 часа на 18 април от  39-годишната майка, която установила смъртта на момиченцето си. При извършения оглед не са установени следи от насилие. За случая са уведомени дежурният районен и окръжният прокурор. Образувано е досъдебно производство.", "date": "2018.04.18", "title": "Разград: Двумесечно бебе е починало в дома си в село Здравец"}
{"url": "http://www.focus-news.net/news/2018/04/18/2512415/plovdiv-van-ot-opasnost-e-zhivotat-na-2-godishnoto-dete-postradalo-pri-katastrofata-na-am-trakiya.html", "text": "Вън от опасност е животът на 2-годишното дете, пострадало при катастрофата в района на км 112 на АМ „Тракия“. Това съобщиха за Радио „Фокус“ – Пловдив от пресцентъра на Университетската болница „Св. Георги“ в града, където детето е настанено. То е с голяма рана в областта на челото. „Раната е обработена от лекарите. Детето ще остане в Университетската болница „Св. Георги“ докато започне да се възстановява“, съобщиха още от лечебното заведение.„Фокус“ припомня, че около 18.00 часа снощи в района на км 112 на АМ „Тракия“ лек автомобил „БМВ“ се удари в мантинелата, а после странично в ТИР, движещ се в посока Бургас. В болница бяха откарани 29-годишната шофьорка на колата и 2-годишно дете. Жената бе освободена за домашно лечение. Тя и водачът на камиона са тествани с дрегер, резултатите за употреба на алкохол са отрицателни.\r\nТони МИХАЙЛОВ", "date": "2018.04.18", "title": "Пловдив: Вън от опасност е животът на 2-годишното дете, пострадало при катастрофата на АМ „Тракия“"}
{"url": "http://www.focus-news.net/news/2018/04/18/2512416/pazardzhik-mazh-na-okolo-65-godini-pripadna-v-peshehodnata-zona-v-tsentara-na-grada.html", "text": "Мъж на около 60-65 години припадна в пешеходната зона в центъра на Пазарджик, близо до Колоната, предаде репортер на Радио „Фокус“ – Пазарджик. На мястото на инцидента пристигна екип на „Спешна помощ“, който помага на мъжа и установява причината за припадането му.\r\nВаня НИКОЛОВА", "date": "2018.04.18", "title": "Пазарджик: Мъж на около 65 години припадна в пешеходната зона в центъра на града"}
{"url": "http://www.focus-news.net/news/2018/04/18/2512417/pravitelstvoto-shte-izpalni-resheniya-na-espch-po-dela-sreshtu-balgariya.html", "text": "Правителството ще приключи с приятелско споразумение дело пред Европейския съд по правата на човека, образувано по жалбата на Петя Пиличева срещу България. Това съобщиха от правителствената информационна служба. То е заради нарушени права на справедлив съдебен процес и на ефективни правни средства за защита. Причината е неизпълнение от страна на НОИ на съдебно решение, с което институтът е бил осъден да заплати на жалбоподателката обезщетение за претърпени имуществени вреди и за разноски по съответното дело. НОИ заплатил само дължимата сума за обезщетение и въпреки издадения изпълнителен иск, Петя Пиличева не успяла да получи дължимата й сума за разноски. Правителството признава извършеното нарушение и приема да изплати предложените от ЕСПЧ 600 евро за претърпени вреди и направени разходи и разноски, с което се слага край на делото.\r\nМинистерският съвет ще изплати общо 927 400 лв. обезщетения в изпълнение на пет решения на ЕСПЧ.\r\nКазусът по делото „Ченгелян и други срещу България” е свързан с невъзможността на жалбоподателите да влязат във владение на реституирана сграда в Пловдив, обявена за паметник на културата. Присъденото от ЕСПЧ обезщетение за имуществени вреди е в размер на 462 000 евро и 675 евро за разноски по делото.\r\nЗа лоши хигиенни условия в затворническото общежитие в Кремиковци ЕСПЧ е присъдил обезщетение за претърпени неимуществени вреди от 3000 евро и 767 евро за разноски по делото „Христосков срещу България“.\r\nЕСПЧ е приел, че по случай с жалбата на бивш полицейски служител („Йончев срещу България“) властите не са изпълнили задължение да осигурят ефективна и предвидима процедура, в която той да получи пълна информация за психологическите му оценки. Присъдено му е обезщетение от 3930 евро за неимуществени вреди и за разноски.\r\nПо жалбата на родители на три деца, иракски граждани, за лоши условия в мястото на задържането им след незаконен опит за преминаване на границата, ЕСПЧ посочва, че към момента на задържането България не е била поставена пред екстремни затруднения в справянето с имиграционната вълна. С този аргумент съдът присъжда обезщетение за неимуществени вреди в размер на 600 евро за всеки от тримата непълнолетни и общо 1000 евро за разноски по делото „С. Ф. срещу България“.\r\nПо делото „Фъртунова срещу България“, образувано заради невъзможност за обжалване към онзи момент на наложена по Закона за движение по пътищата глоба в размер на 30 лв., ЕСПЧ не присъжда обезщетение, а само изплащане на 1000 евро разноски по делото. Необжалваемият минимум на санкциите е отменен от Конституционния съд през 2012 г.", "date": "2018.04.18", "title": "Правителството ще изпълни решения на ЕСПЧ по дела срещу България"}
{"url": "http://www.focus-news.net/news/2018/04/18/2512419/korneliya-ninova-bsp-upravlyavashtite-ne-puskat-protestirashtite-hora-s-uvrezhdaniya-v-parlamenta-samo-zashtoto-sa-sreshtu-sistemata-gerb.html", "text": "Управляващите не пускат протестиращите хора с увреждания  в парламента само защото са срещу системата \"ГЕРБ\" - това е грубо погазване на демократичните принципи. Това каза лидерът на БСП Корнелия Нинова пред журналисти в парламента, предаде репортер на Агенция „Фокус“.  Лидерът на БСП поясни, че заместник-председателя на парламента Емил Христов е отказал достъп на тези хора, тъй като са с тениски „Системата ни убива“. „Отидохме персонално при него, да му кажем, че това е недопустимо. Отговорът е: „Не“. Тя подчерта, че хората не са отишли да пият кафе в парламента, а да си кажат мнението. „Това е абсурд“, заяви лидерът на БСП. Корнелия Нинова коментира, че  ръководството на ГЕРБ се позовава на правилника за вътрешния ред, в който пише: „продажбата и разпространението на информационни материали е забранени в сградата на парламента“. „Тези фланелки, които те носят не могат да съблекат, за да влязат в парламента. За ръководството на ГЕРБ е продажба и разпространение на информационни материали. За нас е тежко погазване на демократични принципи. Равностойни и равноправни граждани не могат да влязат в българския парламент само защото си позволяват да протестират срещу системата, която в момента системата ГЕРБ“, подчерта лидерът на БСП. \r\nСпоред нея ГЕРБ дискриминират хората с увреждания, които стоят 30 минути навън и не могат да прекрачат прага на парламента. Тя подчерта, че тези хора са дошли с предложения за промени в законодателството, което касае хората с увреждане. „Не могат да влязат вътре, защото свободно си казват мнението „Системата ни убива“, коментира Нинова. Тя посочи, че по-голям абсурд през последните години от БСП не са виждали в държавата.\r\nДеница КИТАНОВА", "date": "2018.04.18", "title": "Корнелия Нинова, БСП: Управляващите не пускат протестиращите хора с увреждания в парламента само защото са срещу системата \"ГЕРБ\""}
{"url": "http://www.focus-news.net/news/2018/04/18/2512418/dobrich-tsentralnata-gradska-chast-i-dnes-e-s-narusheno-vodopodavane-poradi-otstranyavane-na-avariya.html", "text": "Централната градска част и днес е с нарушено водоподаване поради отстраняване на авария, сочи справка на сайта на ВиК – Добрич. Водоподаването в центъра на града бе спряно вчера в 8,30 часа до отстраняване на проблема. В Добрич екипи на ВиК работят и в други зони, поради това с нарушено водоподаване са част от улиците „Калиакра“, ул. „П.Р.Тошев“ и в ЖК „Добротица“. В областта в Район Добрич-селска с нарушено водоснабдяване са с. Самуилово, с. Орлова могила, с. Карапелит, с. Сливенци, с. Добрево и Помпена станция (ПС)  Оброчище“, в Район Балчик - с. Оброчище, Вилна зона „Кулака“, с. Храброво и с. Соколово, в Район Каварна - с. Свети Никола, в Район Генерал Тошево – Помпена станция - Маловец и в Район Шабла – ул. „Шипка“ в морския град.", "date": "2018.04.18", "title": "Добрич: Централната градска част и днес е с нарушено водоподаване поради отстраняване на авария"}
{"url": "http://www.focus-news.net/news/2018/04/18/2512420/blagoevgrad-predstavyat-parvata-balgarska-programa-na-evropeyskiya-sayuz-aleco-v-grada.html", "text": "Представят първата българска програма на Европейския съюз A.L.E.C.O в Благоевград. Това съобщиха от пресцентъра на Община Благоевград. Събитието ще се проведе в зала „22 септември“ на 20 април, петък от 11:00 часа. Подробности и детайли за самата програма ще представи евродепутатът Андрей Новаков, който стартира инициативата през 2016 година под формата на финансиран от Европейската комисия пилотен проект на стойност 750,000 евро.\r\n A.L.E.C.O (Achieve Leadership in Entrepreneurship and Cooperation Opportunities) е първата българска програма на Европейския съюз за предприемачески умения и едностранен обмен на млади предприемачи от ЕС. A.L.E.C.O ще предостави на българските предприемачи уникалната възможност да добият умения от най-добрите иноватори в страни извън ЕС, да развият оригинална предприемаческа култура, както и да „пренесат“ ценни знания в България.", "date": "2018.04.18", "title": "Благоевград: Представят първата българска програма на Европейския съюз A.L.E.C.O  в града"}
{"url": "http://www.focus-news.net/news/2018/04/18/2512422/prokuraturata-vnasya-v-sada-obvinitelen-akt-sreshtu-bivshiya-predsedatel-na-us-na-api-lazar-lazarov.html", "text": "Софийска градска прокуратура (СГП) внесе в Специализиран наказателен съд /СпНС/ обвинителен акт срещу Лазар Лазаров – бивш председател на Управителния съвет на Агенция „Пътна инфраструктура“ за умишлена безстопанственост в особено големи размери, представляваща особено тежък случай - престъпление по чл.219, ал.4, вр. ал.3, вр. ал.1 от НК. Това съобщиха от пресцентъра на прокуратурата на Р България. \r\nЛазар Л. е обвинен за това, че в периода от 07.08.2014 година до 30.06.2015 година в  качеството си на председател на УС на Агенция „Пътна инфраструктура“, умишлено не положил достатъчно грижи за ръководенето и управлението на повереното му имущество във връзка със строително-монтажни работи по лот 1, АМ „Марица“ и  от това са последвали значителни щети на АПИ в общ размер на 41 630 050, 80 лева. \r\nВъпреки задълженията си, като председател на АПИ той не организирал по най-добрия начин дейността на подчинените си, изразяващо се в това, че преди да открие със свое решение процедура за възлагане на обществена поръчка за допълнителни СМР на лот 1 на АМ „Марица“ той: \r\n-не възложил на екипа за управление на проект Лот 1, АМ „Марица“, да извърши проверка дали предвидените строително-монтажни работи не са били включени в предмета на първоначалния договора за строителството на лот 1 на АМ Марица; \r\n- не поискал от дирекцията, отговорна за подготовката на поръчката, да обоснове необходимостта от различните видове СМР, предмет на обществената поръчка; \r\n- не поискал от дирекцията, отговорна за подготовката на поръчката, да представи разчети как е формирана прогнозната стойност на обществената поръчка от 42 987 400 лева без ДДС; \r\nВъпреки тези съществени пропуски, той  сключил договор между АПИ  и фирма- изпълнител за допълнителни СМР на лот 1 на АМ Марица на стойност 51 343 630, 80 лева с ДДС и наредил изплащането на сумата изцяло. \r\nАко бъде признат за виновен, Лазар Л. може да получи наказание в размер лишаване от свобода от три до дванадесет години, като съдът може да постанови и лишаване от право да се заема определена обществена или държавна длъжност и да се упражнява определена професия или дейност \r\nСпрямо Лазар Л. е взета мярка за неотклонение „Подписка“.", "date": "2018.04.18", "title": "Прокуратурата внася в съда обвинителен акт срещу бившия председател на УС на АПИ Лазар Лазаров"}
{"url": "http://www.focus-news.net/news/2018/04/18/2512423/haskovo-kmetat-dobri-belivanov-otkri-igri-na-speshal-olimpiks.html", "text": "Кметът Добри Беливанов откри игри на Спешъл олимпикс в Хасково. Той поздрави участниците и техните треньори  и им пожела винаги да пазят силният си дух. Беливанов подчерта, че е по-важно желанието на децата за спортуване а не толкова победата. Беливанов пожела на участниците да намерят още много нови приятели и истински да се забавляват и подчерта, че винаги ще подкрепя тази прекрасна инициатива. Това съобщиха от Общината.\r\nПовече от 80 деца се състезават днес в Хасково на народна топка и футбол. Участват отбори както от Хасково , така и от Кърджали, Димитровград, Харманли и Свиленград.\r\nДецата са разпределени в 7 отбора по футбол и 5 по народна топка като във всеки отбор има деца със специални образователни потребности и партньори, каза спортният администратор на Спешъл Олимпикс България Емил Иванов.", "date": "2018.04.18", "title": "Хасково: Кметът Добри Беливанов откри игри на Спешъл Олимпикс"}
{"url": "http://www.focus-news.net/news/2018/04/18/2512424/agentsiya-po-vpisvaniyata-predpriema-speshni-merki-za-preodolyavane-na-zabavyaneto-pri-obrabotkata-na-zayavleniya.html", "text": "Ръководството на Агенция по вписванията предприема спешни мерки за преодоляване на забянето при обработката на заявленията, подадени в Търговския регистър и регистър на юридическите лица с нестопанска цел. Това съобщиха от Министерството на правосъдието. За целта част от екипа на институцията ще работи в съботни дни, за да въвежда подадените вече заявления. Полагането на извънреден труд е съобразено с нормативните разпоредби.\r\nВ периода 1 януари – 31 март 2018 г. в Агенция по вписванията са подадени над 200 000 заявления от дружества, които не са упражнявали дейност през изминалата година. Вследствие на това се стигна до генериране на забава в регистъра и невъзможност да се обработят подадените заявления в законовите срокове.\r\nЗабавянето в обработката на приетите заявления се случи след промени в Закона за счетоводството, влезли в сила от 1 януари 2018 г., които не бяха съгласувани предварително с Агенция по вписванията. Промените задължиха фирмите, които не са осъществили дейност през предходната година, да декларират това обстоятелство със заявления към агенцията. Заедно с тази промяна следваше да бъде приет и образец на заявление за деклариране на липса на дейност, но такъв не беше приет. \r\nТака, системата на Търговския регистър и регистър на юридическите лица с нестопанска цел автоматично разпределя за разглеждане заявленията по реда на постъпването им, независимо дали е подадено заявление за: първоначална регистрация, за пререгистрация на ЮЛНЦ, за промяна в обстоятелствата или заявление за липса на дейност през предходната година.", "date": "2018.04.18", "title": "Агенция по вписванията предприема спешни мерки за преодоляване на забавянето при обработката на заявления"}
{"url": "http://www.focus-news.net/news/2018/04/18/2512404/britanskiyat-poslanik-v-ozho-bezrazsadnata-rusiya-narushi-zabranata-za-himicheski-orazhiya.html", "text": "Великобритания обвини Русия в сряда, че е нарушила двадесетгодишната забрана за химически оръжия по време на разговорите в централата на ОЗХО (Организация за забрана на химическите оръжия) по случая Скрипал, предава AFP.\r\n„Ще продължим да разобличаваме безразсъдното и безсистемно руско поведение, когато нарушава Конвенцията за химическите оръжия и когато застрашава глобалната сигурност“, заяви британският посланик в организацията Питър Уилсън в хода на заседанието в Хага, според „туийт“ от делегацията на Обединеното кралство.\r\nПревод и редакция:", "date": "2018.04.18", "title": "Британският посланик в ОЗХО: Безразсъдната Русия наруши забраната за химически оръжия"}
{"url": "http://www.focus-news.net/news/2018/04/18/2512427/glavniyat-prokuror-sotir-tsatsarov-e-na-poseshtenie-v-italiya.html", "text": "Главният прокурор Сотир Цацаров е на двудневно работно посещение в Италия. Това съобщиха от пресцентъра на Прокуратурата на Р България. Днес той се срещна с председателя на Върховния касационен съд на Република Италия д-р Джовани Мамоне и с главния прокурор към Върховния касационен съд д-р Рикардо Фузио. \r\nПосещението е по покана на проф. Антонио Скалионе, председател на Военния съдебен съвет и на проф. Маурицио Блок, главен военен прокурор към върховния съд на италианската република. През 2017 г. между двете прокуратури в София бе подписан Меморандум за сътрудничество. В програмата на посещението са предвидени срещи във Военния съдебен съвет, като основна тема на разговорите е структурата и бъдещото развитие на военната магистратура в България и Италия, както и наказателното преследване на военни престъпления в страните от ЕС. \r\nГлавният прокурор е придружаван от Пенка Богданова, заместник-главен прокурор, от военноапелативния прокурор полк. Веселин Стоев, както и от военноокръжния прокурор – София полк. Емил Ангелов. \r\nНа 19.04.2018 г. българските прокурори ще бъдат приети от началника на отбраната на Република Италия, генерал Клаудио Грациано.", "date": "2018.04.18", "title": "Главният прокурор Сотир Цацаров е на посещение в Италия"}
{"url": "http://www.focus-news.net/news/2018/04/18/2512426/nkzhi-priklyuchi-rehabilitatsiyata-na-zhelezopatniya-uchastak-straldzha-tserkovski.html", "text": "С официална  церемония „рязане на лента“ бе открит железопътен участък Стралджа - Церковски, част от проект „Рехабилитация на железопътната инфраструктура по жп линията Пловдив – Бургас, Фаза 2“. Това съобщиха от пресцентъра на Национална компания „Железопътна инфраструктура“ (НКЖИ).\r\nОбектът беше открит от ръководителя на Управляващия орган на ОП „Транспорт и транспортна инфраструктура“ 2014–2020 инж. Галина Василева и от ръководителя на проекта инж. Иван Бакалски.  Като домакин на събитието, инж. Бакалски подчерта, че НКЖИ не спира до тук, а продължава да изгражда новите железопътни линии, необходими за новия облик на железопътната мрежа в страната ни. \r\nОфициалното откриване на железопътната отсечка Стралджа-Церковски се състоя на жп гара Церковски, в присъствието на представители на местната власт, на УО на ОП „Транспорт и транспортна инфраструктура“ и други официални лица.\r\nСтойността на Обособена позиция 2: „Рехабилитация на железопътен участък Стралджа-Церковски” възлиза на  3 789 982,49 лв. без ДДС. В резултат на обновяването на 2096 метра железен път  се съкращава времето за пътуване по жп линията Пловдив-Бургас и се осигурява скорост на движение от 130 километра в час. Реализираният проект спомага за повишаване на привлекателността на железопътния транспорт, чрез намаляване времето за пътуване.\r\nИзпълнител на проекта e Консорциум „СЕТ“ ДЗЗД, а строителният надзор е упражняван от „Ежис – ЕТП–Ай Си Джи“.\t\r\nОбособена позиция 2: „Рехабилитация на железопътен участък Стралджа-Церковски“ се финансира от ЕСИФ, чрез ОП „Транспорт и транспортна инфраструктура“  2014 – 2020 г.", "date": "2018.04.18", "title": "НКЖИ: Приключи рехабилитацията на железопътния участък Стралджа-Церковски"}
{"url": "http://www.focus-news.net/news/2018/04/18/2512428/dhapokazno-samoubiystvo-na-turski-ofitser-v-izmir-uvolnen-i-razsledvan-kato-gyulenist.html", "text": "Отстранен от армията турски офицер се самоуби показно в провинция Измир, предаде информационната агенция Догу хабер ажансъ (ДХА). Капитан Фатих Угур Каштан е разследван за връзки с т. нар. „Терористична организация на гюленистите/Паралелна държавна структура” (ФЕТО/ПДС) и е отстранен от длъжност преди два месеца и половина. Снощи е отишъл до сградата на военното окръжие в околия Йодемиш, където за последно е служил. Приближил се е до охранителя, взел е пистолета от колана му и се е прострелял смъртоносно в главата, посочва още ДХА.", "date": "2018.04.18", "title": "ДХА:Показно самоубийство на турски офицер в Измир – уволнен  и разследван като „гюленист”"}
{"url": "http://www.focus-news.net/news/2018/04/18/2512425/kmetat-na-sofiya-yordanka-fandakova-podgotvena-e-programa-za-remont-na-ulitsite-v-tsentralnite-i-kraynite-rayoni-na-stoynost-10-mln-leva.html", "text": "Подготвена е програма за ремонт на централните и крайните райони на стойност 10 млн. лева. Това заяви кметът на София Йорданка Фандъкова относно програмата за ремонт и изграждане на пътна инфраструктура, предаде репортер на Агенция \"Фокус\". „Това, което е новото и за първа година имаме възможност да предложим, това е еднакви усилия върху базовата инфраструктура и кварталните улици. На практика бюджетът, който отделяме от общинския е почти равен, дори с лек превес на кварталните улици. В този бюджет включваме и специална програма за ремонт на тротоарите на територията на цялата столична община, както в централни, така и в крайни жилищни райони“, обясни Фандъкова\r\nТя съобщи, че на практика тази програма е подготвена от екипа на зам.-кмета по транспорта в столицата Евгени Крусев. Кметът уточни, че програма е с хоризонт две години - тази и следващата, на обща стойност 10 млн. лв.\r\n„Тук искам специално да подчертая, че при контрола върху дейностите в кварталите, както при кварталните улици, така и при тротоарите залагам изключително много и поставям задачи на районните кметове, защото факт е, че обемът ще бъде голям. Екипът на на г-н Крусев и разбира се на надзорните фирми ще бъде насочен към големите, основните обекти. Усилията по контрола върху кварталните улици и тротоарите трябва да бъдат положени от екипите на районните кметове“, заяви Фандъкова.", "date": "2018.04.18", "title": "Кметът на София Йорданка Фандъкова: Подготвена е програма за ремонт на улиците в централните и крайните райони на стойност 10 млн. лева"}
{"url": "http://www.focus-news.net/news/2018/04/18/2512429/nkzhi-zavarshi-modernizatsiyata-na-tyagovi-podstantsii-burgas-karnobat-i-yambol.html", "text": "В Ямбол, с официална церемония „рязане на лента“ завърши изпълнението на проект „Рехабилитация на железопътната инфраструктура по участъци на железопътна линия Пловдив-Бургас - възстановяване, ремонт и модернизация на тягови подстанции Бургас, Карнобат и Ямбол“. Това съобщиха от пресцентъра на Национална компания „Железопътна инфраструктура“ (НКЖИ).\r\nСъбитието беше открито от ръководителя на Управляващия орган  на ОП „Транспорт и транспортна инфраструктура“ инж. Галина Василева и ръководителя на проекта инж. Иван Бакалски.  Инж. Бакалски изказа специални благодарности за чудесното сътрудничество както на изпълнителя и консултанта, така и на местните административни органи.\r\nОфициалното откриване на тягови подстанции Бургас, Карнобат и Ямбол се състоя в присъствието на представители от ДП НКЖИ,  на местната власт, на УО на ОП „Транспорт и транспортна инфраструктура“ и други официални лица.\r\nОбщата стойност на проекта е 15 779 390  лв. без ДДС. Трите модернизирани тягови подстанции захранват контактната мрежа с номинално напрежение 25 kV, 50 Hz в участъци по 8-ма железопътна линия Пловдив-Бургас. Те са съоръжени със система за телеуправление SCADA от Енергодиспечерски център Пловдив, системи за видеонаблюдение, СОТ, пожароизвестяване и работят в режим без дежурен персонал на място. Изпълнител по договора е ,,Дитсманн Енергоремонт Холдинг“ АД,  а строителният надзор по време на строителството е изпълняван от ЕТ „Ел Транс инженеринг - ВМ”.\r\nУспешната реализация на проекта допринася за изпълнение на поетите ангажименти на България за развитие на железопътната инфраструктура, достигане на европейските стандарти в съответствие с политиката на ЕС и стабилното развитие на Транс-европейските транспортни мрежи.\r\nПроект „Рехабилитация на железопътната инфраструктура по участъци на железопътна линия Пловдив-Бургас - възстановяване, ремонт и модернизация на тягови подстанции Бургас, Карнобат и Ямбол“ се осъществява със съфинансиране от ЕСИФ, чрез Оперативна програма „Транспорт и транспортна инфраструктура“ 2014 – 2020 г.", "date": "2018.04.18", "title": "НКЖИ завърши модернизацията на тягови подстанции Бургас, Карнобат и Ямбол"}
{"url": "http://www.focus-news.net/news/2018/04/18/2512399/vitsepremierat-ekaterina-zaharieva-za-aresta-na-desislava-ivancheva-malko-se-prehvarliha-granitsite-vchera.html", "text": "По отношение на ареста, мисля, че малко се прехвърлиха границите вчера. Това каза на брифинг в Министерския съвет вицепремиерът и министър на външните работи Екатерина Захариева във връзка с ареста на кмета и зам.-кмета на район „Младост“ Десислава Иванчева и Биляна Петрова, предаде репортер на Агенция „Фокус“. „Разбира се, от друга страна всеки трябва да внимава какво прави и дали извършва престъпление. Оттук нататък ще се направи анализ. Това беше акция. Тя винаги се прави доста тайно и много малко хора знаят. Неслучайно са специализирани структури. Така се прави, че да се запазят всички доказателства по време на процеса“, коментира Захариева и подчерта, че вярва в презумпцията „невинен до доказване на противното“.", "date": "2018.04.18", "title": "Вицепремиерът Екатерина Захариева за ареста на Десислава Иванчева: Малко се прехвърлиха границите вчера"}
{"url": "http://www.focus-news.net/news/2018/04/18/2512431/varna-71-godishna-zhena-ot-s-komarevo-e-stanala-zhertva-na-telefonna-izmama-s-3200-evro-i-1470-lv.html", "text": "На 16 април т.г. е постъпил сигнал за извършена измама по телефона. Жертва на престъплението е 71-годишна жена от с. Комарево, общ. Провадия, която е била въведена в заблуждение от неизвестно лице, че трябва да съдейства на полицейски служители за залавяне на извършители на измами по телефона. Това съобщиха от ОДМВР-Варна. Жената е оставила, близо до паркиран на улицата пред дома й автомобил, хартиен плик, съдържащ 3200 евро и 1470 лв. След проведени незабавни оперативно – издирвателни дейности и процесуално – следствени действия е установено, че извършител на деянието е Я.Я. (35 г.) от Варна,  известен на МВР. По случая е образувано досъдебно производство, материалите са докладвани в Районна прокуратура – Провадия. На Я.Я. е повдигнато обвинение, същият е задържан с постановление на наблюдаващ прокурор за срок до 72 часа.", "date": "2018.04.18", "title": "Варна: 71-годишна жена от с. Комарево е станала жертва на телефонна измама с 3200 евро и 1470 лв."}
{"url": "http://www.focus-news.net/news/2018/04/18/2512434/gruziya-otkriva-pochetno-konsulstvo-v-blagoevgrad.html", "text": "Правителството даде съгласието си Грузия да открие почетно консулство в Благоевград с консулски окръг, обхващащ територията на областите Благоевград, Перник, Кюстендил и Пловдив, и да назначи за почетен консул българския гражданин Юлий Нушев. Това съобщиха от правителствената информационна служба.\r\nМотивите на грузинската страна за откриване на консулство са свързани с допълнителната възможност за защита на интересите на грузинските граждани, които постоянно живеят в България, и на тези, които се намират на краткосрочно посещение у нас. Решението ще допринесе и за активизирането на икономическите, културните, научно-образователните и туристическите връзки между двете държави.\r\nЮлий Нушев е управител и председател на борда на дружество, чийто предмет на дейност е предоставяне на телекомуникационни услуги.", "date": "2018.04.18", "title": "Грузия открива почетно консулство в Благоевград"}
{"url": "http://www.focus-news.net/news/2018/04/18/2512436/vitsepremierat-krasimir-karakachanov-provede-rabotna-sreshta-s-ministar-valentin-radev-vav-vrazka-sas-zachestili-signali-za-namereni-boepripasi-pri-politseyski-aktsii.html", "text": "Във връзка със зачестили сигнали за намерени боеприпаси при полицейски акции, по инициатива на министъра на вътрешните работи Валентин Радев в Министерството на отбраната се проведе работна среща при вицепремиера по обществения ред и сигурността и министър на отбраната Красимир Каракачанов. Това съобщиха от пресцентъра на Министерството на отбраната. В срещата участваха ресорният заместник-министър на отбраната Анатолий Величков и управителят на „ТЕРЕМ“ ЕАД Иван Досков. Направен бе преглед на системата за сигурност на складовете на Министерството на отбраната и действията на служба „Контрол на общоопасните средства“ /КОС/ - МВР. Обсъдени бяха въпроси, свързани с утилизацията на боеприпаси с отпаднала необходимост за Министерството на отбраната и с унищожаването на боеприпаси, които не са негова собственост, с оглед на това, че експертите, които могат да решат тези проблеми, основно се намират в силовите министерства. Набелязани бяха и мерки за засилване на контрола по охрана на складовете с въоръжение и боеприпаси на двете министерства, както и стъпки за своевременно обезопасяване на  боеприпаси, които не са собственост на силовите ведомства, но отговорността е на сектора „Сигурност“.\r\nУчастниците в срещата приеха вицепремиерът по обществения ред и сигурността да внесе в Министерския съвет доклад с конкретни предложения за решения по двете обсъждани теми.", "date": "2018.04.18", "title": "Вицепремиерът Красимир Каракачанов проведе работна среща с министър Валентин Радев, във връзка със зачестили сигнали за намерени боеприпаси при полицейски акции"}
{"url": "http://www.focus-news.net/news/2018/04/18/2512432/odobrena-e-tehnicheska-promyana-v-reshenie-za-otchuzhdavane-na-chastni-imoti.html", "text": "От списъка на предвидените за отчуждаване имоти за модернизация на пътя „Калотина - Софийски околовръстен път“ се изключва имот – частна собственост, в землището на Драгоман, тъй като не засяга трасето на пътя. Това съобщиха от правителствената информационна служба.\r\nС одобрената промяна в РМС 55/2016 се отстранява и допуснато несъответствие в приложението към т. 1 на отчуждителния акт по отношение на имот – частна собственост, намиращ се в землището на с. Алдомировци, като се намалява размерът на засегната площ от имота и на определеното в отчуждителния акт парично обезщетение.", "date": "2018.04.18", "title": "Одобрена е техническа промяна в решение за отчуждаване на частни имоти"}
{"url": "http://www.focus-news.net/news/2018/04/18/2512435/dmitriy-peskov-rabotata-na-normandskata-chetvorka-za-ukrayna-e-preustanovena.html", "text": "В момента се наблюдава преустановяване на работата на „нормандската четворка“ (Германия, Франция, Русия и Украйна) по Украйна, но президентът на Русия Владимир Путин поддържа контакт с лидерите на Франция и Германия – Еманюел Макрон и Ангела Меркел, заяви в сряда прессекретарят на Кремъл Дмитрий Песков, цитиран от РИА Новости.\r\n„В момента действително има определена пауза в работата на „нормандската четворка“, както и по линия на обмена на мнения по канала Сурков – Волкер“, заяви Песков.\r\nТой добави, че „заедно с това, в момента може да видите, че се възобновяват контактите и се водят активни разговори между Путин и Макрон, вчерашният разговор на Путин с Меркел, така че има контакти“.\r\n„Но по канала на известните формати, действително, сега има пауза“, добави прессекретарят на руския президент.\r\nРИА припомня, че в сряда, в Минск, са пристъпили към работа тематичните подгрупи по разрешаването на конфликта в Източна Украйна, както съобщиха от МВнР на Беларус.\r\nПревод и редакция:", "date": "2018.04.18", "title": "Дмитрий Песков: Работата на „нормандската четворка“ за Украйна е преустановена"}
{"url": "http://www.focus-news.net/news/2018/04/18/2512430/upravlyavashti-i-opozitsiya-se-skaraha-na-vhoda-na-parlamenta-ot-bsp-poiskaha-ostavkata-na-emil-hristov-kato-zamestnik-predsedatel-na-narodnoto-sabranie.html", "text": "Управляващи и опозиция се скараха на входа на парламента заради хората с увреждания, от БСП поискаха оставката на Емил Христов като заместник-председател на Народното събрание, предаде репортер на Агенция \"Фокус\". БСП нападнаха управляващите, че не пускат хората с увреждания в НС и че по този начин ги дискриминират. Председателят на ПГ на ГЕРБ Цветан Цветанов заяви, че правителството е отпуснало през 2017 г. 162 млн. лв. за около 30 хил. души, които са в неравностойно положение. В скандала се намеси и заместник-председателя на парламента Емил Христов. Той поясни, че депутатът от БСП Антон Кутев е разговарял с него за допуска на хората с увреждания в Народното събрание и му е споменал само за фланелки, които искат да дадат, а не е обяснил, че те имат пропуски. „Аз водя заседание и не мога да пропусна текста, който се чете, за да започна да разговарям с г-н Кутев“, каза Христов. Той попита дали може едновременно да води заседание и да разговаря с БСП по сериозни въпроси. На това Антон Кутев му отговори: „Като няма нито един заместник-председател освен вас - кажете ми към кого да се обърна?\". Кутев обяви, че от БСП ще му искат оставката утре. Драгомир Стойнев от БСП допълни: „Заради това, което направихте днес най-малкото, което можете да направите е да си депозирате оставката“.\r\nПрез това време депутати от ГЕРБ се провикваха, че БСП не търсят решение на проблема, а само търсят скандал. \r\nДеница КИТАНОВА", "date": "2018.04.18", "title": "Управляващи и опозиция се скараха на входа на парламента, от БСП поискаха оставката на Емил Христов като заместник-председател на Народното събрание"}
{"url": "http://www.focus-news.net/news/2018/04/18/2512437/veliko-tarnovo-sas-17-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtiesas-17-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "Със 17 см се е понижило нивото на река Дунав при Свищов за изминалото денонощие. Това съобщиха от Хидрометеорологичната станция в града. Водният стоеж на реката е 587 см, а температурата на водата 14.2 градуса.\r\nДнес над поречието на река Дунав ще бъде предимно слънчево. Ще духа слаб североизточен вятър. Максималните температури ще са между 20° и 25°.", "date": "2018.04.18", "title": "Велико Търново: Със 17 см се е понижило нивото на река Дунав при Свищов за изминалото денонощиеСъс 17 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2018/04/18/2512440/gazeta-express-ruskiyat-patriarh-kiril-shte-poseti-albaniya-za-parvi-pat.html", "text": "Патриархът на Москва и цяла Русия Кирил ще пристигне на официална визита в Албания в края на април и ще проведе обща служба с Архиепископа на Албания Анастасиос, съобщи пресслужбата на руския патриархат във вторник, предава базираното в Прищина албанско електронно издание Gazeta Express, като се позовава на РИА Новости.\r\nДвамата примати се познават от повече от 50 години и са запазили приятелството си през цялото време. Предстоятелят на РПЦ ще се срещне също с президента на Албания Илир Мета, пише изданието. Посещението е предвидено за периода от 28 до 30 април. \r\nПревод и редакция:", "date": "2018.04.18", "title": "Gazeta Express: Руският патриарх Кирил ще посети Албания за първи път"}
{"url": "http://www.focus-news.net/news/2018/04/18/2512441/plovdiv-kriminalno-proyaven-i-osazhdan-mazh-e-zadarzhan-s-14-hil-kasa-tsigari.html", "text": "Със значително количество безакцизни цигари е заловен 25-годишен мъж. Това съобщиха от ОДМВР-Пловдив. Около 19.30 часа вчера, на ул. „Възход“ в областния град, екип на Шесто РУ спрял лек автомобил „Опел“, управляван от криминално проявения и осъждан мъж. При последвало претърсване в багажника на колата били открити 14000 къса папироси от различни марки, без български бандерол. Спрямо извършителя е взета 24-часова мярка за неотклонение, образувано е бързо производство.", "date": "2018.04.18", "title": "Пловдив: Криминално проявен и осъждан мъж е задържан с 14 хил. къса цигари"}
{"url": "http://www.focus-news.net/news/2018/04/18/2512439/ministar-nikolina-angelkova-pred-gl-izpalnitelen-direktor-na-grupata-tui-utvarzhdavame-balgariya-kato-tselogodishna-destinatsiya-germaniya-e-v-top-3-na-vhodyashtite-ni-pazari.html", "text": "Работим за утвърждаването на България като целогодишна туристическа дестинация, като залагаме на дигиталния маркетинг и интернет комуникациите. Това заяви министърът на туризма Николина Ангелкова по време на работна среща с главния изпълнителен директор на групата TUI Фридрих Юсен, съобщиха от пресцентъра на Министерството на туризма. Двамата разговаряха  в рамките на срещата на министрите на туризма от Г20 в Буенос Айрес. Важен приоритет е разширяването на крилата на сезона, за това създадохме 8 културно-исторически дестинации, а сега завършваме 12 винено-кулинарни и 8 балнео- и СПА, с което целим да привлечем повече посетители извън активните месеци за пътуване, подчерта министър Ангелкова.  \r\nТя съобщи, че Германия е в топ 3 на водещите пазари за входящ туризъм в България. През 2017 г. германските туристи у нас са били повече от 870 хил. и броят им е нараснал с 5,3 на сто спрямо 2016-а. Много добри са показателите и за този зимен сезон. За периода декември 2017–февруари  2018 г. посещенията на германски туристи в страната ни са 41 804, като ръстът спрямо декември 2016–февруари 2017 г. е 7%, допълни министър Ангелкова. \r\n“България е постоянно разрастващата се туристическа дестинация”, подчерта Фридрих Юсен. Изпълнителният директор на групата TUI увери, че компанията ще продължи съвместната работа с Министерството на туризма за промотиране на България като дестинация за почивка пред  клиенти си от цял свят. \r\nДвамата обсъдиха също възможностите за организиране на съвместен уъркшоп в България, като в рамките на събитието ще се дискутират теми, свързани с повишаване качеството на туристическия продукт и възможностите за съвместни проекти с групата на TUI.", "date": "2018.04.18", "title": "Министър Николина Ангелкова пред гл. изпълнителен директор на групата TUI: Утвърждаваме България като целогодишна дестинация, Германия е в топ 3 на входящите ни пазари"}
{"url": "http://www.focus-news.net/news/2018/04/18/2512444/zam-predsedatelyat-na-narodnoto-sabranie-emil-hristov-ako-znaeh-che-horata-s-uvrezhdaniya-imat-razreshenie-za-vlizane-v-parlamenta-mozhehme-da-go-obsadim.html", "text": "Ако знаех, че хората с увреждания имат разрешение за влизане в парламента, можехме да го обсъдим. Това каза заместник-председателят на Народното събрание Емил Христов  пред журналисти във връзка със скандала с допуска на протестиращите хора с увреждания в парламента, предаде репортер на Агенция „Фокус“. Той поясни, че няма нищо против протеста на хората с увреждания, но въпросът за влизането в Народното събрание, не му е бил представен коректно. Той поясни, че Антон Кутев от БСП му е обяснил докато води заседанието, че фланелки с надпис са били аргументът, с който протестиращите не са допускани в сградата. „На мен не ми беше представен въпросът,че хората с увреждания имат разрешение за влизане. Може би обстановката не беше удачна. Г-н Кутев не ми каза, че те имат разрешение за влизане. Говореше за фланелки. Не мога да допусна без да съм си изяснил имат ли разрешение за влизане, спазен ли е надлежният ред за влизане на Народното събрание, да бъде нарушен правилникът. Затова казах, че в момента не можем да решим въпроса и не могат да влязат“, заяви Христов. Той поясни, че няма нищо против и хората с увреждания да заповядат в сградата. Според него се създава прецедент. „Прецедентът е, че не можем да влизаме в сградата на парламента, без да е спазен съответният ред“, допълни Христов. По думите му влизането с атрибути като фланелки с надписи е регламентирано в правилника. „Всеки сам може да реши с какво облекло да влезе. Не бих толерирал обаче нарушаването на определени правилници“, допълни заместник-председателят на Народното събрание.\r\nДеница КИТАНОВА", "date": "2018.04.18", "title": "Зам.-председателят на Народното събрание Емил Христов: Ако знаех, че хората с увреждания имат разрешение за влизане в парламента, можехме да го обсъдим"}
{"url": "http://www.focus-news.net/news/2018/04/18/2512446/plovdiv-dnite-na-knigata-v-asenovgrad-prodalzhavat-s-predstavyaneto-na-kniga-i-film-posveteni-na-75-godishninata-na-aktyora-stefan-danailov.html", "text": "Дните на книгата в Асеновград продължават с представянето на книгата „Романът на моя живот“ и филма „Монолог“ с автор Георги Тошев, посветени на 75-годишнината на актьора Стефан Данаилов. Това каза за Радио „Фокус“ – Пловдив Милена Марковска, директор на Градската библиотека „Паисий Хилендарски“ в Асеновград. Събитието ще се състои на 19 април от 17.30 часа в библиотеката. На 20 април програмата „Дни на книгата“ продължава с гостуване на Неда Антонова и Румен Леонидов, които ще представят романа за Левски „Първият след Бога – любовта и смъртта на Васил Левски”. Събитието ще се състои от 13.30 и от 17.30 часа.\r\nНа 23 април, когато се отбелязва Световния ден на книгата и авторското право, програмата „Дни на книгата“ ще завърши с две събития – среща с детската писателка Радостина Пеева и представяне на книгата на Ася Стефанова „Мисия Камбоджа, обагрена с кръв”, съответно от 11.00 и от 16.00 часа.\r\nТони МИХАЙЛОВ", "date": "2018.04.18", "title": "Пловдив: Дните на книгата в Асеновград продължават с представянето на книга и филм, посветени на 75-годишнината на актьора Стефан Данаилов"}
{"url": "http://www.focus-news.net/news/2018/04/18/2512443/blagoevgrad-117-sa-voennite-pametnitsi-v-oblastta.html", "text": "117 са  картотекираните военни паметници на територията на област Благоевград, от тях 27 се намират в Община Благоевград. Д-р Кирил Алексиев, историк и уредник в Регионален исторически музей – Благоевград каза за Радио „Фокус“ – Пирин, че като цяло ролята на военните паметници е да ни напомнят за бойната слава и бойно майсторство на българската армия и българския войник. Той допълни, че  голяма част от паметниците в Благоевград са свързани с войните за национално обединение, а тези войни представляват еманацията на порива на българите да живеят заедно в рамките на една държава. „Тези войни, заемат много важно място в живота на хората и почитта към борилите се и загиналите в тези войни е голяма. Това се едни героични страници от българската история, които трябва да се помнят и почитат“, каза още д-р Алексиев. Част от тях представляват  бюст-паметници, други паметните плочи, но всички те нагледно олицетворяват героизма и себеотрицанието на българския войник. Според регистъра на военните паметници, съставен от Областната комисия „Военни паметници” със съдействието на Регионален исторически музей – Благоевград общия брой на картотекираните военни паметници на територията на област Благоевград е 117 – 27 са в Община Благоевград; 10 в Община Гоце Делчев; 3 в Община Гърмен; 2 в Община Кресна; 6 в Община Петрич; 33 са паметниците в Община Разлог; 20 в Община Сандански; 2 в Община Сатовча; 2 в Община Симитли; 6 в Община Струмяни; 3 в Община Хаджидимово и 1 в Община Якоруда. В регистъра са включени описание на паметниците, по общини и населени места, както и подробен снимков материал.\r\nЛивия НИНОВА", "date": "2018.04.18", "title": "Благоевград: 117 са военните паметници в областта"}
{"url": "http://www.focus-news.net/news/2018/04/18/2512445/plovdiv-zoopolitsai-rabotyat-po-signal-za-nastapila-smart-na-4-kucheta-i-3-kotki-v-kvartal-saraya-v-sopot.html", "text": "Зоополицаи работят по сигнал за настъпила смърт на 4 кучета и 3 котки в сопотския квартал „Сарая“. Това съобщиха от ОДМВР-Пловдив. Сигналът за забелязаните безжизнени тела на безстопанствените животни е подаден вчера в РУ – Карлово. По случая е образувано досъдебно производство. Разследването се осъществява под наблюдението на Районната прокуратура.", "date": "2018.04.18", "title": "Пловдив: Зоополицаи работят по сигнал за настъпила смърт на 4 кучета и 3 котки в квартал „Сарая“ в Сопот"}
{"url": "http://www.focus-news.net/news/2018/04/18/2512447/savetnik-na-erdogan-ochevidno-shte-ima-predsrochni-izbori.html", "text": "Според главния съветник в турското Президентство  Илнур Чевик, вече  е ясно, че няма как общите и президентските избори да се проведат като редовни на 3 ноември 2019 година, пише вестник „Йенибирлик”. Цяла Турция очаква резултатите от днешната среща в 13.30 часа между президента Ердоган и лидера на Партията на националистическото движение (ПНД) Девлет Бахчели, който предложи предсрочни избори. „Включително и като журналист, който от 45 години следи турската политика, вече ми е ясно след призива на Девлет Бахчели за предсрочни избори на 26 август т.г., че стрелата е изстреляна от тетивата Очевидно е, че тези избори трудно може да се проведат като редовни през 2019 година.”, пише Илнур Чевик във вестник „Йенибирлик”.\r\nПревод и редакция:", "date": "2018.04.18", "title": "Съветник на Ердоган: Очевидно ще има предсрочни избори"}
{"url": "http://www.focus-news.net/news/2018/04/18/2512448/sofiya-zhena-e-zadarzhana-sled-opit-da-vnese-narkotitsi-v-tsentralniya-sofiyski-zatvor.html", "text": "52- годишна столичанка е задържана във Второ РУ след опит да внесе наркотици в софийския затвор. Това съобщиха от  пресцентъра на МВР. На 10 април след обяд, при проверка на багаж, който Д.Р. /52г./ носела за лишен от свобода, служители на ГДИН намерили и иззели укрити наркотични вещества. Д.Р. била задържана във Второ РУ с полицейска мярка до 24 часа, а по случая -образувано досъдебно производство. Резултатът от назначената експертна справка показал, че иззетото вещество е хероин с тегло 4.11г. След доклад на събраните материали в Софийска градска прокуратура, Д.Р. е привлечена като обвиняема и й е наложена мярка за неотклонение „парична гаранция“ в размер на 400 лв.", "date": "2018.04.18", "title": "София: Жена е задържана след опит да внесе наркотици в Централния софийски затвор"}
{"url": "http://www.focus-news.net/news/2018/04/18/2512449/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "В днешното издание на предаването „Симитли – минало, настояще и бъдеще“ по Радио „Фокус“ – Пирин отново ще се спрем на няколко интересни теми, свързани с общината. В първите минути ще говорим за поредното залесяване на нови 4дка с кестени в района на Брежани, което се проведе в началото на месеца по повод „Седмицата на гората“. Наш гост по темата ще бъде Румяна Панова, председател на Сдружение „Хора и традиции“ – село Брежани, което от години се занимава с възобновяването на кестеновите насаждения в района на населеното място. С нея ще говорим и за други важни теми, сред които – „Ще има ли и тази година „Празник на брежанския кестен““. Във втората част от изданието пък ще коментираме демографската ситуация в общината и как може да върнем младите хора не само в България, но и в по-малките градове и села. В края на предаването очаквайте и традиционният ни обзор за всичко по-важно, което се случи в общината през изминалите 7 дни.", "date": "2018.04.18", "title": "Акценти в предаването „Симитли – минало, настояще и бъдеще“ по Радио „Фокус“ – Пирин"}
{"url": "http://www.focus-news.net/news/2018/04/18/2512452/alana-armitazh-reg-direktor-za-iztochna-evropa-kam-fonda-za-naselenie-na-oon-balgariya-e-dokazan-lider-v-regiona-i-sveta-v-sektor-mladezh.html", "text": "Министърът на младежта и спорта Красен Кралев проведе работна среща с регионалния директор за Източна Европа и Централна Азия към Фонда за население и развитие на ООН Алана Армитаж. Това съобщиха от пресцентъра на министерството. Г-жа Армитаж е в България, за да се включи в Европейската младежка конференция, организирана от Министерство на младежта и спорта (ММС) като ключово събитие в рамките на Българското председателство на Съвета на ЕС. На срещата присъстваха заместник-министърът на младежта и спорта Ваня Колева, Марта Дяволова – регионален съветник към Фонда за население и развитие на ООН и председателят на работна група „Младеж“ към Съвета на ЕС Петър Младенов.\r\nОсновна тема на разговора беше официализирането на партньорството на страната ни с Регионалния офис на фонда на ООН за население и развитие в сферата на младежта, което ще постави България в ролята на водеща страна по младежките въпроси в световен мащаб. Министър Кралев и Алана Армитаж се договориха, че ще стартира формулирането на основите на партньорството и подготовката за подписването на Меморандум за разбирателство в сферата на младежта между Министерството на младежта и спорта и Фонда на ООН за развитие (УНФПА).\r\nРегионалният директор за Източна Европа към Фонда за население и развитие на ООН изрази своето възхищение относно начина, по който България ръководи своето председателство на Съвета на ЕС. Г-жа Aрмитаж заяви пред министър Кралев, че се оценяват високо приоритетите на Българското председателство в сектор “Младеж” с оглед на нарастващата демографска криза в Европа и важността на това младите хора да участват в изграждането на мирно и сигурно общество. По думите й, благодарение на българското правителство страната ни се е доказала като лидер в насърчаването на младежкото развитие и участие в региона и в света.\r\n“Европейският младежки форум е изключителен пример за младежко включване. Енергията сред всички тези 250 участници от цяла Европа е вдъхновяваща. Изключително похвално е, че са включени и млади хора от Западните Балкани и Източното партньорство. Адмирираме начина, по който България се проявява като лидер в региона и полага усилия за приобщаването на тези страни към общите ценности – това е приоритет и за Фонда за население и развитие към ООН”, категорична бе Алана Армитаж.\r\nМинистър Кралев и г-жа Армитаж подчертаха доброто сътрудничество между ММС и Фонда и споделиха своите идеи как да се затвърди партньорството им в сектор “Младеж”. Бяха обсъдени редица европейски, национални проекти и младежки проекти, които биха могли да бъдат предмет на сътрудничество в бъдеще. Беше изтъкнато и влиянието на спорта като определящ фактор за включването на младежите и на хората в неравностойно положение към активната част от населението на всяка страна.\r\n“Можете да продължите влиянието, което имате в момента в региона най-вече чрез стратегията си за приобщаване на Западните Балкани, посредством Председателството на Съвета на ЕС, с подкрепата на ООН в развитието на политики за младите хора и за справяне с демографския проблем. Уверени сме в експертизата на българското правителство и на Министерството, което ръководите, защото тя е многократно доказана”, обърна се регионалният директор на Фонда за Източна Европа към Красен Кралев.", "date": "2018.04.18", "title": "Алана Армитаж, рег. директор за Източна Европа към Фонда за население на ООН: България е доказан лидер в региона и света в сектор „Младеж“"}
{"url": "http://www.focus-news.net/news/2018/04/18/2512451/afp-donald-tramp-potvardi-che-direktorat-na-tsru-se-e-sreshtal-s-kim-chen-un-v-severna-koreya.html", "text": "Президентът на САЩ Доналд Тръмп потвърди в сряда, че директорът на ЦРУ Майк Помпео се е срещал тайно с лидера на Северна Корея Ким Чен-ун в Пхенян преди планираната среща на върха между Ким и Тръмп, предава AFP.\r\n„Майк Помпео се срещна с Ким Чен-ун в Пхенян миналата седмица. Срещата мина много добре и двамата са изградили добри отношения. В момента се работи върху детайлите на срещата на върха“, написа Тръмп в „Туитър“.\r\n„Денуклеаризацията ще е страхотно нещо за света, но и за Северна Корея също!“ – добави той.\r\nСъобщението на американския държавен глава дойде, след като The Washington Post съобщи във вторник, че Помпео е бил в Северна Корея през първата седмица на април. Срещата, коментира AFP, е част от подготовката за историческата среща между Тръмп и Ким, която се очаква да се проведе през следващите няколко седмици.\r\nПревод и редакция:", "date": "2018.04.18", "title": "AFP: Доналд Тръмп потвърди, че директорът на ЦРУ се е срещал с Ким Чен-ун в Северна Корея"}
{"url": "http://www.focus-news.net/news/2018/04/18/2512453/yambol-sadat-zadarzha-mazh-obvinen-v-ubiystvoto-na-brat-si.html", "text": "По искане на Окръжна прокуратура – Ямбол, съдът задържа под стража Петър П.(на 61г.). Това съобщиха от Окръжна прокуратура – Ямбол. Той е обвинен за това, че на 14 април в село Правдино, общ. Стралджа, обл. Ямбол, с огнестрелно оръжие – пистолет, умишлено е умъртвил своя брат. Според прокурора е налице обосновано предположение за това, че Петър П. е извършил престъплението, в което е обвинен. Представителят на държавното обвинение е категоричен, че Петър П. може да се укрие или да извърши ново престъпление. Съдът прие мотивите на прокурора и задържа под стража обвиняемия. Определението на Окръжен съд – Ямбол подлежи на обжалване пред Апелативен съд - Бургас.", "date": "2018.04.18", "title": "Ямбол: Съдът задържа мъж, обвинен в убийството на брат си"}
{"url": "http://www.focus-news.net/news/2018/04/18/2512438/tanya-mareva-regionalen-istoricheski-muzey-smolyan-nad-4000-sa-nedvizhimite-kulturni-tsennosti-v-oblast-smolyan.html", "text": "В област Смолян имаме над 4000 недвижими културни ценности, които са поставени под закрилата на Закона за културното наследство по силата на придобития статут. Това каза в интервю за Радио „Фокус“ – Смолян Таня Марева – директор на Регионален исторически музей „Стою Шишков“ в Смолян. По думите й, някои от паметниците са с национално значение, както е например Пангаловата къща в квартал Райково, Агушевия конак в Могилица, Згуровски конак и Калайджийската къща в Широка лъка, църквата „Света Богородица“ в квартал Устово и други, общо 11 на брой. „Паметниците с национално значение са концентрирани в град Смолян и в село Широка лъка, което е едно от малкото селища със запазена автентична архитектура, макар и да няма статут на резерват, но в него има голяма група недвижими културни ценности“, поясни Марева.\r\nТя подчерта, че един от най-застрашените обекти в региона, за който цялата смолянска общественост би искала да има по-добра съдба е Пангаловата къща. „Тя се намира в центъра на нашия областен град, но ситуацията там е такава, че е унаследен от повече от 30 наследника. Това прави много тромава и сложна всяка дейност, свързана с нейното опазване. Преди това обаче, когато държавата е била отговорна за тези паметници, до 1995 г. там са провеждани реставрационни дейности. Оттам насетне след като е реституирана  няма как държавата да дава средства за подобен паметник освен ако той не застрашава живота на хората“, каза още директорът на историческия музей в Смолян.\r\nНели ГЕРГЬОВСКА", "date": "2018.04.18", "title": "Таня Марева, Регионален исторически музей-Смолян: Над 4000 са недвижимите културни ценности в област Смолян"}
{"url": "http://www.focus-news.net/news/2018/04/18/2512454/aktsenti-v-predavaneto-belovo-gradat-na-trite-planini.html", "text": "В днешното издание на съвместното предаване „Белово – градът на трите планини” на Радио „Фокус“ – Пазарджик и Община Белово ще продължим темата за успехите на учениците от СУ „Александър Иванов – Чапай“ в Белово. За участието им в различни състезания и за успехите на олимпиади ще разкаже Ивана Даутова, директор училището. С Катя Ванчева, директор на Общинския детски комплекс в Белово, ще разговаряме за групите, които са сформирани към комплекса и талантите на децата, които те развиват. Във втората част на предаването продължаваме поредицата, посветена на подготовката и участието на Беловския край в Априлското въстание през 1876 година. Днес ще ви разкажем за създаването на Беловския революционен комитет. Повече за  дейността му ще чуете от Севдалина Попова, старши специалист „Музейно дело“ в община Белово. \r\nПредаването „Белово – градът на трите планини“ се излъчва всяка сряда по Радио „Фокус“ – Пазарджик, от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2018.04.18", "title": "Акценти в предаването „Белово – градът на трите планини”"}
{"url": "http://www.focus-news.net/news/2018/04/18/2512450/tsvetan-tsvetanov-gerb-bsp-si-tarsyat-intsident-za-da-poiskat-ostavkata-na-emil-hristov-koyto-nyama-vina.html", "text": "БСП си търсят инцидент, за да поискат оставката на Емил Христов, който няма вина и умисъл. Това каза председателят на ПГ на ГЕРБ Цветан Цветанов пред журналисти след скандала пред северния вход на Народното събрани, предаде репортер на Агенция „Фокус“. „Това, което днес се разигра, вие видяхте накрая какво каза Драго Стойнев от БСП. Той каза: „Г-н Христов, подайте си оставката“. Г-н Христов води заседание на българския парламент. Има си ред, по който може да се осигури допуска на външни лица в залата на парламента или в кулоарите на парламента. Това нещо просто е търсено като инцидент, който да може да създаде това, което днес наблюдаваме и да може да казват, че искат оставката на Емил Христов. Оттук нататък спираме да говорим за президента, за неговите изказвания, за тъмнината, за светлината. Ние сме прозрачни\", заяви Цветанов. Той поясни, че е излязъл от зала в момента, в който е разбрал, че има проблем с допуска на хората с увреждания. Цветанов допълни, че когато е излязъл вече хората ги е нямало. Той попита дали такова нещо може да се използва като политически аргумент и да се  прави подобен сценарий и цирк. „Това е недопустимо. Г-н Христов води заседание не може да следи за всяко едно намерение на БСП и начина, по който искат да провокират напрежение в българския парламент“, каза още Цветанов.\r\nТой обърна внимание, че има работна група, в която се търсят възможности за хората с увреждания. Цветанов поясни, че БСП няма никаква политика и могат да говорят, че депутатите не трябва да получават заплати. „Депутатите от ГЕРБ не са участвали в приватизационни сделки. Ако всеки един от нас народните представители бяхме взели по един „Техноимпекс“, може би действително още от самото начало, когато положихме клетва, нямаше да го правим. Нека да погледнем кои са богаташите в БСП“, заяви Цветанов.\r\nДеница КИТАНОВА", "date": "2018.04.18", "title": "Цветан Цветанов, ГЕРБ: БСП си търсят инцидент, за да поискат оставката на Емил Христов, който няма вина"}
{"url": "http://www.focus-news.net/news/2018/04/18/2512421/vanshniyat-ministar-na-gartsiya-otgovori-na-turskite-pretentsii-v-egeysko-more-ostrovite-imiya-sa-nashi.html", "text": "Министърът на външните работи на Гърция Никос Коцияс отговори с твърд тон на провокативното изявление на турското МВнР, с което то оспорва гръцкия суверенитет над островчетата Имия в Егейско море. В ответно изявление от гръцкото външно ведомство, Атина критикува Турция за това, че не уважава върховенството на закона и че се държи провокативно, въпреки че ЕС са я е призовал да се съобрази с международното право, пише електронното издание на гръцкия вестник Protothema.\r\n„То преповтаря (турското изявление – бел. ред.) откровено незаконната позиция, игнорираща факта, че легалния статут на Егейско море е напълно гарантиран от международното право. Гръцкия суверенитет над Имия е ясен и безспорен, според Лозанския договор от 1923 година, Итало-турските споразумения от 1932 година и Парижкия договор от 1947 година“, се казва в съобщението на гръцкото министерство.\r\n„За пореден път критиките на Европейската комисия към Турция предизвикаха у нея илюзии. Ние я призоваваме да се стегне и да се възползва от препоръките в доклада на Комисията като полезен инструмент за самокритика, който може да подобри имиджа й, едновременно за пред домашното обществено мнение и за пред международната общност“, се добавя в изявлението от Атина.Агенция „Фокус“ припомня:\r\nПревод и редакция:", "date": "2018.04.18", "title": "Външният министър на Гърция отговори на турските претенции в Егейско море: Островите Имия са наши"}
{"url": "http://www.focus-news.net/news/2018/04/18/2512455/burgas-parlamentat-nyama-nuzhda-ot-240-deputati-spored-provedena-anketa.html", "text": "Парламентът няма нужда от 240 депутати  при спад на населението с милион и половина. Това сочат данни от проведена анкета на Радио „Фокус“- Бургас. Поради факта, че през последните 27 години населението в страната е намаляло с милион и половина, гражданите на Бургас мислят, че не е необходимо депутатите в парламента да са 240. „В парламента трябва да има най-много 100 души, защото те лишават държавата от  средства, необходими за нуждите на народа“, коментира една от анкетираните. „Тези средства могат да се разпределят за заплати, пенсии, да се помогне на хора в нужда“, каза друг от запитаните. Като цяло всички смятат, че толкова много депутати са излишни и това е в ущърб на държавата. Затова и населението страда. „Работим по 8-10 часа на ден и не можем да си позволим най-необходимото. Няма смисъл да коментираме за развлечение. Това е забравена тема за нас“, допълниха запитаните.\r\nЯнислава КРЪСТЕВА", "date": "2018.04.18", "title": "Бургас: Парламентът няма нужда от 240 депутати, според проведена анкета"}
{"url": "http://www.focus-news.net/news/2018/04/18/2512442/direktorat-na-ozho-strelyano-e-po-ekipa-po-sigurnostta-na-oon-v-siriyskiya-grad-duma.html", "text": "Директорът на Организацията за забрана на химическите оръжия (ОЗХО) Ахмет Юзюмчю заяви в сряда, че във вторник е стреляно по екипа по сигурността на ООН, който е разузнавал в сирийския град Дума, предава електронното издание на турския ежедневник Yeni Safak, като се позовава на Reuters.\r\nПо време на заседание в щаба на ОЗХО в Хага, Юзюмчю е заявил, че екипът по сигурността е бил принуден да се оттегли, което е забавило пристигането на експертите по химическите оръжия на мястото на предполагаемата атака, според източниците на Reuters, присъствали на срещата при затворени врата в Нидерландия.\r\nПревод и редакция:", "date": "2018.04.18", "title": "Директорът на ОЗХО: Стреляно е по екипа по сигурността на ООН в сирийския град Дума"}
{"url": "http://www.focus-news.net/news/2018/04/18/2512457/evropeyskiyat-komisar-migel-arias-kanete-shte-uchastva-v-neformalna-sreshta-na-energiynite-ministri-ot-es-v-sofiya.html", "text": "На 19 април (четвъртък) комисарят по въпросите на климата и енергетиката Мигел Ариас Канете ще бъде на посещение в България. Това съобщиха от пресцентъра на Представителството на ЕК в България. Той ще участва в неформално заседание на енергийните министри от Европейския съюз под мотото \"Устойчив Енергиен съюз с ориентирана към бъдещето политика по въпросите на изменението на климата\". По време на срещата ще се обсъжда постигнатия напредък и ще се дадат насоки за продължаване на преговорите по досиетата от пакета „Чиста енергия за всички европейци“, свързани с енергийната ефективност, енергията от възобновяеми енергийни източници и управлението на Енергийния съюз, както и по Регламента за Агенцията за сътрудничество между енергийните регулатори на държавите членки (АСЕР). \r\nКомисар Канете ще участва в пресконференцията на събитието планирана от 13:10 часа в Националния дворец на културата. \r\nПо време на визитата си Мигел Ариас Канете ще вземе участие и в конференцията на високо ниво \"Чиста енергия за всички европейци – пътят напред\" - Балканската перспектива за нисковъглеродното бъдещо на Европа, която ще се проведе от 14:00 часа в НДК. \r\nКомисарят ще присъства и на церемония по подписването на грантово споразумение между Европейската комисия, Полша, Литва, Латвия и Естония за свързване на електропреносните мрежи на Балтийския регион с континенталната европейска система в рамките на Механизма за свързване на Европа.", "date": "2018.04.18", "title": "Европейският комисар Мигел Ариас Канете ще участва в неформална среща на енергийните министри от ЕС в София"}
{"url": "http://www.focus-news.net/news/2018/04/18/2512459/ministrite-temenuzhka-petkova-petkova-i-georgios-statakis-obsadiha-realizatsiyata-na-proektite-za-interkonektor-gartsiya-balgariya-i-terminala-za-vtechnen-gaz-do-aleksandrupolis.html", "text": "Българското участие в проекта за изграждане на терминал за втечнен природен газ край Александруполис е стратегически важно за диверсификацията и сигурността на енергийните доставки. Това каза министърът на енергетиката Теменужка Петкова на среща със своя колега – министърът на околната среда и енергетиката на Гърция Георгиос Статакис, съобщиха от пресцентъра на Министерството на енергетиката. Тема на разговора между двамата бе както актуалният статус на проекта за LNG терминал, така и напредъкът по реализацията на междусистемната връзка Гърция-България.\r\nМинистър Петкова запозна гръцкия си колега с резултатите от дейността на работната група, която анализира възможностите за българско участие в проекта за терминал. Двамата се съгласиха, че това участие е от ключово значение както за страната, така и за региона на Югоизточна Европа. Синергията на този проект с изграждането на междусистемната връзка Гърция–България ще съдейства за сигурността и диверсификацията на енергийните доставки, подчерта Петкова. \r\nБългарският енергиен министър запозна своя гост и с напредъка по реализация на интерконектора Гърция–България. Тя увери министър Статакис, че българската държава е предприела всички необходими действия за успешното завършване на проекта в предвидения времеви график. \r\nВ момента са в ход процедурите за избор на доставчик на тръбите и на инженер-консултант. По първата от тези процедури участват десет кандидати от различни континенти, което е знак за оценката, която бизнесът дава на перспективността на проекта. Предстои до края на април да станат известни участниците, допуснати до втория кръг на състезанието, а изпълнителят да бъде избран през юни. Стремежът и на двете страни е реалното строителство на връзката да започне през м. юни, така че тя да влезе в търговска експлоатация през 2020 година.", "date": "2018.04.18", "title": "Министрите Теменужка Петкова Петкова и Георгиос Статакис обсъдиха реализацията на проектите за интерконектор Гърция-България и терминала за втечнен газ до Александруполис"}
{"url": "http://www.focus-news.net/news/2018/04/18/2512456/dobrich-v-darzhavniya-kulturen-institut-dvoretsa-e-predstavena-izlozhba-na-tvorbi-ot-plenera-hudozhnitsi-balchik-lyubov-sreshta-na-evropeyski-moreta.html", "text": "В галерия „Тунела“ в Държавния културен институт – Културен център (ДКИ-КЦ) „Двореца“ в Балчик е представена изложба на творби от пленера „Художници, Балчик, Любов – среща на европейски морета“, предаде кореспондентът на Радио „Фокус” – Варна. За 17-ти път в неповторимата атмосфера на Архитектурно-парковия комплекс край морето се провежда пленер, който събира различни по стил художници от страната. До 24 април участниците, заобиколени от очарованието на пролетните градини и уникалната архитектура на сградите, имат възможност да творят в рамките на темата, която тази година е “Море, Небе, Брегове”, и да потърсят собствен изказ. “Художници, Балчик , Любов” е проект, който стартира през 2001 година по идея на група художници - Петър Савов, Дарина Янева, Силви Басева, Андрей Янев и екипа на Художествена галерия (ХГ) - Балчик с уредник Пенка Костова, с изложба през месец юли същата година. Не след дълго ДКИ-КЦ “Двореца“ включва в културния си календар инициативата. В началото на всяка пролет работните лоджии на вила „Сюита“ се превръщат в ателиета, където цари прекрасна творческа обстановка. След проведените пленери и изложби в колекциите на ХГ - Балчик и ДКИ - КЦ “Двореца” в Балчик са постъпили общо над 70 авторки произведения. Пленерът се осъществява с любезното съдействие и подкрепа на ДКИ - КЦ „Двореца“, морската община в Белия град и екипа на инициативата „Художници, Балчик, Любов-среща на европейски морета“. В изложбата тази пролет са включени произведения на Антон Антонов, Ангел Гаджев, Георги Андонов, Кирил Навущанов, Радослав Ненчев, Румяна Русинова. Това съобщи Галя Георгиева, организатор международни фестивали, културна дейност и специални събития в ДКИ – КЦ „Двореца“. Творбите в галерия „Тунела“ могат да бъдат разгледани до края на месец април. \r\nЖулиета НИКОЛОВА", "date": "2018.04.18", "title": "Добрич: В Държавния културен институт „Двореца“ е представена изложба на творби от пленера „Художници, Балчик, Любов – среща на европейски морета“"}
{"url": "http://www.focus-news.net/news/2018/04/18/2512463/benovska-pita-temenuzhka-petkova-rabotodatelite-iskat-zatvaryaneto-na-maritsa-1-i-3-vazmozhno-li-e.html", "text": "Беновска пита Теменужка Петкова - работодателите искат затварянето на \"Марица\" 1 и 3, възможно ли е? Това съобщиха от екипа на Илиана Беновска.Илиана Беновска: Може ли по другите теми, които интересуват българите? Какво ще стане със закона за окрупняване на бензиностанциите, това справедливо ли е – искането на газовата асоциация? Какво ще стане с издънката за ЧЕЗ?Теменужка Петкова: Първо, по отношение за законопроекта, Вие знаете, че там компетентността е изцяло на народните представители. Илиана Беновска: Така е, но Вашето мнение?Теменужка Петкова: Този законопроект беше широко обсъждан. Той се обсъжда доста отдавна в публичното пространство. Разбира се крайната дума ще имат колегите от българския парламент. Що се отнася до втория Ви въпрос, свързан със сделката с ЧЕЗ – вчера имаше поредно заседание на анкетната комисия, свързана с всички факти и обстоятелства по отношение на тази сделка. Аз бях поканена да присъствам,  присъствах. Там бяха и представители на синдикатите, които искаха да чуят отговорите на потенциалния купувач или кандидат за купувач, на този етап, на компанията, тъй като там работят над три хиляди човека. Наред с това беше и българският регулатор, в лицето на г-н Иван Иванов и представители на компанията. Това, което чухме всички, имаше представители на медиите, бяха въпросите, които народните представители поставиха към всеки едни от нас. Това, което от тук нататък предстои, както знаете, за да се случи такава подобна сделка трябва да е налице съответно финансиране, това си е ангажимент на компанията, която е кандидат за купувач на този етап. Ако те успеят да осигурят необходимото финансиране, по всяка вероятност, ще се върви към финализиране на тази сделка. Чуха се гласове, от страна на продавача на активите ЧЕЗ, че те обмислят и вариант за преговори с втория в класирането. Това разбира се е изцяло в правомощията на чешката държава, тъй като, както знаете, това е процедура, която се провежда изцяло по правилата на чешката държава, по тяхното законодателство и българската държава няма касателство към тази процедура.Илиана Беновска: Работодателите искат закриване на „Марица 1” и на „Марица 3”. Какво ще се случи? Вие няколко пъти говорихте по този въпрос, но няма яснота.Теменужка Петкова: Закриване на „Марица 1” и „Марица 3”!? Физическо закриване?Илиана Беновска: Физическо закриване, не го ли знаете?Теменужка Петкова: Ами, това е много страшно, ако се чуват подобни гласове!Илиана Беновска: Не го ли знаете? Работодателите даже се обърнаха към омбудсмана. Теменужка Петкова: Работодателите..., знам претенцията им за прекратяване на договорите.Илиана Беновска: Което е закриване...Теменужка Петкова: Моделът за този тип централи, но ако говорим за физическо закриване на централите, ако това имате предвид, то това е нещо, което няма как да се случи.Илиана Беновска: Добре, за прекратяване на договорите. Теменужка Петкова: За прекратяване на договорите – ние сме говорили многократно по тази тема. Българският бизнес също е информиран и за всички е ясно какви мерки взима правителството. Знаете, че беше подготвена методология от нашите икономически и правни консултанти. Тази методология е съгласувана с Европейската комисия по отношение изчисляването на размера на невъзстановяемите разходи. Предоставена е на двете американски централи. Очакваме те да се запознаят с тази методология, да направят своите анализи и надявам се, след такъв един процес, ще се върви към стартиране на преговори. Благодаря Ви! Хубав ден Ви пожелавам!Илиана Беновска: Благодаря Ви много!", "date": "2018.04.18", "title": "Беновска пита Теменужка Петкова: Работодателите искат затварянето на \"Марица\" 1 и 3, възможно ли е"}
{"url": "http://www.focus-news.net/news/2018/04/18/2512464/sporazumenie-mezhdu-mosv-i-ebvr-shte-osiguri-poveche-vazmozhnosti-za-finansirane-na-ekoproekti.html", "text": "Министерският съвет предлага на Народното събрание да ратифицира подписаното през март т. г. Споразумение за предоставяне на помощни услуги при изпълнение на проекти между Министерството на околната среда и водите и Европейската банка за възстановяване и развитие (ЕБВР). Споразумението е сключено в изпълнение на Меморандума за разбирателство между българското правителство и ЕБВР за партньорство и подкрепа в усвояването на европейските структурни и инвестиционни фондове. Това съобщиха от правителствената информационна служба.\r\nДокументът предвижда МОСВ да получи от ЕБВР консултантски услуги в подкрепа изготвянето на актуализация на предварителна оценка на финансови инструменти и инвестиционна стратегия за финансови инструменти по Оперативна програма „Околна среда“. Целта му е да осигури по-широк кръг от възможности за финансиране, включително анализ на възникнали промени в пазарните условия и публични инвестиционни нужди след 2014 г., по отношение прилагането на финансови инструменти по ОПОС 2014-2020 г. В резултат от споразумението ще се проучи възможността за изготвяне на инвестиционна стратегия по приоритетна ос 5 „Подобряване качеството на атмосферния въздух“ и ще се актуализират инвестиционните стратегии по приоритетни оси „Води“ и „Отпадъци“. Така ще се подпомогнат усилията на страната за насърчаване участието на инвеститори и финансови институции от частния сектор в екологични проекти.", "date": "2018.04.18", "title": "Споразумение между МОСВ и ЕБВР ще осигури повече възможности за финансиране на екопроекти"}
{"url": "http://www.focus-news.net/news/2018/04/18/2512465/predsedatelite-na-komisiite-po-evropeyskite-vaprosi-v-narodnoto-sabranie-kristian-vigenin-i-v-sabranieto-na-makedoniya-artan-grubi-shte-napravyat-savmestno-izyavlenie-za-mediite.html", "text": "Председателят на Комисията по европейските въпроси и контрол на европейските фондове Кристиан Вигенин и председателят на Комисията по европейските въпроси на Събранието на Република Македония Артан Груби ще направят съвместно изявление за медиите. Това съобщиха от пресцентъра на Народното събрание. Брифингът ще бъде на 19 април 2018 г., в 12.30 часа, в Народното събрание. \r\nДелегация на Комисията по европейските въпроси на Събранието на Република Македония, водена от председателя на комисията Артан Груби, ще бъде на посещение в България на 19 април 2018 г.  \r\nВ 11.30 часа гостите ще се срещнат с народните представители от Комисията по европейските въпроси и контрол на европейските фондове в зала „Запад“. В 12.50 часа македонските депутати ще разговарят със заместник-председателя на Народното събрание Емил Христов и с председателя на Комисията по външна политика Джема Грозданова.  \r\nВ рамките на посещението са предвидени срещи с Групата за приятелство България – Македония, със заместник министър-председателя по правосъдната реформа и министър на външните работи Екатерина Захариева и с министъра за Българското председателство на Съвета на ЕС Лиляна Павлова.", "date": "2018.04.18", "title": "Председателите на комисиите по европейските въпроси в Народното събрание Кристиан Вигенин и в Събранието на Македония Артан Груби ще направят съвместно изявление за медиите"}
{"url": "http://www.focus-news.net/news/2018/04/18/2512468/evrodeputatat-sergey-stanishev-krayno-vreme-e-albaniya-i-makedoniya-da-zapochnat-pregovori-za-chlenstvo-v-es.html", "text": "Препоръката на ЕК Албания да започне официални преговори с ЕС за присъединяване, както и подновяването на тази препоръка за Македония (след като й беше „отнета“ през последните години от мандата на Груевски) са добра новина и голям успех за страните, тъй като отразяват постигнатия от тях напредък. Това е добра новина и за България, тъй като ние сме изключително заинтересовани от стабилността и европейската интеграция на Балканите. Това заяви лидерът на ПЕС и български евродепутат Сергей Станишев в Страсбург по повод годишните доклади на ЕК за напредъка на страните-кандидати за членство в ЕС, съобщиха от пресофиса на евродепутата.\r\n„Надявам се страните-членки на ЕС да одобрят това предложение възможно най-бързо. Премиерите от нашето политическо семейство категорично подкрепят този процес, защото това ще донесе по-голяма стабилност за региона. ПЕС винаги е подкрепял процеса на присъединяване на Западните балкани и ще продължим да оказваме всякаква помощ и сътрудничество, защото знаем, че пътят е труден. Следващата стъпка в тази посока ще бъде срещата на премиерите на ПЕС и премиерите и социалистическите лидери от Западните Балкани в София на 16 май, преди разширената среща на Европейския съвет“, заяви още Станишев.\r\n„Започването на преговорите обаче неминуемо минава през разрешаването на натрупаните двустранни проблеми. Посланието на ЕС към страните е ясно – научете се да правите компромиси, защото ЕС функционира именно чрез постигането им. Изключително съм доволен от факта, че именно социалистически правителства възприемат този подход. Кабинетът на Зоран Заев в Македония подписа договор за добросъседство с България след близо 10 години протакане от страна на Груевски. Преговорите по спора за името с Гърция също напредват. В Албания социалистите начело с Еди Рама твърдо отстояват европейските ценности. Сигурен съм, че докато те са начело на своите страни, ще направят всичко възможно да изпълнят критериите. Диалогът между Сърбия и Косово остава един от най-сложните и най-важни проблеми в региона, но има и редица други. Те трябва да бъдат решени преди влизането в ЕС“, посочи лидерът на ПЕС.\r\n„Присъединяването към ЕС обаче не е лотария, от която Македония и Албания са спечелили. Те тепърва ще трябва да докажат, че изпълняват всички критерии за членство и тогава и само тогава могат да бъдат приети. ЕС обаче също трябва да демонстрира по-голяма ангажираност в региона и новата стратегия на Комисията е стъпка в тази посока – повече проекти и инициативи, повече свързаност, повече инвестиции. Специални адмирации заслужават усилията на Върховния представител на ЕС по въпросите на външната политика Федерика Могерини, която демонстрира стратегически подход и ангажираност с проблемите на региона“, добави още той.\r\n„По отношение на Турция мисля, че Комисията можеше да използва по-остър и категоричен тон, както направи ЕП. Наистина, по редица въпроси имаме нужда от стратегическо партньорство, но подкопаването на демокрацията и пренебрегването на човешките права в южната ни съседка не могат да останат без последствия. ЕС е преди всичко съюз на ценности и принципи, а с това поведение Турция продължава да се отдалечава от Общността с големи крачки“, подчерта Станишев.", "date": "2018.04.18", "title": "Евродепутатът Сергей Станишев: Крайно време е Албания и Македония да започнат преговори за членство в ЕС"}
{"url": "http://www.focus-news.net/news/2018/04/18/2512467/abv-stranno-e-v-moment-v-koyto-stranata-ni-e-razdirana-ot-krayna-bednost-i-koruptsionni-skandali-bsp-shumno-da-prisaedinyava-kam-reditsite-si-otstraneni-nashi-chlenove.html", "text": "Намираме за странно, че в момент, в който страната ни, раздирана от крайна бедност и неравенства, се тресе от корупционни скандали и протести на онеправдани слоеве от обществото, ръководството на БСП прави своя първостепенна задача издирването на официално отстранени от ПП АБВ поради незадоволителна работа личности и шумно ги присъединява към редиците си. Въпреки това желаем успех и вярваме, че те ще носят на БСП същите резултати, с каквито „радваха“ АБВ. Това се посочва в  позиция на АБВ. \r\n„Фокус“ публикува позицията без редакторска намеса:", "date": "2018.04.18", "title": "АБВ: Странно е в момент, в който страната ни е раздирана от крайна бедност и корупционни скандали, БСП шумно да присъединява към редиците си отстранени наши членове"}
{"url": "http://www.focus-news.net/news/2018/04/18/2512461/veliko-tarnovo-balgarskoto-srednovekovie-i-vazrazhdane-ozhivyavat-na-mezhdunarodnoto-izlozhenie-kulturen-turizam-kmetat-daniel-panov-shte-otkrie-turisticheskata-borsa.html", "text": "Българското Средновековие и Възраждане ще оживеят по време на Международното изложение „Културен туризъм“, чийто домакин Велико Търново ще бъде от 19 до 21 април. Това съобщиха от пресцентъра на Община Велико Търново. Атрактивните възстановки ще пресъздадат военното дело по време на Второто българско царство, както и патриархалния дух по време на Възраждането. Демонстрациите ще бъдат дело на организацията на Национален клуб „Традиция“ в Старата столица.\r\nОфициалното откриване на петнадесетото издание на Международното изложение „Културен туризъм“ ще бъде в 10,00 ч. на 19 април пред Двореца на културата и спорта „Васил Левски“. Начало на борсата ще дадат кметът на Велико Търново Даниел Панов, заместник-министърът на туризма Любен Кънчев, посланиците на Унгария и Бразилия, представители на туристическия бизнес и бранш. \r\nНад 50 изложители от редица държави, разположени на четири континента, сред които и 35 български общини ще представят на самостоятелни щандове различни дестинации, туристически продукти, маршрути, традиции и обичаи. Големият форум ще бъде още по-атрактивен и благодарение на откритата сцена пред ДКС „Васил Левски“, на която ще бъдат провеждани възстановките. \r\nАкцент ще бъде поставен и върху нематериалното културно наследство, традициите и обичаите. Сръчните дами от Национално сдружение Работилница „Седянка“ ще демонстрират тъкане на колани на кори, совалкова дантела, дантела кене, дантела фриволите, българска бродерия, плетене на шума и тъкане на хоризонтален стан. В плъстенето ще се включат най-малките участници в „Седянка“, а гости от клуб за бродерия от турския град Чанаккале ще представят бродерия с метален конец и дантела „ОЯ“.\r\nГостите на туристическото изложение ще могат да видят и демонстрации на соколарство с жива граблива птица Мишелов на Харис. Те ще бъдат направени от екипа на Късноантична и средновековна крепост Туида – Сливен. С артистична възстановка ще се представи и Община Враца. Спектаклите „Хляб от Бога“ на театрално студио  „Тепм“ са от 12,00 ч. на 19 и 20 април на откритата сцена пред ДКС „Васил Левски“ и са посветени на лимеца- една от най-старите храни на човечеството.", "date": "2018.04.18", "title": "Велико Търново: Българското Средновековие и Възраждане оживяват на Международното изложение „Културен туризъм“, кметът Даниел Панов ще открие туристическата борса"}
{"url": "http://www.focus-news.net/news/2018/04/18/2512466/emanyuel-makron-parvo-reformi-na-es-a-sled-tova-razshiryavane.html", "text": "За председателят на Европейската комисия Жан-Клод Юнкер приемането на страните от Западните Балкани в Европейския съюз значи предотвратяване на нови войни в региона, а за френския президент Еманюел Макрон реформите на Съюза са предпоставка за ново разширяване“, пише Deutsche Welle, предава скопското електронно издание „Либертас“.\r\nСпоред Макрон, който се изказа пред европейските депутати в Страсбург, преди каквото и да било „отваряне“ за нови членки, трябва да се реформира самият Съюз. „‘Да‘, за желанието да се свържат страните от Западните Балкани с ЕС“, обърна се френския президент към Юнкер, с оглед на геополитическия риск те да се обърнат към Турция, или към Русия. „Но, от моя гледна точка, аз бих заложил на разширяване само, след като преди това осъществим по-дълбока интеграция и реформи в Съюза“.\r\nПревод и редакция:", "date": "2018.04.18", "title": "Еманюел Макрон: Първо реформи на ЕС, а след това разширяване"}
{"url": "http://www.focus-news.net/news/2018/04/18/2512469/angel-dobrikov-obshtina-smolyan-232-detsata-ot-obshtinata-tryabva-da-postapyat-v-parvi-klas-prez-esenta.html", "text": "Децата, родени 2011 г. от община Смолян, които трябва да постъпят в първи клас на есен по списък от ГРАО са 232. Това каза за Радио „Фокус“ – Смолян Ангел Добриков – главен експерт „Образование“ в Община Смолян. 5-годиншите деца, които подлежат на задължително предучилищно образование и са родени през 2013 г пък са 275. Добриков поясни, че колко от тях действително ще бъдат записани в първи клас или в предучилищни групи ще стане ясно в началото на учебната година. По думите на Добриков, през последните години в община Смолян има задържане на броя първокласниците, плюс – минус 20-30 деца. „По-обезпокоително е, че децата в общината като цяло намаляват. Факт е, че много от семействата от общината отиват в чужбина, други пък се заселват в общината, но не правят веднага адресна регистрация и трудно се улавя тяхното включване в списъците, затова точната бройка може да е ясна в началото на учебната година“, поясни Добриков. Той добави, че училищата, които ще приемат деца в първи клас в Смолян са 4 основни, две средни и по едно училище в селата Широка лъка, Момчиловци, Търън, Смилян и Арда.\r\nСамото записване на първокласниците ще стане факт и ще започне според системата и според наредбата за предучилищното образование след 31 май. Тя е определена за край на учебната година в детските градини. На тази дата подготвителните групи получават удостоверения за задължително предучилищно образование, които представят в училищата и предстоят на записване по райони. Добриков подчерта, че в момента няма опасност от закриване на училища в община Смолян и местната администрация няма такова виждане. Той припомни, че в общината функционират три средищни училища, които са селата Момчилови, Търън и Арда. Пет са защитените училища и те отново са в селата Широка лъка, Момчилови, Търън, Смолян и Арда. Актуализацията за средищни и защитени училища става пред август или септември. Тази година в община Смолян има и защитени детски градини и част от детски градини. Защитена градина има в Смилян и част от детска градина – група в Могилица, защити са детските градини в Момчиловци и в Търън, но няма средищни детски градини, каза още Добриков.\r\nНели ГЕРГЬОВСКА", "date": "2018.04.18", "title": "Ангел Добриков, Община Смолян: 232 децата от общината трябва да постъпят в първи клас през есента"}
{"url": "http://www.focus-news.net/news/2018/04/18/2512433/zoran-zaev-sega-sme-s-edna-krachka-po-blizo-do-evropeyskiya-sayuz.html", "text": "Това е един от онези дни, с които гражданите на Македония трябва да са горди. Сега сме с една крачка по-близо до Европейския съюз, заяви премиера на страната Зоран Заев след публикуването на доклада на Европейската комисия, предава скопското електронно издание „Нова Македония“.\r\nПрепоръката е чиста и безусловна, заяви премиерът, като посочи, че това дава възможност за започване на преговори за членство в ЕС.\r\n„Днес сме по-близо до ЕС и до достигане на икономическите стандарти на Съюза за всички граждани на нашата страна. В своя доклад до Съвета на ЕС е предложена кристално чиста и безусловна препоръка за започване на преговори с Македония“, заяви Заев.\r\nПревод и редакция:", "date": "2018.04.18", "title": "Зоран Заев: Сега сме с една крачка по-близо до Европейския съюз"}
{"url": "http://www.focus-news.net/news/2018/04/18/2512458/zamestnik-predsedatelyat-na-nova-demokratsiya-samo-si-gubim-vremeto-nyama-da-ima-dogovor-s-makedoniya.html", "text": "Панос Каменос се сили и казва, че няма да гласува, защото знае, че няма да има договор със Скопие, смята заместник-председателят на най-голямата гръцка опозиционна партия Нова Демокрация Адонис Георгиадис, цитиран от скопското електронно издание „Нова Македония“.\r\n„Аз съм от тези политици, които още в началото изтъкнаха мнението си, че няма да има никакъв договор със Скопие и губим много време играейки играта на (гръцкия премиер Алексис) Ципрас. И цялото това силене от Каменос, че няма да гласува със сигурност е, защото знае, че няма да се стигне до никакъв договор. Защо не може да се стигне до договор? Защото договорът няма да бъде за всички употреби и няма как да мине в гръцкия парламент“, заяви Георгиадис в интервю пред гръцката телевизия „Скай“.\r\nКакто предаде кореспондентът на МИА от Атина, коментирайки последните изяви на Зоран Заев около името за всички употреби, зам-председателят на Нова Демокрация е заявил, че позициите му са идентични с тези на Груевски и затова през 2008-а година Караманлис е наложил вето в Букурещ. Той се запита какво цели външният министър на Гърция с тези изяви и дали Атина преговаря за име, което няма да бъде за цялостна употреба.\r\n„Може би господин Ципрас, поради неговите зависимости от различни чуждестранни фактори, е договорил име, което няма да бъде за цялостна употреба? Не искам да повярвам, че е така, защото това би било национална катастрофа“, коментира Георгиадис.\r\nПревод и редакция:", "date": "2018.04.18", "title": "Заместник-председателят на Нова Демокрация: Само си губим времето, няма да има договор с Македония"}
{"url": "http://www.focus-news.net/news/2018/04/18/2512474/odobreni-sa-balgarskite-pozitsii-za-neformalni-zasedaniya-na-saveta-na-es.html", "text": "Правителството одобри българските позиции за неформалните заседания на министрите по енергетика и по здравеопазване, които ще се проведат в София през април. Това съобщиха от правителствената информационна служба.\r\nБългария подкрепя визията за постигане на баланс между конкурентоспособност, сигурност на енергийните доставки и устойчивост на околната среда. Страната ни приветства предвидената гъвкавост при прилагането на политиките за възобновяема енергия и енергийна ефективност с оглед на възможността държавите-членки да определят самостоятелно националните си цели, избирайки най-подходящите и разходоефективни мерки според националните си специфики, се посочва в позицията за Съвета по енергетика. На срещата на 18 и 19 април ще бъдат разгледани въпроси, свързани с темата „Устойчив Енергиен съюз с ориентирана към бъдещето политика по въпросите на климата“. Дискусиите ще бъдат разделени в три работни сесии – декарбонизацията на икономиката, управлението на Енергийния съюз и Агенцията за сътрудничество между енергийните регулатори (АСЕР).\r\nНеформалният Съвет по заетост, социална политика, здравеопазване и потребителски въпроси ще заседава във формат „Здравеопазване“ на 22 и 23 април. Една от водещите теми, предвидени за обсъждане, е за предизвикателствата пред политиката на ЕС в областта на храненето. Дискусиите обхващат голям кръг от въпроси, свързани с подобряване състава на хранителните продукти, здравословното хранене, информиране на потребителите, прекратяване на тенденцията към увеличаване на наднорменото тегло сред децата и справяне с хроничните незаразни болести. Ще бъде обсъдена и темата за ефективността, наличността и достъпността на лекарствените продукти.", "date": "2018.04.18", "title": "Одобрени са българските позиции за неформални заседания на Съвета на ЕС"}
{"url": "http://www.focus-news.net/news/2018/04/18/2512470/dobrich-nad-100-risunki-sazdadeni-v-razlichni-tvorcheski-periodi-s-moliv-tush-oloven-moliv-i-vaglen-predstavya-v-izlozhba-hudozhnikat-kosta-kostov.html", "text": "Над 100 рисунки, създадени в различни творчески периоди с молив, туш, оловен молив и въглен, представя в изложба художникът Коста Костов. Изложбата е подредена в Зала 5 на Художествената галерия в Добрич, официалното откриване е от 17,30 часа, предаде кореспондентът на Радио „Фокус” – Варна. \r\nМорето и брегът са навлезли дълбоко в творчеството му. На границата между земята и водата, животът има най-живописни проявления. Там се продават мълчанието на водата, крилата на въздуха и пътуващите към хората мечти, сизифови камъни,  аромати за остаряло време и т.н. Там понякога можеш да откриеш кристално поетични, феерични послания, друг път знакови сказания за живота, често се среща и оня романтичен дух, който руши социалните ограничения и ни изпраща в света на иреалното. Но във всичките увлечения и превъплъщения на художника, зад артистичния дух се усеща чувството за свобода, което моделира света с лекота и разбиране. Това споделя за художника и неговите Сашо Серафимов от екипа на Художествената галерия в Добрич. \r\nСветът в творбите на художника е изразен в натюрморти, портрети, пасторални и морски пейзажи. Коста Костов е роден през 1964 г. в с. Крапец, Община Шабла. Има над 50 самостоятелни изложби в страната и в чужбина - Германия, Испания, Холандия, Йордания, Норвегия и други страни. Има участия в общи  художествени изложби и пленери по живопис. В продължение на десет години е съорганизатор, заедно с Община Шабла на Националния пленер в Крапец „Арт пътеки“.\r\nЖулиета НИКОЛОВА", "date": "2018.04.18", "title": "Добрич: Над 100 рисунки, създадени в различни творчески периоди с молив, туш, оловен молив и въглен, представя в изложба художникът Коста Костов"}
{"url": "http://www.focus-news.net/news/2018/04/18/2512471/eso-i-operatorat-na-elektroprenosnata-mrezha-na-frantsiya-rte-provedoha-sreshta-za-napredaka-po-zakonodatelniya-paket-chista-energiya-za-vsichki-evropeytsi.html", "text": "Представители на френския електропреносен оператор RTE се срещнаха с ръководството и експерти на Електроенергийния системен оператор (ЕСО). Това съобщиха от пресцентъра на ЕСО. По време на разговорите бяха обсъдени ключови моменти от разработването на законодателния пакет „Чиста енергия за всички европейци“ и по-специално въпросите, пряко свързани с дейността на операторите на преносни мрежи в Европа.\r\nЕСО и RTE постигнаха съгласие за активно участие в разработването на текстовете в подпакета за модела на електроенергийния пазар.  Двата оператора ще работят за обща позиция по законодателните текстове, която да бъде защитетена по време на предстоящите тристранни срещи на Европейския парламент,  Европейския съвет и Европейската комисия.\r\nИзпълнителният директор на ЕСО г-н Ангелин Цачев приветства френските колеги и ги запозна с участието на ЕСО в процеса на пълна либерализация на пазара на електроенергия в България и региона. Той представи и успешния старт на пазарния сегмент „в рамките на деня“.\r\n„Съвместно с БНЕБ продължаваме координираната работа по въвеждането на пазарно обединение за „ден напред“, а на по-късен етап и „в рамките на деня“ на българска граница. На 12 април подписахме с Македония Меморандум за обединение пазарите „ден напред“ на двете страни с подкрепата на инициативата за енергийна свързаност на „Западни Балкани 6“, допълни Ангелин Цачев.\r\nЕлектроенергийният системен оператор, Българската независима енергийна борса и КЕВР станаха част от инициативата „Западни Балкани 6“ за подпомагане процеса по създаването на интегриран пазар за “ден напред” в регион „Югоизточна Европа“. \r\n „Отговорните институции в България от сектор „Енергетика“ усилено работят за реализиране на основните приоритети  на Българското председателство на Съвета на ЕС- приобщаването на страните от „Западните Балкани“, изтъкна Ангелин Цачев.", "date": "2018.04.18", "title": "ЕСО и операторът на електропреносната мрежа на Франция RTE проведоха среща за напредъка по законодателния пакет „Чиста енергия за всички европейци“"}
{"url": "http://www.focus-news.net/news/2018/04/18/2512473/regnum-rusiya-tihoto-predatelstvo-na-pridnestrovieto.html", "text": "Планираната за втората половина на април визита на молдовския президент Игор Додон в Русия и срещата му с президента Владимир Путин ни заставя да се вгледаме към този „проруски“ политик, който всъщност се оказва съвсем не толкова добър приятел на Москва, както се опитват да го представят. Дългият списък от несъответствия в заявленията и действията на Додон е това, което го характеризира най-точно, смята анализаторът на руската информационна агенция REGNUM Сергей Артьоменко.\r\nИзглежда, че схемата, в рамките на която действа Додон, макар и да не се озвучава директно, е доста проста. Под девиза за недопускане на регионален конфликт между Приднестровието и Молдова, Русия трябва да предаде Приднестровието и да се съгласи на всички инициативи на Молдова по политическо движение в западно направление и да предаде 220 хиляди свои граждани, живеещи в Приднестровската молдовска република, смята анализаторът.\r\nРиториката на Додон може и да е доста разнопосочна, но неговите действия очевидно съответстват на сдаване на позициите в полза на яростните евроинтегратори, които са окупирали общественото поле на Молдова почти изцяло и насочват страната към обединение с Румъния. Да не би Додон да смята, че Москва ще свърши цялата предателска работа за него, а той ще игнорира приднестровските власти и мнението на гражданите на Приднестровието.\r\nПревод и редакция:", "date": "2018.04.18", "title": "REGNUM (Русия): Тихото предателство на Приднестровието"}
{"url": "http://www.focus-news.net/news/2018/04/18/2512472/udalzhava-se-deystvieto-na-sporazumenieto-za-satrudnichestvo-mezhdu-da-arhivi-i-memoriala-yad-vashem.html", "text": "С три години ще бъде удължен срокът на действие на подписаното през 2013 г. споразумение за сътрудничество между Държавната агенция „Архиви“ и „Яд Вашем“ – Мемориал на жертвите на Холокоста и героизма, който изтича през м. март 2018 г. Това съобщиха от правителствената информационна служба.\r\nСпоразумението насърчава установяването, проучването и обмена на архивни документи с информация за Холокоста. Според клаузите му, ДАА ще предостави дигитални копия на 300 000 страници от архивни документи. Удължаването на срока ще позволи завършването на този процес и представлява възможност за по-нататъшно партньорство за осъществяване на съвместни проекти, свързани с историята на двете страни и нации.", "date": "2018.04.18", "title": "Удължава се действието на споразумението за сътрудничество между ДА „Архиви“ и Мемориала „Яд Вашем“"}
{"url": "http://www.focus-news.net/news/2018/04/18/2512475/tanya-mareva-regionalen-istoricheski-muzey-smolyan-mnogo-ot-pametnitsite-na-kulturata-v-oblast-smolyan-bukvalno-vikat-za-pomosht.html", "text": "Състоянието на паметниците на културата в област Смолян не е много радостно, много от тях буквално викат за помощ. Това каза в интервю за Радио „Фокус“ – Смолян Таня Марева – директор на Регионален исторически музей „Стою Шишков“ в Смолян. Тя отбеляза, че за съжаление след реституцията през 90-те години на миналия век, доста от паметниците са били върнати на предишните собственици. \r\n„Част от тях преминаха през няколко собственика в последствие чрез продажби. В край сметка грижата за тях зависи от собственика и така би трябвало да бъде. По никакъв начин не е казано, че държавата, общините трябва да бъдат единствените притежатели. Въпросът е, който е собственик в дата като днешната 18 април, когато цялата общественост обръща внимание точно към този тип наследство, свързано с уникални културни недвижими сгради и природни забележителности обществеността трябва да обърне внимание към техните проблеми“, поясни Марева. Тя подчерта, че в област Смолян има някои паметници, които са с много щастлива съдба и като пример за това посочи Момчиловата крепост. „Принципно това е недвижима културна ценност с археологически характер, афротификационно съоръжение, първите проспекти за него са изградени от 5-6 век от новата ера. Община Смолян го обгрижва много добре, там се правят няколко проекта освен за това самият обект да бъде реставриран и превърнат в място за посещение и в добра инфраструктура. До него могат да ходят туристи и хора с интерес в тази насока“, допълни Марева.\r\nДиректорът на музея в Смолян подчерта, че има и други, които много трудно се поддържат, тъй като поддръжката на един подобен обект е свързана с редица обстоятелства. „Преди всичко с това, че решение за всякакви действия върху него се вземат от компетентни инстанции, каквато е Национален институт за недвижими културни ценности. При всички случаи това се свързва с проектантска дейност, която се заверява от Института и в последствие работещите на този обект трябва да се съобразят с изискванията за автентичност, за автентични материали, за колкото е възможно съхранение на старите технологии и прилагането им в тези среди, за щадящи въздействия върху въпросния обект“, каза още Таня Марева.\r\nНели ГЕРГЬОВСКА", "date": "2018.04.18", "title": "Таня Марева, Регионален исторически музей - Смолян: Много от паметниците на културата в област Смолян буквално викат за помощ"}
{"url": "http://www.focus-news.net/news/2018/04/18/2512476/voenno-apelativnata-prokuratura-shte-se-rakovodi-ot-brigaden-general.html", "text": "Правителството предлага на Президента на Република България да издаде указ, с който да утвърди длъжностите във военните прокуратури, изискващи висши военни звания. Предложението предвижда за административен ръководител – военно-апелативен прокурор на Военно-апелативната прокуратура да бъде назначаван бригаден генерал. Това съобщиха от правителствената информационна служба.\r\nВ мотивите се посочва, че административният ръководител на ВАП е най-висшата длъжност в системата на военните прокуратури в България и предвид особената важност на длъжността е целесъобразно тя да бъде определена за заемане от офицер с висше военно звание.\r\nКабинетът предлага също така сегашният административен ръководител на ВАП и военно-апелативен прокурор полк. Веселин Стоев да бъде удостоен със званието бригаден генерал.", "date": "2018.04.18", "title": "Военно-апелативната прокуратура ще се ръководи от бригаден генерал"}
{"url": "http://www.focus-news.net/news/2018/04/18/2512480/protothema-spored-zhan-klod-yunker-che-turskite-tvardeniya-che-zadarzhanite-gratski-voynitsi-sa-predstavlyavali-opasnost-sa-smeshni.html", "text": "Председателят на Европейската комисия Жан-Клод Юнкер определи турските твърдения, че двамата гръцки войници, задържани в Одрин, представляват опасност са „смешни“, предава  Protothema.\r\n„Що се отнася до въпроса за двамата гръцки служещи , които са арестувани в Турция, ние няма да го приемем. Смешно е да се казва, че двамата гръцки войници, направили грешка на границата, са заплашвали Турция. Смешно е“, заяви Юнкер. Виктор Турмаков", "date": "2018.04.18", "title": "Protothema: Според Жан-Клод Юнкер, че турските твърдения, че задържаните гръцки войници са представлявали опасност са смешни"}
{"url": "http://www.focus-news.net/news/2018/04/18/2512479/blagoevgrad-na-gkpp-ilinden-se-provede-uchenie-za-reaktsiya-pri-nezakonen-vnos-na-yadren-material.html", "text": "В зоната на ГКПП \"Илинден\" се проведе междуведомствено учение за дейността на длъжностните лица и екипите за реагиране при откриване на незаконен пренос на радиоактивен материал. В него участваха участие представители на ГД „Гранична полиция“, ГД „Пожарна безопасност и защита на населението“, ДАНС, Агенцията за ядрено регулиране, Националният център по радиобиология и радиационна защита  към МЗ, както и представители на Департамента по енергетика на САЩ. Това съобщиха от пресцентъра на МВР.\r\nЦелите на симулацията бяха свързани с оценка на готовността за реакция, взаимодействие и оперативна координация между компетентните държавни органи, както и проверка на съществуващите механизми и процедури  при откриване на нелегален пренос на радиоактивен материал през ГКПП. По сценарий на учението бяха проведени координирани действия със „задържане“ на трима мъже при опит да внесат с микробус два радиоактивни източника от Гърция. Извършени бяха и измервания за радиация на лицата, автомобила и района. По случая бе образувано досъдебно производство.                            \r\nУчението се проведе с подкрепата на програмата „Втора линия на защита“, реализирана по силата на Меморандума за разбирателство между Министерството на вътрешните работи на Република България и Департамента по енергетика на Съединените американски щати за сътрудничество в предотвратяването на незаконния трафик на ядрени и други радиоактивни материали.", "date": "2018.04.18", "title": "Благоевград: На ГКПП \"Илинден\" се проведе учение за реакция при незаконен внос на ядрен материал"}
{"url": "http://www.focus-news.net/news/2018/04/18/2512481/nfsb-s-poreditsa-ot-zakonoproekti-v-noviya-parlamentaren-sezon.html", "text": "НФСБ като част от „Обединени патриоти“ продължава да изпълнява своята програма и ангажиментите към избирателите си и в новия парламентарен сезон. Това заяви днес депутатът от НФСБ в групата на „Обединени патриоти“ Христиан Митев, който е и зам.-председател на правната комисия. Патриотичната формация подготвя поредица от законопроекти, стана ясно от изявлението му, съобщиха от пресцентъра на НФСБ.\r\nВ най-голяма степен готови са промените в Закона за устройство на териториите по отношение на преместваемите обекти, посочи Христиан Митев. Новите текстове предвиждат промяна в реда за премахване на преместваеми обекти, които са разположени върху държавни имоти – те ще се извършват от страна на ДНСК, а не както в момента от общините. Това се прави с оглед осъществяването на по-добър контрол и по-добър експертен потенциал, какъвто имат регионалните дирекции на Националния строителен контрол. \r\nПредстоят промени, които бяха анонсирани и от вицепремиера Валери Симеонов за изменения в Закона за хазарта, предвиждащи ограничаване на възможностите за рекламиране на хазартни игри.\r\nСъщо така предстоят промени в Закона за здравето с въвеждане на възможност в хотелите и в заведенията за хранене и развлечения да се обособяват зали за пушачи, така както имаше подобна възможност преди измененията от 2012 година.\r\nПредвиждат се промени в Закона за местните данъци и такси с въвеждането на данък върху т.н апарт хотели, които предоставят на практика туристическа услуга за настаняване на лица в курортите без да заплащат каквито и да е данъци, за разлика от останалите места за настаняване, които са регистрирани по Закона за туризма като хотели, семейни хотели, къщи за гости. \r\nПредстоят промени и в Закона за счетоводството, които ще засегнат голям брой малки и средни предприятия, като няма да е необходимо да се прави одит на финансови отчети при определен оборот.", "date": "2018.04.18", "title": "НФСБ с поредица от законопроекти в новия парламентарен сезон"}
{"url": "http://www.focus-news.net/news/2018/04/18/2512478/api-vazstanoveno-e-dvizhenieto-po-pat-i-1-vidin-montana-v-rayona-na-s-bela.html", "text": "Възстановено е движението по път I-1 Видин - Монтана в района на с. Бела. Това съобщиха от пресцентъра на Агенция \"Пътна инфраструктура\" (АПИ).", "date": "2018.04.18", "title": "АПИ: Възстановено е движението по път I-1 Видин - Монтана в района на с. Бела"}
{"url": "http://www.focus-news.net/news/2018/04/18/2512484/afp-redzhep-tayip-erdogan-zayavi-che-turtsiya-shte-provede-predsrochni-izbori-na-24-yuni.html", "text": "Президентът на Турция Реджеп Тайип Ердоган обяви, че на 24 юни в страната ще се проведат предсрочни избори, предава  AFP.\r\n„В резултат на консултациите с председателя на Партията за национално движение г-н Давлет Бахчели, ние решихме да проведе избори на 24 юни 2018 г. неделя.“, заяви Ердоган.\r\nВ един и същи ден ще се проведат и президентски и парламентарни избори. Първоначално се планираше те да се проведат на 3 ноември 2019 г. Виктор Турмаков", "date": "2018.04.18", "title": "AFP: Реджеп Тайип Ердоган заяви, че Турция ще проведе предсрочни избори на 24 юни"}
{"url": "http://www.focus-news.net/news/2018/04/18/2512485/varna-priemat-v-parvi-klas-v-uchilishtata-na-teritoriyata-na-obshtina-varna-shte-se-osashtestvyava-po-novata-sistema-ot-pravila-za-elektronen-priem.html", "text": "Приемът в първи клас в училищата на територията на община Варна ще се осъществява по новата система от правила за електронен прием в първи клас, която беше приета единодушно от Общинския съвет във Варна в края на март. Пред Радио „Фокус“ – Варна Лилия Христова, директор на Дирекция „Образование и младежки дейности“ към Община Варна, отбеляза, че промените влизат в сила за учебната 2018/2019 година и са със задължителен характер за всички общински училища.\r\nСистемата класира децата по водещия критерий – близост до училището по постоянен или настоящ адрес, разпределени в четири групи. В първа група попадат децата, чийто семейства повече от три години са на един и същи адрес в прилежащия район на училището. Във втората група влизат малчуганите, които живеят в района повече от година, но по-малко от три години, а в третата група са семействата с променен адрес през последната една година. В четвърта група са децата, които живеят извън района на училището.\r\nКогато броят на кандидат-първокласниците надхвърля броя на местата за прием в дадено училище, във всяка от посочените групи децата се подреждат според допълнителните критерии:  дете с трайни увреждания над 50 %; дете на двама починали родители;  други деца от семейството, обучаващи се в училището; деца, завършили подготвителна група в училището и поредност на желанието на родител за прием на детето в съответните училища. Ако след прилагане на допълнителните критерии броят на децата, получили равен брой точки, надвишава броя на местата за прием в съответното училище, децата се класират на случаен принцип.\r\nПриемът стартира през месец май. Подаването на заявление и класирането се извършва изцяло в електронната платформа, като заявителят има право да посочи до 10  училища, подредени по ред на желанието. За улеснение на родителите, които имат затруднен достъп до Интернет, всяко училище осигурява на място компютър и длъжностно лице за съдействие при необходимост. Заявлението се подава в училището, което е избрано като първо желание. Съдействие гражданите могат да получат и в районните администрации.\r\nМарияна ВАЛЕНТИНОВА", "date": "2018.04.18", "title": "Варна: Приемът в първи клас в училищата на територията на община Варна ще се осъществява по новата система от правила за електронен прием"}
{"url": "http://www.focus-news.net/news/2018/04/18/2512477/varna-gradove-ot-portugaliya-italiya-polsha-ispaniya-rumaniya-i-makedoniya-sa-partnyori-po-proekta-na-obshtina-aksakovo-badeshteto-na-evropa-prezarezhdane.html", "text": "Градове от Португалия, Италия, Полша, Испания, Румъния и Македония са партньори по проекта на Община Аксаково „Бъдещето на Европа-презареждане“, предаде репортер на Радио „Фокус“ – Варна. Общата цел на проекта е да се направи по-устойчива мрежата от градове, създадена в рамките на проекта „Европа на бъдещето – единна и многолика „, финансирана от програмата „Европа за гражданите“ на Европейския съюз (2015), чрез поощряване на европейското общество за гражданско и демократично участие на местно и европейско равнище. По проекта са предвидени седем международни срещи в седем различни европейски държави, като първата се провежда в момента в град Аксаково. В рамките на международните срещи ще се проведат дебати за насърчаване на гражданското участие: „Евроскептицизмът и неговата роля за бъдещето на Европа“, „Как да презаредим Европа“, конференции за обмен на добри практики: „Какво получихме и какво загубихме от асоциацията за ЕС“, „Горди сме да бъдем европейци“, „Как да направим нашето местно място най-доброто място за живот“, „Известни и неизвестни места на нашите територии“, както и семинари за придобиване на знания. Предвиден е също\r\nконкурс за засилване на младежкото участие: „Европа в нашите мечти“;\r\nСимулационна игра за засилване на участието на младите хора в демократичния процес: „Изборите за младежки парламент-2019 г.“. Бенефициент на проекта е Община Аксаково, а партньори са Сетубал, Португалия, Нугеду Санта Виктория, Италия, Ожаров Мазоветски, Полша, Монсерат, Испания, Виктория, Румъния, и Щип, Република Македония. Целевите групи са представители на местните власти и лица, вземащи решения на местно ниво,  граждани, млади хора, представители на уязвими групи.", "date": "2018.04.18", "title": "Варна: Градове от Португалия, Италия, Полша, Испания, Румъния и Македония са партньори по проекта на Община Аксаково „Бъдещето на Европа-презареждане“"}
{"url": "http://www.focus-news.net/news/2018/04/18/2512486/kmetat-na-provadiya-filcho-filev-okolo-300-000-leva-e-predvidila-obshtinata-za-osnovni-remonti-na-patishta.html", "text": "Около 300 000 лева е предвидила Община Провадия за основни ремонти на  пътища. Това каза в интервю за Радио „Фокус“ – Варна кметът на Провадия Филчо Филев. „Общинската пътна мрежа е около 100 километра. Важното е, че нашата общинска пътна мрежа е доста голяма и са необходими сериозни средства. Хубавото е,  че тази зима не беше много тежка и пораженията са по-малко в сравнение с предходните години. Единият път е Провадия – Добрина – Манастир. В него вече пета година влагаме сериозни средства, близо 1/3 или  около 110 000 лева ще бъдат вложени в него. Другият път е Храброво – Комарево. Там ще бъдат вложени около 60 000 лева“ добави още той. Пътят Житница – граница Община Аврен е третият път, в който се предвижда да бъдат вложени средства. „Още за един път имаме предвидени средства, това е Градинарово – Снежина. Там е необходим и работен проект, като са предвидени около 100 000 лева“, допълни Филчо Филев.\r\nМилена СТОЕВА", "date": "2018.04.18", "title": "Кметът на Провадия Филчо Филев: Около 300 000 лева е предвидила Общината за основни ремонти на  пътища"}
{"url": "http://www.focus-news.net/news/2018/04/18/2512488/fokus-makedoniya-osem-shte-svidetelstvat-za-zakupuvaneto-na-mertsedesa-na-nikola-gruevski.html", "text": "Наказателният съд на Македония ще продължи делото по случая на Специализираната прокуратура „Танк“ като се очаква да бъдат изслушани осем свидетели, предава македонският  „Фокус“.\r\nНа предишното заседание бяха изслушани трима свидетели и доказателствата започнаха да бъдат представени.\r\nВ случая \"Танк\", за покупката на луксозния  „Мерцедес“ на стойност 600 хиляди евро обвиняеми са бившият премиер Никола Груевски, бившият министър на вътрешните работи Гордана Янкуловска и бившият заместник-министър на вътрешните работи Гьоко Поповски. Виктор Турмаков", "date": "2018.04.18", "title": "„Фокус“ (Македония): Осем ще свидетелстват за закупуването на мерцедеса на Никола Груевски"}
{"url": "http://www.focus-news.net/news/2018/04/18/2512482/aleksandar-aleksandrov-kmet-na-obshtina-ruzhintsi-razhdaemost-i-mladi-hora-ima-v-selata-v-koito-preobladava-romskoto-naselenie.html", "text": "Раждаемост и млади хора има в селата, в които преобладава ромското население, каза за Радио „Фокус“ – Видин Александър Александров, кмет на Община Ружинци. Той посочи, че това са селата Ружинци, Дреновец, Черно поле и Бело поле. „4000 са жителите в общината, които живеят в 9 села. Само в 4-ри от тях с преобладаващо ромско население нещата са по-добре. В тези села ромите не са изолирани в отделни махали, а живеят сред останалото население“, обясни Александров. Той допълни, че населението намалява в общината и тенденцията за обезлюдяване е от 25 години. „Нямаме села, в които да имаме под 50 души, но имаме две села – Плешивец и Динково, в които живеят само възрастни хора, пенсионери“, допълни кметът на Община Ружинци.  Той добави, че благодарение на 300 работни места, открити по различни социални програми в общината младите хора са останали през миналата година по родните си места. „Това е политиката ни , разкриване на такива работни места по програми. Миграцията засилва тенденцията на обезлюдяване на общината, цели ромски семейства се изнасят от  селата търсейки работа не сам в по-големите градове на страната , но и в чужбина“, каза Александров.\r\nАнна ЛОЗАНОВА", "date": "2018.04.18", "title": "Александър Александров, кмет на Община Ружинци:  Раждаемост и млади хора има в селата, в които преобладава ромското население"}
{"url": "http://www.focus-news.net/news/2018/04/18/2512490/pravitelstvoto-prie-standarti-za-delegiranite-ot-darzhavata-deynosti-s-naturalni-i-stoynostni-pokazateli-prez-2019-g.html", "text": "Правителството прие стандарти за делегираните от държавата дейности с натурални и стойностни показатели през 2019 година. Стандартите са съобразени с размерите на основните бюджетни взаимоотношения между централния бюджет и бюджетите на общините според основните допускания за бюджетната прогноза за периода 2019-2021 година. Разчетени са средства и във връзка с ръста на минималната работна заплата за страната. Това съобщиха от правителствената информационна служба.\r\nВ прогнозата за 2019 г. за дейностите, свързани със сектор образование, е предвидено увеличение на текущите разходи с 313,8 млн. лв. спрямо 2018 г. във връзка с политиката за увеличение на заплатите на педагогическия персонал.\r\nВ сферата на социалните услуги средствата са завишени с 30,2 млн. лв. спрямо 2018 г. В изпълнение на Плана за действие за изпълнение на Националната стратегия „Визия за деинституционализацията на децата“ са предвидени средства за реформираните услуги: Център за обществена подкрепа/Общностен център за деца и семейства, за Дневен център за деца с увреждания (с включена програма „Ранна интервенция на уврежданията“) и за Център за социална интеграция и рехабилитация за деца с увреждания (с включена програма „Ранна интервенция на уврежданията“). Стандартите за социалните дейности са увеличени диференцирано, като за специализираните институции за предоставяне на социални услуги са увеличени с 10%, а за социалните услуги, предоставяни в общността, увеличението на стандартите е в границите от 3% до 15 на сто. В прогнозата за 2019 г. размерът на месечната помощ на ученик е увеличен на 35 лв.\r\nЗа 2019 г. за делегираните от държавата дейности в културата, финансирани чрез бюджетите на общините, се предвижда увеличение на средствата с 11,8 млн. лв. Стандартите за регионалните библиотеки, музеи и художествени галерии с регионален характер са завишени с 5%, а за читалищата – с 13 на сто.\r\nСтандартите за делегираните от държавата дейности с натурални и стойностни показатели през 2019 г. са съгласувани с Националното сдружение на общините в Република България.", "date": "2018.04.18", "title": "Правителството прие стандарти за делегираните от държавата дейности с натурални и стойностни показатели през 2019 г."}
{"url": "http://www.focus-news.net/news/2018/04/18/2512489/blagoevgrad-250-km-obshto-e-obshtinska-patna-mrezha-v-petrich-10-km-ot-tyah-shte-badat-rehabilitirani-po-op-razvitie-na-selskite-rayoni.html", "text": "250 км общо е общинска пътна мрежа, 10 км от тях ще бъдат рехабилитирани по ОП „Развитие на селските райони”. Това каза за Радио „Фокус“ – Пирин Рилка Филипова, директор на дирекция „Административен и правен контрол“ към Община Петрич. По думите ѝ стойността на проекта е 4 420 534 лв. „Пътните участъци, които влизат в него са: пътят Петрич – Беласица в участъка от църквата „Св. Петка“ до разклона за село Беласица. Ползите от рехабилитацията на този път са много, но основното е, че ще бъде скъсено разстоянието от града като административен център до осемте села от Подгорието. Изключително важно обстоятелство е, че точно този път води до природен парк „Беласица“, а в близост са изградени и функционират не малко къщи за гости“, каза още Филипова. \r\nТя добави, че подобрената пътна инфраструктура в района ще създаде и предпоставки за развитието на селският туризъм, което е част от визитката на общината. „Не на последно място е възможността за жилищно строителство и зони за отдих в този пътен участък, тъй като Петрич има възможността да се разширява като жилищно строителство единствено в тази си посока, което е заложено и в общия устройствен план на общината. Ще има и обособени зони за отдих в района около пътя между Петрич и село Беласица и за строителство на жилища“, коментира Филипова. Вторият участък, който е предмет на проекта е Скрът – Габрене. \r\n„Тук ползите са основно икономически, тъй като всяка година се заделят средства за изкърпване на този участък от общинската пътна мрежа, а сега говорим за кардинално решение чрез полагането на нова асфалтова настилка, а не „работа на парче“ както е било до сега. Пътят обслужва около 2000 души всеки ден. Третият път, който е предмет на проекта е Габрене – Златарево. Основно ползите от тази отсечка са икономически, защото този участък не малко пъти е влизал в годишният план за изкърпване и поддръжка като част от общинската пътна мрежа и то с не малко средства“, допълни Филипова. Тя добави, че освен това този участък е най-краткия маршрут между Република Македония и осемте села от Подгорието. \r\n„Последният път, предмет на проекта е пътя от село Гега до отклонението за Чурилово. С неговата рехабилитация основно се защитават инвестиционни намерения, които са вече заявени от инвеститори. Закупен е пансионът на училището в село Гега. Ще бъде разширена и урбанизираната зона. Известно е, че тук се намира и Чуриловският манастир „Св. Георги““, уточни Филипова. Според нея той е изключително посещаван през последните години. „Смятаме, че по-добрата инфраструктура ще стимулира и по-голям инвеститори интерес към този район. Като обобщение мога да кажа, че предмет на проекта са общо около 10 км общинска пътна мрежа. Община Петрич е с над 50 населени места и около 250 км общо общинска пътна мрежа. В тази връзка всяко външно финансиране за поддръжка на същата е спокойствие и икономия от бюджета на общината“, подчерта Филипова. По думите ѝ в обхвата на проекта са включени пътни отсечки, които обслужват близо 8 000 души население ежедневно, които заслужават да имат нормални условия за предвижване. Смятаме, че защитеният проект работи в тази посока.\r\nЛивия НИНОВА", "date": "2018.04.18", "title": "Благоевград: 250 км общо е общинска пътна мрежа в Петрич, 10 км от тях ще бъдат рехабилитирани по ОП „Развитие на селските райони”"}
{"url": "http://www.focus-news.net/news/2018/04/18/2512492/riosv-burgas-pet-signala-za-mirizma-na-propan-butan-sa-podadeni-prez-izminaloto-denonoshtie.html", "text": "Бургас. Пет сигнала за миризма на пропан бутан са подадени през изминалото денонощие в Регионалната инспекция по околната среда и водите (РИОСВ) в Бургас, съобщи за Радио „Фокус“-Бургас директорът на институцията Тонка Атанасова. Три от сигналите са подадени от от к-с „Меден рудник“, един - от к-с „Славейков“ и един - от централната градска част на Бургас. Извършени са проверки и не са установени превишения на стойностите на показателите. \r\n„Попитали сме евентуален източник за разтоварване на пропан бутан от Пристанището. Имаме от тях потвърждение, че от 15 април досега няма такова разтоварване. Нефтопреработвателното предприятие по същия начин са направили обход в 5,30 часа, докладвали са с ежедневния доклад към инспекцията, че са обходили местата, на които са им казали, че има усещане на пропан бутан и няма превишение на стойностите на бензен и сероводород. Станциите в Бургас също нямат превишение на тези показатели, които имат риск за човешкото здраве“, каза още Атанасова.\r\nМария РУСЕВА", "date": "2018.04.18", "title": "РИОСВ-Бургас: Пет сигнала за миризма на пропан бутан са подадени през изминалото денонощие"}
{"url": "http://www.focus-news.net/news/2018/04/18/2512491/zaverka-apostil-shte-mozhe-da-se-pravi-i-ot-oblastnite-administratsii.html", "text": "Заверка „апостил“ да може да се прави и от областните администрации в страната, а не само от МВнР, предвиждат одобрени от правителството промени на Закона за ратифициране на Конвенцията за премахване на изискването за легализация на чуждестранни публични актове. Това съобщиха от правителствената информационна служба.\r\nПриетите допълнения въвеждат децентрализиране на извършването на заверки с „апостил“ на документи, издавани от общинските администрации, като тези функции се възлагат и на 28-те областни администрации. По сега действащата нормативна уредба заверката се прави само от Министерството на външните работи. По този начин всеки човек, който има нужда от услугата, трябва да пътува до София или да ползва услугите на посредник, а това изисква допълнително време и води до по-високи финансови разходи за гражданите и бизнеса.\r\nТази практика се прилага в редица европейски страни. Целта й е да се постигне подобряване на административното обслужване и намаляване на административната тежест при извършване на заверки на документи с апостил.", "date": "2018.04.18", "title": "Заверка „апостил“ ще може да се прави и от областните администрации"}
{"url": "http://www.focus-news.net/news/2018/04/18/2512462/nikos-kotsiyas-makedoniya-nyama-da-vleze-v-nato-prez-yuni-nyama-vreme.html", "text": "„Убеден съм, че на следващата среща на върха на НАТО Македония няма да стане членка, защото времето до тогава е малко“, заяви министърът на външните работи на Гърция Никос Коцияс в интервю пред местно радио, предава скопският телевизионен канал „Сител“.\r\nОчевидно е, че БЮРМ (Бивша югославска република Македония) няма да влезе в НАТО през юни, заяви Коцияс и обясни позицията си с това, че евентуалният договор трябва да се ратифицира от различни институции, а вече е април.\r\n„Те искат да проведат референдум. За референдум в приятелската страна на Север са нужни поне два месеца. Само за референдума ще стане юни. А след завършването на референдума, договорът трябва да отиде в парламента, а и за това трябва половин – един месец. След като влезе в парламента, ще трябва да  се правят конституционни промени. За да имаме договор ще трябва да се разберем за конституционни промени. Което значи, че ще стане есен“, обясни Коцияс, но добави, че в НАТО решенията могат да бъдат взимани и само от постоянните представители.\r\nПревод и редакция:", "date": "2018.04.18", "title": "Никос Коцияс: Македония няма да влезе в НАТО през юни, няма време"}
{"url": "http://www.focus-news.net/news/2018/04/18/2512487/ministar-ekaterina-zaharieva-podgotovkata-za-sreshtata-es-zapadni-balkani-varvi-dobre-i-sam-ubedena-che-shte-bade-uspeshna.html", "text": "Подготовката за срещата ЕС-Западни Балкани върви добре и съм убедна, че ще бъде успешна. Това каза  вицепремиерът и министър на външните работи Екатерина Захариева пред журналисти след заседанието на Комисията по външна политика, предаде репортер на Агенция „Фокус“. Министър Захариева посочи, че докладът, представен от първия заместник председател на ЕК Франс Тимерманс на тема разширяване е изключително добър и е с две препоръки. „Сега предстои работа по обсъждане на тези доклади в работните групи и в работната група с посланиците. Дай Боже да приемем решение на Европейския съвет“, заяви Захариева. Тя отчете, че от 15 години не е имало такава среща. „Мисля, че подготовката върви добре. Нормално е 28 различни държави да имат различни мнения. Убеден съм, че ще има една успешна и амбициозна среща. Подкрепата за тази среща е много много голяма. Дори всички, които не са признали Косово поздравяват България, че това е един от основните й приоритети“, коментира външният ни министър. Тя изрази надежда след срещата в София да има решение на Съвета. Тя посочи, че никой не иска подобни срещи да се състоят веднъж на 15 години. Захариева обърна внимание, че регулярно се правят срещи със страни от Африка, а на 15 години със Западните Балкани. \r\nДеница КИТАНОВА", "date": "2018.04.18", "title": "Министър Екатерина Захариева: Подготовката за срещата ЕС-Западни Балкани върви добре и съм убедена, че ще бъде успешна"}
{"url": "http://www.focus-news.net/news/2018/04/18/2512493/zaverka-apostil-shte-mozhe-da-se-pravi-i-ot-oblastnite-administratsii.html", "text": "Заверка „апостил“ да може да се прави и от областните администрации в страната, а не само от МВнР, предвиждат одобрени от правителството промени на Закона за ратифициране на Конвенцията за премахване на изискването за легализация на чуждестранни публични актове. Това съобщиха от правителствената информационна служба.\r\nПриетите допълнения въвеждат децентрализиране на извършването на заверки с „апостил“ на документи, издавани от общинските администрации, като тези функции се възлагат и на 28-те областни администрации. По сега действащата нормативна уредба заверката се прави само от Министерството на външните работи. По този начин всеки човек, който има нужда от услугата, трябва да пътува до София или да ползва услугите на посредник, а това изисква допълнително време и води до по-високи финансови разходи за гражданите и бизнеса.\r\nТази практика се прилага в редица европейски страни. Целта й е да се постигне подобряване на административното обслужване и намаляване на административната тежест при извършване на заверки на документи с апостил.", "date": "2018.04.18", "title": "Заверка „апостил“ ще може да се прави и от областните администрации"}
{"url": "http://www.focus-news.net/news/2018/04/18/2512460/pg-na-gerb-v-sos-politicheskite-sili-koito-podkrepyat-deystviyata-na-desislava-ivancheva-da-otgovoryat-zashto-ne-sa-podavali-signali-i-ne-sa-poiskali-ostavkata-y.html", "text": "Настояваме политическите сили, които системно подкрепят действията на кмета на район „Младост“ - представителите на ДСБ, БСП, Зелените, Нормална държава на Георги Кадиев,  да поемат своята отговорност пред гражданите. В момента те дължат отговори – защо не са подавали сигнали до компетентните институции, след като сега твърдят, че са имали такава информация, защо не са поискали оставката й, защо не настояват за пълно съдействие с разследването. Това се посочва в позиция на политическата група на ГЕРБ в Столичния общински съвет по повод ареста на кмета Десислава Иванчева. \r\n„Фокус“ публикува позицията без редакторска намеса: .", "date": "2018.04.18", "title": "ПГ на ГЕРБ в СОС: Политическите сили, които подкрепят действията на Десислава Иванчева, да отговорят защо не са подавали сигнали и не са поискали оставката й"}
{"url": "http://www.focus-news.net/news/2018/04/18/2512496/odobrena-e-srednosrochnata-byudzhetna-prognoza-za-2019-2021-g.html", "text": "Министерският съвет одобри средносрочната бюджетна прогноза за периода 2019-2021 година. С документа се залагат средносрочните цели на фискалната политика, обвързани със заложените в Закона за публичните финанси правила, ограничения и основни принципи за управление на публичните финанси, като се определят и таваните на разходите по отделни първостепенни разпоредители с бюджет и на бюджетните взаимоотношения за следващите три години. Това съобщиха от правителствената информационна служба.\r\nСредносрочната бюджетна прогноза съдържа изискваната съгласно Закона за публичните финанси съпоставка на макроикономическата прогноза на Министерството на финансите с тази на ЕК. Включена е и съпоставка на прогнозата на Министерството на финансите с прогнозата на ЕК по отношение на показателите на сектор „Държавно управление“. Макроикономическата прогноза се базира на допусканията за основни показатели на външната среда на Европейската комисия, Световната банка, Международния валутен фонд и Министерството на финансите, актуални към месец март 2018 година.\r\nСредносрочната перспектива се обвързва със заложения приоритет за запазване на стабилността на публичните финанси и се изразява в следване на вече определените фискални цели за продължаване на фискалната консолидация и придържане на близка до балансирана позиция на бюджетното салдо в средносрочен хоризонт. В бюджетната прогноза за периода 2019-2021 г. целта за салдото по КФП за 2019 г. и 2020 г. се запазва съответно на дефицит в размер на 0,5% от БВП и на балансирано бюджетно салдо в съответствие със заложената в актуализираната средносрочна бюджетна прогноза за периода 2018-2020 г. За 2021 г. е планирано поддържане на балансиран бюджет.\r\nПолитиката в областта на данъците се характеризира с предвидимост, като същевременно се насърчава развитието на бизнеса и инвестиционната активност чрез запазване на ниските данъчни ставки за преките данъци, широка данъчна основа и малко на брой данъчни преференции. Важна роля за постигане на целите на данъчната политика и за увеличаване на приходите от данъци, осигурителни вноски и такси има повишаването на ефективността при тяхното администриране. Приходната част на бюджета в средносрочен план показва тенденция на намаление от 36,9% от БВП за 2019 г. до 36,1% от БВП през 2021 г., което се дължи основно на прогнозните приходи от фондовете на ЕС.\r\nПредвижда се чрез оптимизиране на разходите на бюджетните организации и повишаването на ефективността на публичните разходи в отделните сектори и засилване на техния принос за повишаване на икономическия растеж общите разходи по КФП в средносрочен план да намалеят от 37,4% от БВП за 2019 г. до 36,1% от БВП през 2021 г., което представлява средногодишна консолидационна стъпка от около 0,6-0,7 пр. п. от БВП.\r\nСредносрочната бюджетна прогноза за периода 2019-2021 г. предвижда увеличаване на размера на минималната работна заплата от 510 лв. на 560 лв. от 1 януари 2019 г., на 610 лв. от 1 януари 2020 г. и на 650 лв. от 1 януари 2021 година.\r\nПолитиката в сферата на образованието продължава стартиралото през 2017 г. увеличение на възнагражденията на педагогическия персонал в системата на средното образование с цел постигане двойно увеличение на размера на средствата за възнаграждения до 2021 г., предвидено в управленската програма на правителството. Осигурени са средства и за изпълнение на политиките по Закона за предучилищното и училищното образование, включително за обща и допълнителна подкрепа на личностното развитие на децата и учениците и финансиране на обучението на учениците в частните училища.\r\nПо отношение на отбраната са осигурени средства за поддържане и развитие на националните отбранителни способности и способностите, свързани с колективната отбрана, в т. ч. средства за изпълнение на одобрените от Народното събрание инвестиционни проекти за придобиване на авиационна техника и на многофункционални модулни патрулни кораби за ВМС. Спазено е изискването средствата за отбрана да не са по-ниски от размера на одобрения минимум за сектора на отбраната в съответствие с Програмата за развитие на отбранителните способности на въоръжените сили на Република България 2020.\r\nПрез 2019 г. се предвижда въвеждане на по-справедлив модел за таксуване за ползване на републиканската пътна мрежа – чрез въвеждане на смесена система: електронна винетка за леки автомобили и ТОЛ такса за изминато разстояние за тежкотоварните автомобили. Изграждането и внедряването на смесена система за таксуване за ползване на републиканската пътна мрежа като по-справедлив модел има за цел да намали значително риска от системното недофинансиране в областта на поддържане на пътната инфраструктура.\r\nУспоредно с поддържането на пътната инфраструктура, за периода 2019-2021 г. политиката на правителството е насочена към осигуряване на финансов ресурс и за изграждането и доизграждането на големите инфраструктурни обекти: АМ Хемус, АМ Калотина, АМ Русе – Велико Търново, път E79 „Видин – Ботевград“, АМ Струма, Лот 3.2 от Крупник до Кресна.\r\nВъз основа на допусканията и прогнозното нетно дългово финансиране за периода 2019-2021 г. се очаква намаление на държавния дълг до ниво от 22,7 млрд. лв. към края на 2021 г. или 18,2% от прогнозното ниво на БВП.", "date": "2018.04.18", "title": "Одобрена е средносрочната бюджетна прогноза за 2019-2021 г."}
{"url": "http://www.focus-news.net/news/2018/04/18/2512494/odobreni-sa-promeni-garantirashti-vzemaniyata-na-rabotnitsite-pri-nesastoyatelnost-na-rabotodatelya.html", "text": "Правителството прие нормативни промени, с които се гарантира правилното прилагане на законовата уредба за изплащане на гарантираните вземания на работниците и служителите при несъстоятелност на работодателя. Това съобщиха от правителствената информационна служба.\r\nВ края на декември м. г. влязоха в сила промени в Закона за гарантираните вземания на работниците и служителите, с които беше разширен обхватът на хората, които имат право на гарантирани вземания при несъстоятелност на работодателя. Съгласно приетите законодателни изменения, гарантирани са вземанията за трудови възнаграждения на всички работници или служители в размер на последните шест начислени, но неизплатени месечни трудови възнаграждения, и парични обезщетения през последните 36 месеца, предхождащи месеца, в който е вписано решението за обявяване на несъстоятелност на работодателя.\r\nС одобрените днес от правителството промени в Наредбата за реда и начина за информиране на работниците и служителите и за отпускане и изплащане на гарантирани вземания при несъстоятелност на работодателя се гарантира правото им да бъдат уведомени за датата на вписването в Търговския регистър на съдебното решение за откриване на производство по обявяване на несъстоятелност на техния работодател, както и за реда за получаване на гарантираните им вземания.\r\nИнформацията на работниците и служителите, на които трудовото правоотношение не е прекратено към датата на откриване на производство по несъстоятелност, ще се предоставя писмено и ще се обявява на подходящо място в предприятието. За хората, чийто трудов договор е прекратен през последните 36 месеца преди вписването на съдебното решение за започване на производство по несъстоятелност, информирането ще става чрез изпращане на съобщение с обратна разписка на всеки работник и служител.\r\nС промените се определя и механизмът за извършване на проверки от контролните органи на НОИ. Срокът, в който работниците и служителите могат да подадат заявления-декларация за отпускане на вземанията, се увеличава от два на три месеца.\r\nС промените в наредбата се гарантират правата на работниците и служителите с прекратени трудови правоотношения след 31 януари 2015 г.", "date": "2018.04.18", "title": "Одобрени са промени, гарантиращи вземанията на работниците при несъстоятелност на работодателя"}
{"url": "http://www.focus-news.net/news/2018/04/18/2512495/vratsa-mazh-e-predaden-na-sad-po-obvinenie-za-darzhane-na-pornografski-materiali-s-uchastie-na-detsa-v-kozloduy.html", "text": "Районна прокуратура-Козлодуй е внесла предложение за освобождаване от наказателна отговорност и налагане на административно наказание по чл. 78а от Наказателния кодекс спрямо С.Д. за извършено от него престъпление по чл. 159, ал. 6 от НК. Това съобщиха от пресцентъра на Апелативна прокуратура-София.\r\nЗа времето от неустановена по делото дата до 13.11.2016 г., в ползвано от него жилище на ул. „Ком“ в гр. Козлодуй, обвиняемият Д. държал порнографски материали, за създаването на които са използвани лица, изглеждащи като ненавършили осемнадесет години. За съхраняването на фото файлове и видеофайлове били използвани информационни технологии – логически дял от харддиск и памет на мобилен телефон.", "date": "2018.04.18", "title": "Враца: Мъж е предаден на съд по обвинение за държане на порнографски материали с участие на деца в Козлодуй"}
{"url": "http://www.focus-news.net/news/2018/04/18/2512499/burgas-obshtinskiyat-savetnik-ot-gerb-anton-vechernikov-organizira-priemen-den-na-19-april.html", "text": "Общинският съветник от ГЕРБ-Бургас Антон Вечерников ще има приемен ден с граждани на 19 април 2018 г. (четвъртък) от 17.00 до 18.00 ч. в централата на партията в Бургас (ул. „Конт Андрованти” 5). Това съобщиха от пресцентъра на ПП ГЕРБ.\r\nАнтон Вечерников е член на Комисията по обществен ред, сигурност и безопасност на движението и на Комисията по култура и читалищна дейност.\r\nЗа традиционната приемна на общинските съветници от ГЕРБ записвания се правят на място в офиса на партията или на телефон 056 81 90 40.", "date": "2018.04.18", "title": "Бургас: Общинският съветник от ГЕРБ Антон Вечерников организира приемен ден на 19 април"}
{"url": "http://www.focus-news.net/news/2018/04/18/2512500/kyustendil-mazh-ukrival-hologramni-stikeri-za-podpravka-na-evro-banknoti-e-sklyuchil-sporazumenie-s-okrazhnata-prokuratura.html", "text": "Мъж, укривал холограмни стикери за подправка на евро банкноти, е сключил споразумение с Окръжната прокуратура в Кюстендил. Това съобщиха от пресцентъра на Апелативна прокуратура-София. На 10 юли 2014 г. подсъдимият В. Борисов укривал в управлявания от него автомобил „Мерцедес“ предмети - елементи за защита на парични знаци. В тайник на тавана, под плафона, били открити холограмни стикери, намотани на ролка. Било е установено, че същите съдържат дифракционни оптически вариращи елементи. Общото им количество е 5265 броя, от които един брой с надпис „100 евро“, а останалите – „50 евро“. Подсъдимият знаел, че въпросните стикери били предназначени за поправка на парични знаци. \r\nБорисов се е признал за виновен, че с действията си е извършил престъпление по чл. 246, ал. 3, пр. 3 и пр. 4 във вр. с ал. 1 от НК и е сключил споразумение с Окръжна прокуратура – Кюстендил, което съдът е одобрил. \r\nОпределено му е наказание от една година „лишаване от свобода“ с тригодишен изпитателен срок. Веществените доказателства – три мобилни апарата и холограмни стикери, са отнети в полза на държавата. \r\nОпределението на съда има характер на влязла в сила присъда.", "date": "2018.04.18", "title": "Кюстендил: Мъж, укривал холограмни стикери за подправка на евро банкноти, е сключил споразумение с Окръжната прокуратура"}
{"url": "http://www.focus-news.net/news/2018/04/18/2512504/evropeyskiyat-komisar-tibor-navrachich-shte-bade-na-poseshtenie-v-sofiya.html", "text": "На 19 април (четвъртък) еврокомисарят по въпросите на образованието, културата, младежта и спорта  Тибор Наврачич ще бъде основен оратор в конференцията „Обучение за създаване: от дигитални ползватели към дигитални създатели\", която ще се проведе в София Тех парк в рамките на Българското председателство на Съвета на ЕС. Това съобщиха от Представителството на ЕК в България. В своята реч той ще подчертае значението на , представен от Европейската комисия през януари 2018г. и целящ да осигури цифрова компетентност на младите хора. \r\nПо време на посещението си комисар Наврачич ще бъде специален гост и на Европейската младежка конференция, която се провежда от 17 до 19 април в Националния дворец на културата. \r\nВ рамките на конференцията ще се проведе граждански диалог с младежки представители на тема \"Младите в Европа – Какво следва?\". В дискусията заедно с комисар Наврачич ще участват министърът на младежта и спорта Красен Кралев, и специалният пратеник на ООН по младежките въпроси Джайатма Уикраманайе. Събитието ще се излъчва на живо от 10:45 часа .", "date": "2018.04.18", "title": "Европейският комисар Тибор Наврачич ще бъде на посещение в София"}
{"url": "http://www.focus-news.net/news/2018/04/18/2512501/optimizira-se-redat-za-proverka-na-imushtestvenite-deklaratsii-na-magistrati.html", "text": "Оптимизиране на уредбата за проверка на имуществените декларации на магистрати, уеднаквяване на правилата по обжалване на кадровите решения на съответната колегия за назначаване на административните ръководители и техните заместници в съдебната система и прецизирането на разпоредби за атестирането на магистрати, са част от промените в Закона за съдебната власт, които правителството предлага на Народното събрание за приемане. Това съобщиха от правителствената информационна служба.\r\nРегламентира се изрично фактическото получаване на информация от Инспектората към ВСС чрез информационната система на БНБ за номерата на банковите сметки, техните титуляри и упълномощените да се разпореждат със сметките лица, както и за лицата, наематели на сейфове в банки и техните пълномощници. Създава се възможност Инспекторатът да има достъп до банковата тайна на магистрати в случаите, в които те изрично са декларирали съгласие за това. Така Инспекторатът ще бъде задължен да иска разкриване на банкова тайна само за лицата, които не са декларирали писмено своето съгласие за достъп до данните, необходими за проверка на имуществените им декларации. С цел да се преодолее противоречивата съдебна практика относно компетентния съд, който може да разкрие банковата тайна, се предлага това да е районният съд по постоянния адрес на лицето.\r\nСегашната уредба поставя в неравноправно положение съдиите, прокурорите и следователите с тези, които са загубили това качество, по отношение на налагане на административни наказания за неподаване на декларации за имотно състояние. С цел преодоляването й се предвижда санкция за неподаване на декларациите в срок и за лицата, които са загубили статута на магистрати, но са останали задължени да подават декларации.\r\nС промените в ЗСВ се ускоряват конкурсните процедури и процедурите за избор на административни ръководители. Предвижда се срокът за изготвянето на комплексна оценка на съдия, прокурор или следовател от Комисията по атестирането и конкурсите към съответната колегия към ВСС да тече от откриване на процедурата с решение на Комисията, а не както е в момента – от постъпване на предложение.\r\nУеднаквяват се и критериите за назначаване на съдебни служители в органите на съдебната власт и на администрациите на ВСС, Инспектората към ВСС и Националния институт на правосъдието. Едно от предложенията в тази връзка е на ръководни и експертни длъжности да се назначават само лица с висше образование.", "date": "2018.04.18", "title": "Оптимизира се редът за проверка на имуществените декларации на магистрати"}
{"url": "http://www.focus-news.net/news/2018/04/18/2512503/uvelichavat-se-meditsinskite-izdeliya-za-koito-horata-s-uvrezhdaniya-poluchavat-pomosht-ot-darzhavata.html", "text": "Три нови медицински изделия се включват в списъка с помощните средства, приспособления, съоръжения и медицински изделия, за купуването на които хората с увреждания ползват целева помощ от държавата. В него ще влязат вертикализаториге за деца е увреждания, детските рингови инвалидни колички и детските инвалидни колички. Това предвиждат промени в Правилника за прилагане на Закона за интеграция на хората с увреждания, които бяха одобрени от правителството. Това съобщиха от правителствената информационна служба.\r\nС промените се въвежда изискването медицинските изделия по индивидуална мярка да бъдат изработвани по поръчка за конкретен пациент. По този начин ще се гарантира, че на правоимащите ще се предоставят медицински изделия, съобразени с техните индивидуални потребности.\r\nКато цяло, с новите текстове се въвежда по-ефективен контрол и намаляване на административната тежест при предоставянето на помощни средства, приспособления, съоръжения и медицински изделия.\r\nПроменя се механизмът по предоставяне и изплащане на целеви помощи за купуване на медицински изделия и помощни средства. Ще се преустанови практиката да се предоставят пари на ръка на правоимащите. Променя се и начинът за предоставяне и отчитане на изделията. По този начин ще бъдат ограничени възможностите за неизползване на финансови средства от бюджета по предназначение.\r\nХората с увреждания ще получават необходимата помощ и медицински изделия, без да се налага да посещават многократно дирекциите „Социално подпомагане“. Ще отпадне и необходимостта да предоставят отчетни документи за покупката на помощните средства.\r\nРегламентира се и по-гъвкав механизъм за отчитане и заплащане на отпуснатите целеви помощи за реално предоставените медицински изделия и помощни средства. Оптимизират се и начините за осъществяване на контрол върху разходването на финансови средства, като същите ще се изплащат на доставчиците при реално предоставени изделия на нуждаещите се.\r\nМесечните добавки за социална интеграция и целевата помощ ще се отпускат по настоящ, а не по постоянен адрес, както беше до сега. По този начин ще се създадат по-адекватни условия за достъп до подпомагане на хората с увреждания.", "date": "2018.04.18", "title": "Увеличават се медицинските изделия, за които хората с увреждания получават помощ от държавата"}
{"url": "http://www.focus-news.net/news/2018/04/18/2512497/the-hill-donald-tramp-pohvali-poseshtenieto-na-mayk-pompeo-v-severna-koreya-formirani-sa-dobri-otnosheniya.html", "text": "Президентът на САЩ Доналд Тръмп потвърди в сряда, че номинираният за поста държавен секретар Майк Помпео се е срещнал с лидера на Северна Корея Ким Чен-ун миналата седмица преди очакваната среща между Тръмп и Ким, пише  The Hill.\r\n„Майк Помпео се срещна с Ким Чен-ун миналата седмица. Срещата премина гладко и бяха формирани добри отношения“, написа Тръмп на профила си в социалната мрежа „Туитър“.\r\n„Н момента се работи по детайлите за срещата. Ядреното разоръжаване ще бъде нещо добро за света, но и за Северна Корея“, допълни той.\r\nНовините за изненадващото посещение на Помпео в Северна Корея се появиха във вторник нощта, дни след завръщането на бившия директор на ЦРУ. Строго секретното пътуване е било осъществено пред две седмици.\r\nИмаме преки разговори на много високи равнища със Северна Корея“, заяви президентът. „Смятам, че има добра воля. Но в крайна сметка крайният резултат е това, което важи“, допълни той. Виктор Турмаков", "date": "2018.04.18", "title": "The Hill: Доналд Тръмп похвали посещението на Майк Помпео в Северна Корея: „формирани са добри отношения“"}
{"url": "http://www.focus-news.net/news/2018/04/18/2512507/blagoevgrad-spored-po-golyamata-chast-ot-grazhdanite-broyat-na-deputatite-v-44-to-narodno-sabranie-tryabva-da-bade-po-malak-sochat-rezultatite-ot-anketa.html", "text": "Според по-голямата част от благоевградското общество броят на депутатите в 44-то Народно събрание трябва да бъде по-малък. Това показва анкетно проучване на Радио „Фокус“ – Пирин направено сред жителите на Благоевград. При проведеното допитване стана ясно, че повечето от тях смятат, че сегашният брой на народните представители не е пропорционален на броя на населението в България. Имаше и такива, които казаха, че броят им трябва да се намали двойно, тоест от 240, те да станат 120, тъй като в момента има депутати, които дори обществото не познава. Имаше засилен интерес от страна на по-възрастното  население към провелото се анкетно проучване. Допитването показа, че по-голяма част от гражданите не могат да останат безпристрастни към случващото се в страната и най-вече към политиката. Другия  въпрос, който отправихме към благоевградчани бе според тях какъв е правилния брой на депутати в народното събрание в България. Всички бяха единодушни в отговорите си, че общият брой трябва да е не-повече от 120 души. „Няма логика да има толкова много под раздели в народното събрание, за които трябва да отговарят различни представители“, коментираха жителите.\r\nКристина МИТКОВА", "date": "2018.04.18", "title": "Благоевград: Според по-голямата част от гражданите броят на депутатите в 44-то Народно събрание трябва да бъде по-малък, сочат резултатите от анкета"}
{"url": "http://www.focus-news.net/news/2018/04/18/2512508/uvelichava-se-chislenostta-na-agentsiyata-po-vpisvaniyata.html", "text": "Правителството прие постановление, с което се увеличава числеността на Агенцията по вписванията със 75 служители. Това съобщиха от правителствената информационна служба.\r\nЦелта е да се осигури административен капацитет в Агенцията и да се обезпечи изпълнението на дейностите по установяване на административни нарушения и налагане на административни наказания. Ще се ускорят дейностите по воденето на регистър на действителните собственици на учредените на територията на България юридически лица и други правни образувания и свързаните с тях лица – задължение, предвидено в проекта на Закон за мерките срещу изпирането на пари, който предстои да бъде разгледан на второ четене в Народното събрание.\r\nНовите служители ще работят в общата администрация на Агенцията (12 щата), в дирекция „Длъжностни лица по регистрацията“ (14 щата) и в Главна дирекции „Регистри“ (49 щата).", "date": "2018.04.18", "title": "Увеличава се числеността на Агенцията по вписванията"}
{"url": "http://www.focus-news.net/news/2018/04/18/2512498/mvr-4593-narusheniya-na-skorostnite-rezhimi-sa-ustanoveni-do-momenta-pri-operatsiyata-na-patna-politsiya-24-chasa-skorost.html", "text": "За времето от 06.00 часа до 16.00 часа в страната е имало 387 точки за контрол, по междинни данни за хода на операцията на „Пътна полиция“ „24 часа скорост“ към 16.00 часа. Това съобщиха от пресцентъра на МВР. В операцията са се включили 224 служители. За това време са установени 4593 нарушения на скоростните режими. 1181 от тях са регистрирани с т. нар камери на триноги, 421 със стационарните и 2991 – с мобилните. \r\nПо време на операцията са установени 62 случая на движение в населено място с над 50 км/ч.  \r\nОперацията \"24 часа скорост\" е в ход от 6 часа тази сутрин и ще продължи до 6 часа утре - 19 април. Целта е да се обърне внимание на водачите, че скоростта е една от основните причини за тежки ПТП. Проверки се извършват във всички страни, членки на TISPOL- Европейската мрежа на службите на Пътна полиция.", "date": "2018.04.18", "title": "МВР: 4593 нарушения на скоростните режими са установени до момента при операцията на „Пътна полиция“ „24 часа скорост“"}
{"url": "http://www.focus-news.net/news/2018/04/18/2512510/unitsef-balgariya-e-dobar-primer-za-deinstitutsionalizatsiya-na-detsata.html", "text": "България изцяло подкрепя политиката на УНИЦЕФ по отношение на ранното детско развитие и грижата за децата и има желание да разшири съвместната дейност с организацията. Това заяви министърът на здравеопазването Кирил Ананиев по време на среща с представителя на УНИЦЕФ за България Мария Хесус Конде, съобщиха от пресцентъра на министерството. Тази година се очаква да стартира и новата петгодишна програма за работа между българското правителство и организацията, в която е надградено всичко постигнато до момента, посочи Мария Хесус Конде. Оценката на УНИЦЕФ е, че България е постигнала много в посока на ранното детско развитие, но има необходимост от по-добра координация между отделните ведомства. Според експертите на неправителствената организация у нас има добре развито майчино и детско здравеопазване. В тази посока от УНИЦЕФ предлагат прилагането и у нас на техен, вече работещ в много държави инструмент за оценка на психологичното развитие на децата в най-ранна възраст. \r\nБългария е добър пример и по отношение на процеса на деинституционализация на децата, посочи Мария Хесус Конде и даде за пример, че преди 10 години децата в институции са били близо 12 000, сега са останали около 1000. Добрият опит в тази посока ще бъде представен и на конференция в Брюксел, която УНИЦЕФ организира. \r\nМинистър Ананиев и представителят на УНИЦЕФ за България Мария Хесус Конде обсъдиха и възможността да бъде изготвен оперативен план за съвместна работа.", "date": "2018.04.18", "title": "УНИЦЕФ: България е добър пример за деинституционализация на децата"}
{"url": "http://www.focus-news.net/news/2018/04/18/2512512/veliko-tarnovo-ministarat-na-turizma-nikolina-angelkova-shte-gostuva-v-svishtov-na-23-april-po-pokana-na-kmeta-gencho-genchev.html", "text": "По инициатива на общинското ръководство и по покана на кмета на Свищов Генчо Генчев, на 23 април в град ще гостува министърът на туризма Николина Ангелкова, съобщиха от пресцентъра на Общината.\r\nПо програма се предвижда Ангелкова да се срещне с кмета на Свищов Генчо Генчев в административната сграда на Общината, след което тя ще бъде лектор в Професионалната държавна търговска гимназия „Димитър Хадживасилев“, където се обучават професионални кадри по туризъм. По време на посещението в Търговската гимназия директора на училището Румяна Иванова ще запознае министъра и с приема за дуално образование по туризъм. В следобедните часове министър Ангелкова ще посети Стопанска академия „Димитър А. Ценов“, където също ще проведе лекция на студентите във връзка с туризма. \r\nСлед това, по програма, тя ще посети Свищовската професионална гимназия „Алеко Константинов“, където учениците се обучават на високо ниво в професията „Ресторантьор“. Гимназията е първата в Свищов, която през учебната 2017/18 година реализира прием за дуално обучение.", "date": "2018.04.18", "title": "Велико Търново: Министърът на туризма Николина Ангелкова ще гостува в Свищов на 23 април по покана на кмета Генчо Генчев"}
{"url": "http://www.focus-news.net/news/2018/04/18/2512506/washington-post-kubinskiyat-parlament-zapochna-sesiya-za-izbirane-na-nov-prezident.html", "text": "Законодателният орган на Куба откри двудневна сесия за избирането на наследник на президента Раул Кастро, пише  Washington Post.\r\nНовият президент ще бъде първото лице извън семейство Кастро, който да води островната държава от близо шест десетилетия.\r\nДепутатите избухнаха в аплодисменти в сряда сутринта, когато Кастро време в залата в тъмен костюм заедно с Мигел Диаз-Канел – неговият очакван наследник.\r\nРаул Кастро напуска поста след като прослужи два мандата на поста. Той наследи брат си Фидел, водил Куба между 1959 и 2006 г. Виктор Турмаков", "date": "2018.04.18", "title": "Washington Post: Кубинският парламент започна сесия за избиране на нов президент"}
{"url": "http://www.focus-news.net/news/2018/04/18/2512511/nova-makedoniya-makedoniya-v-bosna-i-hertsegovina-se-nablyudava-namalen-interes-kam-voennata-sluzhba.html", "text": "През последните три години на конкурсите за допускане на професионален военен персонал на сили за отбраната на Босна и Херцеговина се наблюдава тенденция на намаляване на броя на молбите. Министерството на отбраната обаче е удовлетворено от участието на кандидатите, а броят им е около 6 000, предава македонската медия  „Нова Македония“.„\r\n„Причината за намаляване на броя на заинтересованите лица за обслужването на професионална армия не е ограничаващ фактор за възрастовата граница или друго условие“,  твърди министерството. През последните три години са публикувани три обществени обяви за приемане на войници и три обществени конкурси за приемане на офицери във въоръжените сили на Босна и Херцеговина, а ангажирането подофицерски персонал се извършва чрез вътрешни обяви от съществуващия състав. Една от най-важните причини за намаляване на кандидатурите за работа е по-добрите условия, предлагани от други работодатели. \r\n„ Определено условията на живот и живот в въоръжените сили на Босна и Херцеговина могат да бъдат още по-добри. Въпреки това, за подобряване на общото състояние е необходимо ангажимент на високо ниво, а не само в Министерството на отбраната, което има планове за подобряване на стандарта и условията за работа на военнослужещите. Те са ограничени от бюджетни средства. Въпреки обективните трудности Министерството на отбраната е в състояние да осигури основни условия за нормална работа и живот в въоръжените сили на Босна и Херцеговина“, твърди министерството. \r\nСъщо така, близо 300 войници за последните две години са поискали прекратяването на договора поради лоши условия на труд.  Виктор Турмаков", "date": "2018.04.18", "title": "„Нова Македония“ (Македония): В Босна и Херцеговина се наблюдава намален интерес към военната служба"}
{"url": "http://www.focus-news.net/news/2018/04/18/2512483/ministar-ekaterina-zaharieva-ne-sme-poluchili-otkaz-za-sreshtata-es-zapadni-balkani-na-17-may-2018-g.html", "text": "Не сме получили още отказ за срещата ЕС – Западни Балкани на 17 май 2018 г. Това каза вицепремиерът и министър на външните работи Екатерина Захариева пред журналисти след заседанието на Комисията по външна политика, предаде репортер на Агенция „Фокус“. По думите й подкрепата към тази среща и към България е много голяма. На въпрос дали Сърбия е потвърдила, че ще присъства на срещата ЕС – Западни Балкани на 17 май 2018 г., Захариева заяви: „Сърбия никога не е казвала, че няма да участва. Тази среща е по покана на председателя на Съвета Доналд Туск и на премиера Борисов. Тя е във формат ЕС, на която се канят страните от Западните Балкани. Мисля, че е в интерес на Сърбия да дойде. Президентът Вучич е потвърдил участие. По-скоро имаше коментари по участието на други държави от Западни Балкани“, коментира Екатерина Захариева.\r\nДеница КИТАНОВА", "date": "2018.04.18", "title": "Министър Екатерина Захариева: Не сме получили отказ за срещата ЕС – Западни Балкани на 17 май 2018 г."}
{"url": "http://www.focus-news.net/news/2018/04/18/2512502/makfaks-spored-predsedatelya-na-myusyulmanskoto-veroizpovedaniya-v-albaniya-po-fethullah-gyulen-edinstveno-albaniya-mozhe-da-reshi-shto-e-dobre-za-naroda-y.html", "text": "Председателят на мюсюлманската общност в Албания Скендер Бручай заяви, че когато става въпрос за предаване на гюленисти в Турция, решението ще бъде за Албания в интерес на народа ѝ, предава македонската медия  „Макфакс“.\r\nЛидерът на албанските мюсюлмани, коментирайки депортирането на шестимата албанци от Косово в Турция заради връзки с Абдуллах Гюлен и реакцията на Тирана за изселването в Албания на тези, които са свързани с Гюлен , заяви, че Албания ще реши сам какво е по-добре за народ.\r\nБручай  добави, че това би било решение, което ще бъде взето от самата държава без влиянието на други. Албанската преса подчерта, че освен молбата, която Турция е предала на Косово, за да предаде гюленистите, е подадена молба до официалната Тирана. Засега няма официална позиция на албанското лидерство дали ще депортира лицата, включени в списъка, подаден от Турция в Тирана, за който се твърди, че е свързан с Гюлен. Виктор Турмаков", "date": "2018.04.18", "title": "Макфакс: Според председателя на мюсюлманското вероизповедания в Албания по Фетхуллах Гюлен единствено Албания може да реши що е добре за народа й"}
{"url": "http://www.focus-news.net/news/2018/04/18/2512513/iliana-benovska-ochakvah-radev-da-e-obedinitel-na-natsiyata-no-toy-e-po-razocharovasht-i-ot-plevneliev.html", "text": "Илиана Беновска участва в сутрешния блок на телевизия „България он еър” на 18 април 2018 г. заедно с Велизар Енчев, съобщиха от екипа на журналиста. Ето какво коментираха гостите в студиото:\r\nВодещ: Какво видяхте вие вчера, на пъпа на София, на „Гурко“ – борба с корупцията или показна акция? „Активно мероприятие“ го нарекоха някои!\r\nИлиана Беновска: С риск да се отклоня малко от темата, но аз вчера видях нещо друго, което въобще някак си го изтървахме.\r\nВодещ: Кое беше това нещо?\r\nИлиана Беновска: ЕС реши да вдигне ембаргото на присъединяването на страни към Съюза и даде зелена светлина за започване на преговорите за присъединяване на Албания и Македония. Това някак си потъна на фона на това, което казахте Вие – показния арест на кметицата на „Младост“, разправията в СДС, Комисията за ЧЕЗ, която заседаваше в Народното събрание доста безплодно. Второто нещо, което пропуснахме – вчера имаше много важно изявление на Макрон и разговор на Макрон с Ангела Меркел. Той застъпи по един малко индивидуален начин, по същия индивидуален начин, по който си позволи да изстреля ракети към Сирия, връщане на либерализма.\r\nВодещ: Добре, г-жо Беновска, но все пак минават редови софиянци покрай едно министерство и виждат кмет на столичен район, едни пари се разиграват, броят се на ръка?\r\nИлиана Беновска: Вижте, дано това да е съпроводено с необходимите доказателства, дано тази акция да е ефективна, желая го искрено и на Специализираната прокуратура, и на Антикорупционния орган.\r\nВодещ: Имате ли някакви съмнения от това, което видяхте?\r\nИлиана Беновска: Не мога да кажа, защото всъщност нищо не видях. Видях много хора с маски, незнайно защо с маски в тази жега, не знам защо се спря движението. Но може би това е част от атрактивността на борбата с корупцията. Затова казвам – дано да има юридически документи и истински доказателства. Не мога да кажа. За мен тази жена кмет на „Младост“ е доста, как да кажа, субективно мнение ще кажа – неразбираема сама по себе си. Появи се отнякъде и отиде май отново никъде. Велизар Енчев може би знае повече, защото той живее в „Младост“ и вчера даже е щял да ходи в общината. Само в заключение искам да кажа, тъй като много се борим за правата, може би трябва наистина на днешната пресконференция, която ще се даде, да се огледат и двете страни, да се каже всъщност какво се е случило.\r\nВелизар Енчев: Две думи бих казал за вчерашната „холивудска история“ – брутална полицейщина. Не говоря за вината на Иванчева или нейната невинност, това ще се установява, но със сигурност мога да кажа – брутална полицейщина по гербаджийски модел, какъвто модел наблюдавахме с Николай Цонев с белезниците във Военна болница, след което разбира се съвсем наскоро беше осъдена България от Европейския съд. Брутална полицейщина, каквато наблюдавахме с лекарите от Горна Оряховица и полицейщината на Цветан Цветанов, който от парламентарната трибуна си позволи да раздава правосъдие, след което, ако не греша в 43-то Народно събрание или 42-то се извини за своето поведение. Знаете ли, когато ГЕРБ управлява полицейщината е норма, а не изключение и е време да говорим вече за тази показна акция от друг ъгъл – ъгълът на диктатурата на Бойко Борисов и ПП ГЕРБ. Защото това, което стана вчера, е възмутително. 3 часа да държиш на улицата и по пред камери и една телевизия, която предава на живо, как пък разбра, един човек пък, който е написал книгата „Шайка“, случайно се озовава в Спортната палата. Абе много случайности в един и същи ден. Аз пък мога да кажа в теория на конспирацията, без да имам някакви доказателства, че това е едно активно мероприятие за компрометиране на противниците на ГЕРБ. Пак казвам, Иванчева може да е виновна, може да е невинна, това никой не може да установи от нас в това студио или в държавата, докато не се изнесат фактите и обстоятелствата, но пак ще кажа, показността на тази полицейска бруталност ме кара да мисля, че е разправа с противниците на ГЕРБ и отклоняване на вниманието от провала на управлението на Бойко Борисов в навечерието на първата му годишнина, за това можем да говорим след малко. \r\nИлиана Беновска: И каква противница на ГЕРБ? Аз разбирам твоя опозиционен патос!\r\nВелизар Енчев: Днес трябваше да бъде в БТА пресконференцията на Иванчева, която сезира държавния глава за законови промени, които щяха да засегнат апетити за стотици милиони левове в София!\r\nИлиана Беновска: Мислиш, че тя е разкрила нещо много голямо?\r\nВелизар Енчев: Не твърдя, но много съвпадения има – Антон Тодоров в палатата, вашата телевизия предава директно, 3 часа всички телевизии стоят пред Спортната палата и предават директно задържана жена с белезници, какво се цели с това?\r\nИлиана Беновска: Ако наричаш „нашата телевизия“ „Канал 3“, в която телевизия аз съм гост, аз си имам „Радио К2“, но ще кажа, че „Канал 3“ и „Радио К2“ винаги излъчват на живо всички събития, които са значими. Вчера ние излъчвахме и Комисията за ЧЕЗ, излъчвахме ареста на Иванчева, излъчвахме Народното събрание.\r\nВодещ: Хората са изненада от това колко бързо медиите разпространиха информацията – откъде знаеха за сумата пари, после беше коригирана между другото.\r\nИлиана Беновска: Но Вие видяхте, че после и Вашата телевизия се появи!\r\nВодещ: Да, но след това!\r\nИлиана Беновска: Нова телевизия, БТВ и т.н. Аз не знам, не съм уредник на това мероприятие, ако мога така да се изразя ...\r\nВодещ: Аз не твърдя това, въпросът е ...\r\nИлиана Беновска: Но искам да кажа нещо друго за опозиционния патос на Велизар. Поздравявам те, така се прави политика!\r\nВелизар Енчев: Не, това не е опозиционен патос, това е истината! Всички, които вчера гледаха това грозно изпълнение, знаят едно – че при управлението на Бойко Борисов полицейщината е норма, а не изключение. И е време да се говори за терора на ПП ГЕРБ. Това не трябва да се прави по този начин! Да арестуваш човек, но не по този обиден, показен начин, не така да застрашаваш гражданите на България, че ако вие говорите против ПП ГЕРБ! Все пак тя може да е всякаква, но тя единствена се е опълчила на диктатурата на ГЕРБ в София! Тя единствена влезе в турския консорциум, който се строи. Живея в „Младост“ и знам какъв е терорът на шума доскоро.\r\nИлиана Беновска: Кажете ми Вие двамата, аз може би нещо съм пропуснала, с какво тази жена е толкова опозиционна и толкова силно противопоставяща се ...\r\nВелизар Енчев: Тя е единственият кмет, който не е на ГЕРБ, единственият, който говори срещу ГЕРБ!\r\nИлиана Беновска: Ами то е нормално, какво има да говори срещу ГЕРБ?\r\nВелизар Енчев: Единственият, който иска законът, който ще засегне стотици милиони левове, да се промени и да сезира държавния глава. Тя е заплаха за много интереси. Пак казвам, може да е виновна! \r\nИлиана Беновска: Говориш за софийските кметове ли?\r\nВелизар Енчев: Да.\r\nИлиана Беновска: В София има и кметове на РБ. Но искам да разбера с какво толкова, не, наистина, отговорете ми, честно Ви питам, какво толкова я героизират тази жена, че да бъде чак толкова страшен противник на ГЕРБ, както каза Велизар?\r\nВелизар Енчев: Никой не я героизира, но не трябва да се сатанизира! Героизирането и сатанизирането са две различни неща!\r\nИлиана Беновска: Нека да се изкажа, питам какво толкова е героизирана тази жена, че по такъв показен начин да я арестуват? Аз наистина Ви питам какво?\r\nВодещ: Ние не сме я направили герой, ние сме разказали за това как тя става кмет, след като яхва протестите, свързани с презастрояването, а хора, на които им търсят 13 милиона лева и също са обвинени в корупция, продължават да са на работа, визирам кмета на Септември. Не е ли това двоен аршин? Аз едни такива показни акции, за други много по-големи, много по-крупни корупционни схеми ...\r\nИлиана Беновска: Нека да кажа още нещо, хора на които им търсят 10-12 милиона лева, това са кметът и заместник-кметът на Сопот, също продължават да са на длъжностите си, макар че БСП ги изключи от редиците си. Значи може би трябва да се обърнем към органите на реда, ГДБОП, Специализираната прокуратура, Антикорупционният орган да попитаме дали ще вземат такива действия и мерки срещу кмета, както казваш, на Септември, както казвам аз на Сопот и много други.\r\nВодещ: Да, за всички. Имаме си нов антикорупционен орган и той да не ги дели на партии, а общо взето да се занимава с всички случаи, нали така?\r\nВелизар Енчев: Това всъщност е големият провал на Антикорупционния орган!\r\nИлиана Беновска: Какъв провал, той сега започва?\r\nВелизар Енчев: Говоря за изпълнението в центъра на София. Така не се правят нещата, така не се унижават хора, така не се заплашват гражданите. И сега съветвам всички граждани преди да се качат в колата си да проверят дали не им е подхвърлен наркотик, дали не са подхвърлени пари, дали не е сложено оръжие! Защото започвам да се страхувам по тази линия, защото не може да се арестува човек не в момента на предаването на парите, а след като парите вече са в колата. Това също е много съмнително.\r\nИлиана Беновска: Ето, виждаш ли сега ти колко си лесен?\r\nВелизар Енчев: Лесен съм, да!\r\nИлиана Беновска: Казваш, че това е отклоняване на вниманието. Да, лесен си. Ето, сега аз гледам часовника – 11 минути се занимаваме с кметицата на „Младост“!\r\nВелизар Енчев: Не, занимаваме се с полицейщината на ГЕРБ, а не с кметицата на „Младост“!\r\nИлиана Беновска: Полицейщината на ГЕРБ, ако трябва с извинение да бъде анализирана, това не е най-яркият случай!\r\nВелизар Енчев: Има и по-ярък? Кажете го!\r\nИлиана Беновска: Ти ще го кажеш, ти си по тази част.\r\nВелизар Енчев: Най-яркият е Цветан Цветанов – от парламентарната трибуна раздава правосъдие.\r\nИлиана Беновска: Вместо да се занимаваме с това, което аз наистина казах от началото на предаването, това е наистина голямо явление. Геополитиката на ЕС ще се промени – Албания и Македония са на път да влязат в ЕС. Това за добро или за лошо е обаче трябва да се попитаме? Трябва ли да се разширява ЕС, или трябва да си реши вътрешните проблеми преди това? Да не говорим за ракетите в Сирия, откъде накъде Макрон си позволи? Не ми се говори за Иванчева, искам да говоря за ракетите в Сирия! Откъде накъде Макрон си позволи, на една година няма, да изстрелва ракети по Сирия като член на ЕС? Питал ли ме е мен, като член на ЕС, за дали съм съгласна с това? Ние не говорим в момента и за президента Радев, който си позволи за пореден път да прави фасони на ГЕРБ и на Бойко Борисов ...\r\nВодещ: „Фасони“ имате предвид неговата реч пред студентите?\r\nИлиана Беновска: Да, това са фасони.\r\nВодещ: Защо да са фасони?\r\nИлиана Беновска: Защото той говори без аргументи! Ако ти наистина си президент, който искаш да застанеш на своите позиции, вече мина една година и повечко, ти трябва да си вземеш правата, г-н президент Радев, гледайте ме в очите, правата не се дават, а се вземат. На Ваше място Вие трябва да си вземете сам правата!\r\nВодещ: Смятате ли, че президентът Радев води антиевропейска политика, както го обвиниха от ГЕРБ?\r\nИлиана Беновска: Президентът Радев, даже няма да се занимавам с квалификации дали политиката ме е европейска, защото тя няма облик. Тя няма нито български облик, нито национално-отговорен облик. Много съм любопитна утре на този КСНС той каква насока ще даде на този съвет, или отново ще бъде недоволен от това, което ще чуе от Каракачанов, от Борисов, от онова, което ще разбере дали е бил осведомен той навреме за атаката срещу Сирия, или не е бил осведомен. И пак ще изпаднем в дребнотемие. Президентът Радев се занимава с дребнотемие. Аз очаквах от него да е обединител на нацията, но той е по-разочароващ от Росен Плевнелиев, който дълбоко лично мен ме разочарова и аз го показах. Росен Плевнелиев беше национален предател, а този просто няма облик!\r\nВодещ: Да вкараме и г-н Енчев в тази тема!\r\nВелизар Енчев: Ами какво да вкараме след тази адвокатска пледоария на ГЕРБ!\r\nВодещ: „Фасони“ и „дребнотемие“, така ли е?\r\nВелизар Енчев: С Илиана сме приятели от дълги години, мога да кажа – Илиана, ти в момента си перфектен адвокат и говорител на ПП ГЕРБ!\r\nИлиана Беновска: Дайте ме колеги да покажа, че много ми харесва! Велизаре, говори ми, слушам те! \r\nВелизар Енчев: Всъщност аз се чудя защо ПП ГЕРБ още не те е направила свой адвокат и говорител.\r\nВодещ: Стиснахте си ръцете, сега се приближавате, добре!\r\nВелизар Енчев: Това, което направи президентът Радев със своето изявление, ме прави чест! Той каза А, но още не е казал Б и е време да каже имената на тези, които са в сенчестото обкръжение на Бойко Борисов!\r\nВодещ: Той говори за „строителната площадка на тъмно“!\r\nВелизар Енчев: Аз мисля, че най-доброто определение и коментар на Румен Радев бих го направил по следния начин – управлението на ГЕРБ е рекет, доноси, контрабанда, трансфери на милиарди, източване на държавния резерв, показни арести, сливане на изпълнителната и съдебната власт, тъй като „ГЕРБ е най-мрачната част от голямата измама, известна като българския преход“ – това не са мои думи, това са думи на Антон Тодоров, другия говорител на ПП ГЕРБ, заедно с г-жа Беновска. \r\nИлиана Беновска: Велизаре, моля те въздържай се от квалификации, защото ще те погаля по главичката, както Бойко погали Плевнелиев!\r\nВелизар Енчев: Би ли се отдалечила сега!\r\nИлиана Беновска: Аз не съм Антон Тодоров и нямам нищо общо с него! Аз мога да стана и да изляза, ако колегата позволи!\r\nВодещ: Не! Г-жо Беновска, моля Ви да седнете!\r\nИлиана Беновска: Не съм адвокат на ГЕРБ и няма да търпя тази пропаганда! \r\nВелизар Енчев: Каква пропаганда! Ти правиш пропаганда на ГЕРБ, не аз!\r\nИлиана Беновска: Аз си изказах мнението, извинявай!\r\nВелизар Енчев: Аз си казвам моето мнение, че ПП ГЕРБ е най-мрачната част ...\r\nИлиана Беновска: Велизаре, преди малко ме обвиняваше, че съм адвокат на ГЕРБ, обвиняваше ГЕРБ в полицейщина.\r\nВелизар Енчев: Естествено! Не ги обвинявам аз, Антон Тодоров ги обвинява!\r\nИлиана Беновска: Нека да се изкажа!\r\nВодещ: Седнете и се изкажете!\r\nИлиана Беновска: Мога и права! Не ме надвиквайте, не, не съм дама! Тук си говорим в крайна сметка спокойно, не сме се хнанали гуша за гуша. Аз имам това мнение наистина. Ти някак си с твоя патос искаш, аз те разбирам много добре, много пъти сме работили с теб като журналисти, уважавам те, даже мога да кажа, че сме били близки по много възгледи.\r\nВелизар Енчев: Това не е патос! 15 години говоря по този начин и не съм се променил!\r\nИлиана Беновска: Не ми отнемай правото! Преди малко обвиняваше в полицейщина и диктатура ГЕРБ при ареста на Иванчева. Не ми отнемай правото и аз да си изкажа моето мнение!\r\nВелизар Енчев: Аз го оспорвам!\r\nИлиана Беновска: Не, ти ме нарече току що с квалификации – че аз и Антон Тодоров сме били говорители на ГЕРБ. Извинявай много, Антон Тодоров да не се свързваме с него. Няма да кажа нищо повече. Не съм адвокат на ГЕРБ, откъде накъде употребяваш такива квалификации. Аз съм един журналист, който ...\r\nВелизар Енчев: Обидно ли е да си адвокат?\r\nИлиана Беновска: Аз ще реша на кого да бъда адвокат, ти няма да ме калесваш за адвокат! Мога да стана адвокат на Иванчева, ако реша!\r\nВелизар Енчев: Според теб Румен Радев е говорил неверни неща?\r\nИлиана Беновска: Аз казах – Румен Радев няма облик на обединител на нацията!\r\nВелизар Енчев: А обединител на нацията е Бойко Борисов?\r\nИлиана Беновска: Не съм казвала такова нещо! Защо ми слагате думи в устата, не искам така да говорим! Румен Радев дойде с големи очаквания, но ще ти напомня само първото нещо, в което той се провали. Това беше предизборната му кампания в края на август 2016 г., когато предстоеше първата визита на Борисов при Ердоган. Не знам дали я помните. Тогава той имаше една сбирка с военни от запаса или не знам какви си в „Младост”. Аз отидох там и понеже на другия ден предстоеше среща го попитах – г-н бъдещ президент, очевидно, бихте ли казал Вашата позиция каква трябва да бъде позицията на България с Турция и какво бихте препоръчали на министър-председателя да изрази? Той тогава каза, че няма да говори, понеже не знам какво си. Аз до ден днешен не съм чула позиция на Радев за Турция, поправете ме!\r\nВелизар Енчев: Много добра позиция имаше преди срещата във Варна!\r\nИлиана Беновска: Освен това, че „Борисов ще разнася шербет” по време на разговорите във Варна.\r\nВелизар Енчев: А не беше ли така?\r\nИлиана Беновска: Не е разнасял шербет.\r\nВелизар Енчев: Да видим резултатите от срещата, в едно изречение, искате ли да ги видим?\r\nИлиана Беновска: Ердоган вчера му благодари, четеш ли! Дали пък Радев ще бъде допуснат да разнася чай на една евентуална среща с Путин, дали дори това ще му бъде дадено?\r\nВелизар Енчев: Нека да говорим с факти. След прословутата среща във Варна какво се случи. Двамата гръцки военни не бяха освободени, напротив! Ердоган втвърди тона. Продължиха провокациите в гръцкото въздушно пространство от турските ВВС, заради което загина гръцки пилот.\r\nИлиана Беновска: Велизаре, ти беше ли дипломат?\r\nВелизар Енчев: На територията на Сирия влезе в нарушение на международното право!\r\nИлиана Беновска: Веризаре, ти беше ли дипломат? Колко години беше дипломат?\r\nВелизар Енчев: 5 години.\r\nИлиана Беновска: Колко години си в политиката? Колко години беше в журналистиката? Дали не знаеш случайно, че дипломатическите събития не се развиват от вчера за днес?\r\nВелизар Енчев: Това е аритметика, това е математика. След срещата във Варна, прочутата среща във Варна, Турция влезе в Сирия в нарушение на международното право! Погази международното право! Гръцките пилоти не са освободени!\r\nВодещ: Значи ли, че Борисов не се справя с външната политика, която винаги изтъква като свой успех?\r\nВелизар Енчев: Бойко Борисов се опитва да се справи, но това е имитация на външна политика! Вчера Макрон заби шамар, кроше в лицето на Бойко Борисов ...\r\nИлиана Беновска: На кого е забил шамар? Вчера Макрон заби шамар на ЕС!\r\nВелизар Енчев: Вчера френският президент Еманюел Макрон заяви, че Западните Балкани нямат никакъв шанс за ЕС.\r\nИлиана Беновска: Вчера Макрон се опита да крушира ЕС, дали ще му се получи е друга тема!\r\nВелизар Енчев: Вчера Макрон каза на Борисов – няма да ти се получи да вкараш определени държави от Западните Балкани преди ние да се съгласим.\r\nИлиана Беновска: А защо Юнкер заяви, че започва преговори с Албания и Македония?\r\nВелизар Енчев: Ами че тя Турция стартира преговори преди 35 години.\r\nИлиана Беновска: Не преди 35 години, от 1963 г.\r\nВелизар Енчев: Да, още повече! Затова равносметката от срещата във Варна, за която Радев много сполучливо каза какво трябва да направи Борисов ...\r\nИлиана Беновска: Какво е казал?\r\nВелизар Енчев: Даде му напътствия.\r\nИлиана Беновска: Какви напътствия? Я ги цитирай!\r\nВелизар Енчев: Че трябва да постави въпросите, и Корнелия Нинова го каза ...\r\nИлиана Беновска: А, и Корнелия Нинова! Ти ги събра! Стигнахме до истината, събрахме Корнелия Нинова и Радев! Те към какво го насочиха? Бойко Борисов като, извинявам се много, поставяйки го в ролята на човек, който е невеж в политиката, да свика една международна среща между върха на ЕС и силната Турция и диктатора Ердоган и да ги занимава с вътрешните въпроси за имотите на българските бежанци.\r\nВодещ: Той го направи между другото!\r\nИлиана Беновска: Той го и направи на всичкото отгоре!\r\nВодещ: А трябваше ли да го прави?\r\nИлиана Беновска: Не беше според мен най-важната тема в този момент, но той го направи и изпълни, ето Велизар трябва да бъде удовлетворен!\r\nВелизар Енчев: Като говорим за адвокатстване Бойко Борисов е адвокатът на Ердоган за европейското членство на Турция пред ЕС ...\r\nИлиана Беновска: Бойко Борисов е трансмисията!\r\nВелизар Енчев: А докладът на ЕК от вчера какво казва – Турция няма никакъв шанс да влезе в ЕС в близко бъдеще заради правата на човека, правосъдието, полицейщината, тя малко прилича на българската полицейщина!\r\nИлиана Беновска: Е!\r\nВелизар Енчев: Грубото потъпкване на международното право\r\nИлиана Беновска: Деспасито!\r\nВелизар Енчев: Като говорим за полицейщина и това, което във вчерашния ден се случи в центъра на София ...\r\nИлиана Беновска: Какво общо има това с Ердоган?\r\nВелизар Енчев: Вижте полицейщината в Турция!\r\nИлиана Беновска: Виж как смесваш темите!\r\nВелизар Енчев: Нищо не смесвам.\r\nИлиана Беновска: За затова те попитах, бил ли си дипломат, бил ли си журналист от висока класа, бил ли си политик от висока класа? Според мен да – бил си и все още си! Не може непрекъснато да се оспорва нещо, което се случва!\r\nВелизар Енчев: Нека да говорим с факти! Кажи ми кое е плюсът на срещата във Варна!\r\nИлиана Беновска: Борисов опитва да обедини Балканите, това е факт!\r\nВелизар Енчев: Как да ги обедини? Като подписа договор с Македония, който ...\r\nИлиана Беновска: Искам само да те попитам като дипломат, как се правят бързи действия в политиката! Хайде отговори ми, за да докажеш, че си политик от висок ранг!\r\nВелизар Енчев: Да видим коефициента на полезните действия на Бойко Борисов в последните 4 месеца. В последните 4 месеца, откакто сме председател на ЕС, вчера разбрахме, че всичките негови напъни да вкара изкуствено държави от Западните Балкани Макрон му каза, че това няма да стане!\r\nИлиана Беновска: Макрон, кой е Макрон?\r\nВелизар Енчев: Нито Босна е готова, нито Косово е готово!\r\nИлиана Беновска: Кой е Макрон бе, Велизаре!\r\nВелизар Енчев: Нито Черна гора е готова!\r\nИлиана Беновска: Кой е Макрон бе, Велизаре?\r\nВелизар Енчев: Няма значение кой е Макрон! Подписа договор с Македония в който жертва българските национални интереси и борбата на поколения българи. призна македонския език и македонската нация и всичко им призна! Това ли са големите постижения на Бойко Борисов? Жертва Западните покрайнини заради Западните Балкани. Това ли са постиженията на Бойко Борисов?\r\nИлиана Беновска: А каква е алтернативата?\r\nВелизар Енчев: За Сърбия даде съгласие за ЕС без Сърбия и едно обещание да е дала за Западните покрайнини.\r\nИлиана Беновска: Каква е тази крайност на разсъжденията? В съвременната политика ...\r\nВодещ: Аз искам пак да ви върна във вътрешен план, защото вие говорите за срещата във Варна, която мина и замина ...\r\nИлиана Беновска: Не, не е минала и заминала, тя тепърва ще отзвучава!\r\nВодещ: Чуйте ме добре, бягат затворници и то през парадния вход на Централния софийски затвор, спират го чистачките, отделно от това се оказва, че човек, който 5 години го издирва Интерпол участва в ралита, Гинка Върбакова купува ЧЕЗ.\r\nИлиана Беновска: Чакайте сега, Гинка Върбакова какво общо има с всичко това?\r\nВелизар Енчев: Много общо има! Гинка Върбакова е символ ...\r\nИлиана Беновска: Леко, леко, да не пея пак Деспасито, моля Ви! Не е доказано нищо за Гинка, не я познавам и изобщо не ме интересува!\r\nВелизар Енчев: А, да, не е доказано нищо, откъде има парите Гинка? Откъде има милионите Гинка. Какъв е произходът на парите на Гинка?\r\nИлиана Беновска: Велизаре, всеки голям бизнес се прави на кредит!\r\nВелизар Енчев: Моля!\r\nВодещ: Казвам ги неслучайно тези неща, на фона на външнополитичеката ситуация, на фона на това, което прави Бойко Борисов, на фона на многобройните му срещи и визити, това, което се случва във вътрешен план не е ли притеснително?\r\nИлиана Беновска: Да кажа ли кое е притеснително? С какво се занимаваме ние медиите. Сега ние вървим след новините всъщност! Нищо не правим, с което да кажем – добре, ние отричаме едикакво си, ние сме за едикакво си, ние изискваме едикакво си. Ние само коментираме, само отразяваме и само ходим. „Вие имахте ли пари в колата си” – пита вчера една – „Как ще коментирате наличието на тези пари в колата си”. Простият въпрос беше – тези пари Ваши ли са, или не са? Да получим отговор!\r\nВодещ: Тя каза – това е клопка!\r\nИлиана Беновска: Не каза! Не каза тези пари нейни ли са, каза, че това е клопка! Кое е клопка?\r\nВелизар Енчев: Илиана, не бягай от темата за Гинка Върбакова, не ти е удобна, нали? Страшно ти е неудобна тази тема!\r\nИлиана Беновска: Защо?\r\nВелизар Енчев: Коя е Гинка Върбакова?\r\nИлиана Беновска: Откъде да знам!\r\nВелизар Енчев: Коя е тази дама, която ще вземе 1/3 от електроразпределението?\r\nИлиана Беновска: Нито съм я виждала, нито съм я чувала!\r\nВелизар Енчев: Откъде са й парите?\r\nИлиана Беновска: Отъкде накъде ЧЕЗ взе на 3 милиона електроразпределението?\r\nВелизар Енчев: ЧЕЗ е държавна!\r\nИлиана Беновска: Какво като е държавна? Виж колко си схоластичен!\r\nВелизар Енчев: Как можеш да защитаваш човек, който няма произход на парите, който развива много интересен бизнес?\r\nИлиана Беновска: Не я защитавам. Казах току що – леле как извращаваш думите, моля Ви се!\r\nВелизар Енчев: Какво извращавам? Цяла България мисли като мен! Илиана, къде си тръгнала? Няма човек в България, който да подкрепи Гинка Върбакова!\r\nИлиана Беновска: Цяла България, ти пита ли я България? казах току що, че не знам нищо за Гинка Върбакова!\r\nВелизар Енчев: О, ти не знаеш!\r\nВодещ: Спокойна ли ще бъдете, ако „Инерком” управлява нашето енергийно бъдеще?\r\nИлиана Беновска: Не съм спокойна и в момента, в който ни управлява ЧЕЗ! Това отговор ли е?\r\nВодещ: Да, някакъв отговор!\r\nИлиана Беновска: Аз мисля, личното ми мнение е – дано се харесам сега на Велизар, в няколко посоки. Такива чувствителни сектори като енергетика, здравеопазване, образование трябва да бъдат държавно субсидирани и контролирани. Не желая да бъда убивана, когато аз не мога да си платя за моето здраве! Не желая да бъда малтретирана от някакво електроразпределително дружество, което изхранва своите пенсионери с това, че взема пари от моите майка и татко пенсионери. Не желая децата ми да тънат в невежество, защото ние се ръководим от някакви незнайно откъде спуснати програми и посоки, които не са съобразени с народопсихологията и нашите нрави.\r\nВелизар Енчев: Ако не желаеш всичко това, тогава трябва да желаеш ГЕРБ незабавно да си отиде от власт. \r\nИлиана Беновска: А кой да дойде? Ти ли ще дойдеш и ще ни изведеш към по-добро бъдеще?\r\nВелизар Енчев: Народът ще реши! \r\nИлиана Беновска: Народът реши. Нали народът избра Бойко Борисов, а не Корнелия Нинова!\r\nВелизар Енчев: Не народът! Печалбата на Бойко Борисов на парламентарни, общински и европейски избори е само по един единствен начин – купуване с пари от черните каси, масово купуване на избиратели!\r\nИлиана Беновска: Вземи да го докажеш!", "date": "2018.04.18", "title": "Илиана Беновска: Очаквах Радев да е обединител на нацията, но той е по-разочароващ и от Плевнелиев"}
{"url": "http://www.focus-news.net/news/2018/04/18/2512514/aktsenti-v-sutreshniya-blok-dobro-utro-balgariya-na-19-april.html", "text": "Войнствена риторика и тон, далеч от дипломатичния, отново белязаха отношенията между Турция и Гърция, а поводът - добре познатият спор за острови в Егейско море и скорошни събития, провокирали бурни реакции. Решение на казуса или периодично ескалиране на напрежението - кой е по-вероятният вариант? Отговорите ще потърсим с бившия генерален консул на България в Одрин Георги Димов. \r\nОстри критики и размяна на реплики белязаха старта на новия парламентарен сезон. Големи заявки, сериозни критики и още по-мащабни скандали в парламента бяха водещи през първия ден от новата сесия. Повод за дискусии стана и речта на президента от преди дни, в която той призова институциите да по-голяма прозрачност, а думите на държавния глава като че ли поведоха след себе си лавина от изказвания на управляващи и опозиция. След бурния старт, да очакваме ли успокоение или цялото лято ще бъде горещо от политическа гледна точка? Тези и още теми ще коментираме с политолога Първан Симеонов. \r\nДиректора Дирекция „Експлоатация“ в Центъра за градска мобилност Антон Деспотов ще попитаме за интереса към нощния градски транспорт в столицата дни след пускането му. \r\nВ минутите след 09.00 часа - в аванс ще насочим внимание към 142-та годишнина от Априлската епопея. Тони Михайлов от Радио „Фокус“-Пловдив ще ни разкаже повече за подготовката за честванията в Клисура, а Ваня Николова от Радио „Фокус“-Пазарджик ще ни разкрие подробности за възстановката, която планират в панагюрското село Баня. Информация за второто издание на „Първи Национален фестивал на танцовия театър Разград 2018“ ще ни представи Ивелина Иванова от Радио „Фокус“-Шумен. \r\nТези и още теми - в сутрешния блок „Добро утро, България“ на Радио „Фокус“ от 06.00 до 10.00 часа на 19 април, с водещ Виктория Месробович.", "date": "2018.04.18", "title": "Акценти в сутрешния блок „Добро утро, България“ на 19 април"}
{"url": "http://www.focus-news.net/news/2018/04/18/2512509/nikolay-dubarov-obshtina-burgas-225-sa-pametnitsite-v-grada.html", "text": "225 са паметниците в Бургас, като 168 са само тези в Морската градина. Това каза за Радио „Фокус“ – Бургас главният художник на Община Бургас Николай Дубаров във връзка с Международния ден  за опазване на паметниците на културата, който отбелязваме днес. Като един от най-значимите и интересни бургаски символи Дубаров определи „Компаса“, който се намира в центъра на града . Той представлява бронзова пластика с формат на щит, по който с плитък релеф са изобразени различни символи. Автор е Радостин Дамасков.\r\nДруго интересно творение е паметника на създателите на „Меден рудник“. Това са така наречените тракийски бежанци, едни хора, достойни за уважение. „Най-новият паметник в Бургас е на жертвите от комунизма. Без да заемаме политическа страна, направихме го малък, скромен и в духа на днешното време. Негов автор е Атанас Стоянов“, каза още Дубаров.\r\nПо думите у самото място, където е разположен този паметник носи символика, защото е само на няколко крачки от паметника на „Альоша“.\r\nСпоред Дубаров паметникът на Петьо Пандира е най-атрактивен за туристите на Бургас. Скулптурата  е дело на Руси Костадинов и украсява моста на Морската градина в града. „Петьо Пандира е човекът, който олицетворява бургаската бохема от миналия век. Авторът е пресъздал образа на зевзека – на базата на снимки и разкази за живота му. Облечен е с къси рибарски панталони, моряшка тениска и характерното кепе на главата си и типичната за него физиономия, а на ръката му е кацнал гларус“, каза още Дубаров.\r\nПо думите му вандали са откраднали гларуса, който държи в лявата си ръка. И сега предстои възстановяване на целостта на скулптурата.\r\n„Като всяко нещо и поддръжката на паметници иска грижи. Имаме пропуски, има какво да се желае, но се стараем. Община Бургас влага много усилия, за да поддържа паметниците си.  Средствата за това им са предимно от Община Бургас и на много дарители. По-малко са тези по европейски фондове“, каза още Дубаров.\r\nТой призова да не се рушат паметниците, защото това е туристическият бизнес на града и всички имаме полза от тях.\r\nВеселина НИКОЛОВА", "date": "2018.04.18", "title": "Николай Дубаров, Община Бургас: 225 са паметниците в града"}
{"url": "http://www.focus-news.net/news/2018/04/18/2512515/ekaterina-dzhumalieva-ministerstvo-na-kulturata-40-000-e-broyat-na-obektite-na-nedvizhimoto-kulturno-nasledstvo-v-balgariya.html", "text": "40 000 е броят на обектите на недвижимото културно наследство в България. Това заяви Екатерина Джумалиева, и.д Дрикеция „Културно наследство, музеи и изобразителни изкуства“ в интервю за Агенция „Фокус“ по повод Международния ден за опазване на паметниците на културата.\r\n„Към момента обектите, които са придобили статут на недвижими културни ценности или са декларирани като такива, са 29 660, а съгласно разпореждане на Министерския съвет 10 000 са археологическите обекти, които притежават статут на недвижими културни ценности от национално значение по смисъла на Закона за културното наследство. Така броят на обектите на недвижимото културно наследство в България възлиза на около 40 000“, заяви Джумалиева.\r\nТя посочи, че опазването на културното наследство е комплексен и сложен процес, който включва участието на различни страни и механизми, като правилното финансиране е само една част от инструментите за постигане на устойчиво развитие.\r\nВиктория КРЪСТЕВА", "date": "2018.04.18", "title": "Екатерина Джумалиева, Министерство на културата: 40 000 е броят на обектите на недвижимото културно наследство в България"}
{"url": "http://www.focus-news.net/news/2018/04/18/2512518/ognyan-zlatev-predstavitelstvo-na-ek-v-balgariya-es-e-napalno-angazhiran-s-tselite-na-oon-za-ustoychivo-razvitie-i-e-lider-v-prilaganeto-na-plana-do-2030-g.html", "text": "Непрекъснато трябва да насърчаваме в обществата ни, заяви ръководителят на Представителството на Европейската комисия (ЕК) в България Огнян Златев по време на дискусия в София на тема \"Целите за устойчиво развитие - глобална програма за гражданите в глобализирания свят\". Това съобщиха от пресцентъра на Представителството на ЕК в България. Глобалната стратегия на ЕС за външната политика и сигурността съдържа ясни отправни точки към плана на ООН. Там се посочва нуждата от координирани действия на страните от Съюза за предотвратяването на военни конфликти и кризи отвъд нашите граници, посочи Златев. Политиката на развитие на ЕС също играе ключова роля и по този начин всеобхватно се покриват основните цели на плана до 2030г. – хора, планета, просперитет, мир и партньорство.", "date": "2018.04.18", "title": "Огнян Златев, Представителство на ЕК в България: ЕС е напълно ангажиран с целите на ООН за устойчиво развитие и е лидер в прилагането на плана до 2030 г."}
{"url": "http://www.focus-news.net/news/2018/04/18/2512517/mvnr-evakuatsiya-shte-bade-provedena-v-berlin-na-20-april-poradi-neeksplodirala-bomba-ot-vtorata-svetovna-voyna.html", "text": "Във връзка с информация за обезвреждане на неексплодирала бомба от Втората световна война в Берлин, на 20 април 2018 г. от 9.00 часа местно време в района около централната жп гара в германската столица ще бъде проведена евакуация. Това съобщиха от пресцентъра на Министерството на външните работи (МВнР). Засегнат ще бъде районът в радиус от 800 метра от местоположението на бомбата. Това са улиците Шосещрасе, Инвалиденщрасе, Хайдещрасе и Фенщрасе ( Chausseestraße, Invalidenstraße, Heidestraße und Fennstraße), както и намиращите се на тях сгради. Ще бъдат евакуирани и сградите в северозападната част на болница „Шарите“ от улица Инвалиденщрасе до Берлинския музей по медицинска история.   \r\nПо всяка вероятност централната жп гара също ще бъде евакуирана. По време на обезвреждането може да се стигне до нарушаване на движението на влаковете и автомобилният трафик по северно-южния тунел, както и на въздушното движение на летище Тегел. Всички линии на берлинското метро ще се движат по разписание, като единствено линия 55 ще бъде спряна след 09.00 ч. на 20 април т.г. Възможно е да има нарушаване на движението и на автобусния обществен транспорт. \r\nБългарското посолство в Берлин информира, че в случай на необходимост, на гражданите ще бъде осигурен подслон от страна на местните власти. \r\nЗа контакт с посолството на Република България в Берлин: \r\nАдрес: Mauerstrasse 11, 10117 Berlin \r\nТел.: +49 30 201 0922; \r\nЕ-mail: Embassy.Berlin@mfa.bg.", "date": "2018.04.18", "title": "МВнР: Евакуация ще бъде проведена в Берлин на 20 април поради неексплодирала бомба от Втората световна война"}
{"url": "http://www.focus-news.net/news/2018/04/18/2512505/deyan-slavov-teritorialno-statistichesko-byuro-severoiztok-naselenieto-v-oblast-varna-namalyava-s-01-prez-poslednata-godina.html", "text": "Към 31 декември 2017 година населението на област Варна е 472 120 души, което представлява 6.7% от населението на България и нарежда областта на трето място по брой на населението след областите София – столица и Пловдив, и преди област Бургас. Това каза в интервю за Радио „Фокус“ – Варна Деян Славов, директор на Териториално статистическо бюро – Североизток. По думите му в сравнение с 2016 година населението на областта през 2017 година намалява с 534 души или с 0.1%.  Мъжете са 230 301 или 48.8%, а жените – 241 819 или на 1 000 мъже се падат 1 050 жени. С нарастване на възрастта се увеличават броят и относителният дял на жените от общото население на областта, допълни Деян Славов.\r\nМарияна ВАЛЕНТИНОВА", "date": "2018.04.18", "title": "Деян Славов, Териториално статистическо бюро – Североизток:  Населението в област Варна намалява с 0.1% през последната година"}
{"url": "http://www.focus-news.net/news/2018/04/18/2512519/haskovo-kmetat-dobri-belivanov-otkri-darzhaven-lichen-shampionat-po-boks-v-grada.html", "text": "Кметът Добри Беливанов откри Държавен личен шампионат по бокс за юноши 15-16 години в хасковската зала „Дружба“. Това съобщиха от пресцентъра на Община Хасково. „Радостни сме, че Хасково е домакин на този шампионат. Надявам, че оттук ще тръгнат не един и двама шампиони“, каза Беливанов и пожела успех на участниците.\r\n191 боксьори от 44 клуба в страната участват в шампионата в Хасково.\r\nФиналите са на 22 април.", "date": "2018.04.18", "title": "Хасково: Кметът Добри Беливанов откри Държавен личен шампионат по бокс в града"}
{"url": "http://www.focus-news.net/news/2018/04/18/2512521/stara-zagora-zam-kmetat-krasimira-chahova-otkri-seminar-za-predpriemachi-v-grada.html", "text": "Гръбнакът на икономиката в Стара Загора  се дължи на малките и средни предприятия. От общо 15 000 активни фирми към момента, 13 500 са микропредприятия с персонал до 9 души. 960 от предприятията са малки, с работещи в тях от 10 до 49 служители, а 181 са средните, с персонал от 50- 250 служители. Това каза зам.-кметът Красимира Чахова по време на откриването на обучителен семинар за предприемачи в общинската зала „П. Р. Славейков“, съобщиха от пресцентъра на Общината. Форумът е част от инициативата за подпомагане на малкия бизнес в България, чиито инициатори са вестник “24 часа” и Изпълнителната агенция за насърчаване на малките и средните предприятия (ИАНМСП). \r\nСтара Загора изгражда индустриална зона „Загоре“ в партньорство с Министерството на икономиката. Благодарности към министър Емил Караниколов за ангажираността, която има за реализацията на този проект и изграждането на зоната, която трябва да бъде от европейски тип, каза още зам.-кметът. Красимира Чахова припомни, че само преди месец Стара Загора получи признание за  обещаваща инвестиционна дестинация с наградата на Файненшъл таймс за ефективност на разходите, което по думите ѝ показва че регионът наистина е готов за бизнес. Градът е начело в категорията на малките региони с население по-малко от 1,5 милиона жители,преди Русе следван от Скопие, Бургас, Пловдив, Варна, Срем (Сърбия), София – област, Каунас (Литва) и София-град.\r\nЛюбомир Ганчев, съветник на министъра на икономиката запозна присъстващите с възможностите, които предлага новата Оперативна програма „Иновации и конкурентоспособност“ 2014-2020 г. Той съобщи, че фирми от региона на Стара Загора работят по 90 проекта на стойност 55 милиона лева. През настоящата година икономическото министерство е предвидило 67 милиона лева за финансиране и подпомагане на близо 400 нови проекта и бизнес начинания на млади хора до 29 години, предприемачество в уязвимата група във възрастта 50-65 години и за стимулиране на женското предприемачество, каза още съветникът на министър Емил Караниколов.\r\nПо програмата за подобряване на производствения капацитет е заделен ресурс от 150 млн. лева за нови машини и оборудване за близо 2 хиляди малки и средни фирми. Други 100 млн. лева са предвидени за иновации, 30 милиона лева са средствата за тази година за създаването на клъстери, добави още министерският съветник Любомир Ганчев.\r\nВъв форума участваха още експерти от Конфедерацията на работодателите в България (КРИБ), Българската Агенция за Експортно Застраховане и Пощенска банка.\r\nСтела Бояджиева от ИАНМСП представи начините за увеличаване на продажбите и търсене на нови пазари чрез използването на инструментите на агенцията в България и чужбина, както и за разширяване на производството чрез инвестиции в нови машини с помощта на банкови кредити. \r\nВнимание бе отделено и на застраховането на различни рискове, свързани с дейността на фирмите. Участниците в семинара имаха възможност да споделят личен опит и да получат съвети как да си осигурят защита от държавата при неплащане, забавено плащане по търговска сделка или изпадане в несъстоятелност на партньорски фирми.", "date": "2018.04.18", "title": "Стара Загора: Зам.-кметът Красимира Чахова откри семинар за предприемачи в града"}
{"url": "http://www.focus-news.net/news/2018/04/18/2512523/kyustendil-na-19-april-shte-bade-ogranicheno-dvizhenieto-po-uchastaka-ot-patya-i-1-sofiya-blagoevgrad-v-rayona-na-obhodniya-pat-na-dupnitsa-poradi-provezhdane-na-uchenie-pri-tunela.html", "text": "Утре – 19 април, от 08.00 до 12.00 часа, ще бъде ограничено движението по участъка от пътя I-1 София – Благоевград в района на Обходния път на Дупница поради  провеждане на съвместно учение на Регионална дирекция „Пожарна безопасност и защита на населението“ – Кюстендил, Областна дирекция на МВР - Кюстендил, Център на спешна медицинска помощ - Кюстендил, БЧК, Община Дупница и Областно пътно управление - Кюстендил в района на тунела. Това съобщиха от пресцентъра на Агенция \"Пътна инфраструктура\".\r\nПо време на ограничението трафикът ще бъде пренасочен по обходен маршрут по уличната мрежа на град Дупница. Необходимо е шофьорите да се движат с повишено внимание и съобразена скорост, спазвайки пътната сигнализация.", "date": "2018.04.18", "title": "Кюстендил: На 19 април ще бъде ограничено движението по участъка от пътя I-1 София – Благоевград в района на Обходния път на Дупница поради  провеждане на учение при тунела"}
{"url": "http://www.focus-news.net/news/2018/04/18/2512524/ministarat-na-turizma-nikolina-angelkova-se-sreshtna-s-prezidenta-na-na-arzhentina-maurisio-makri.html", "text": "За мен бе чест да разговарям с президента на Аржентина Маурисио Макри в рамките на срещата на министрите на туризма от Г-20. Това е написала в официалния си профил в социалната мрежа \"Фейсбук\" министърът на туризма Николина Ангелкова. \"Имах възможност да запозная г-н Макри с напредъка на сектор туризъм в страната и влиянието, което той оказва за цялостното развитие на България. Подчертах колко е важно за страната, че председателства Съвета на ЕС в първите 6 месеца на тази година\", пише още министър Ангелкова.", "date": "2018.04.18", "title": "Министърът на туризма Николина Ангелкова се срещна с президента на на Аржентина Маурисио Макри"}
{"url": "http://www.focus-news.net/news/2018/04/18/2512522/ekaterina-dzhumalieva-mezhdunarodniyat-den-za-opazvane-na-pametnitsite-na-kulturata-e-ot-izklyuchitelno-znachenie-za-povishavaneto-na-obshtestvenata-osvedomenost.html", "text": "Отбелязването на Международния ден за опазване на паметниците на културата и забележителните места е от изключително значение за повишаването на обществената осведоменост както за многообразието на недвижимото културно наследство, така и за мерките, необходими за съхраняването му.  Това заяви в интервю за Агенция „Фокус“  и.д Дирекция „Културно наследство, музеи и изобразителни изкуства“ към Министерството на културата.\r\n„Опазването на този ценен актив изисква обединяване на усилията и постоянно сътрудничество между държавни институции, местни власти, национални и международни професионални и неправителствени организации“, заяви Джумалиева.\r\nТя посочи, че запознаването на широката аудитория с проблемите на опазването на културното наследство е една възможност да се приобщят нови съмишленици, които да се включат в усилията за съхраняването му.\r\n„Начините за привличане на общественото внимание към опазването на културното наследство, са насочени към задълбочаване на познанието и осъзнаване на неговото значение за историята, идентичността и за живота на обществото като цяло“, коментира още  Джумалиева.\r\nВиктория КРЪСТЕВА", "date": "2018.04.18", "title": "Екатерина Джумалиева: Международният ден за опазване на паметниците на културата е от изключително значение за повишаването на обществената осведоменост"}
{"url": "http://www.focus-news.net/news/2018/04/18/2512525/blagoevgrad-normalno-se-izvarshva-preminavaneto-prez-granichnite-punktove-na-teritoriyata-na-yugozapadna-balgariya.html", "text": "Нормално се извършва преминаването през граничните пунктове на територията на Югозападна България. Това съобщиха за Радио „Фокус“ – Пирин от Гранична полиция. Без проблеми се извършва преминаването през ГКПП „Кулата“, „Илинден“, „Златарево“ и „Станке Лисичково“.\r\nКристина МИТКОВА", "date": "2018.04.18", "title": "Благоевград: Нормално се извършва преминаването през граничните пунктове на територията на Югозападна България"}
{"url": "http://www.focus-news.net/news/2018/04/18/2512516/ria-novosti-avstriyskiyat-kantsler-obsadi-s-vladimir-putin-vazmozhnite-nachini-za-deeskalatsiya-na-naprezhenieto-v-siriya.html", "text": "Австрийският канцлер Себастиан Курц заяви, че е обсъдил с президента на Русия Владимир Путин възможните крачки по деескалацията на ситуацията в Сирия, предава РИА Новости.\r\n„Русия е свръхдържава и важен играч в Сирия. Затова и Русия трябва да се включи към настоящите усилия по търсене на мирно решение на конфликта, че да станат успешни“, пише в официално заявление на Курц.\r\n„Затова и проведох телефонен разговор н президента Путин за Сирия, преди всичко за възможните изграждащи доверие крачки по пътя към деескалацията и за дипломатическите инициативи за решение на конфликта“, отбеляза канцлерът и допълни, че е готов Виена да стане площадка за преговори по Сирия. Виктор Турмаков", "date": "2018.04.18", "title": "РИА Новости: Австрийският канцлер обсъди с Владимир Путин възможните начини за деескалация на напрежението в Сирия"}
{"url": "http://www.focus-news.net/news/2018/04/18/2512526/pregled-na-mezhdunarodnite-novini-do-18-chasa-agentsiya-fokus.html", "text": "Лондон се задължава да отговори на въпросите на Москва по случая „Скрипал“ в десетдневен срок от момента на отправянето им, т.е. до 23 април включително. Това заяви постоянният представител на Великобритания при ОЗХО (Организацията за забрана на химическите оръжия) Питър Уилсън в хода на изказването си на извънредното заседание на Изпълнителния съвет на организацията за инцидента в Солсбъри.\r\n„На 13 април Русия предаде на Великобритания списък с въпроси, съгласно член 9 от Конвенцията за забрана на химическите оръжия“, заяви Уилсън. „Ще отговорим, колкото е възможно по-бързо, в течение на 10 дни, установени от конвенцията“.\r\nНито една лаборатория на ОЗХО не е открила вещество BZ в образците от Солсбъри, твърди британският посланик. „Четирите определени от ОЗХО лаборатории не са открили вещество BZ нито в един от образите, събрани в Солсбъри“, отбеляза той.\r\n*** Директорът на Организацията за забрана на химическите оръжия (ОЗХО) Ахмет Юзюмчю заяви в сряда, че във вторник е стреляно по екипа по сигурността на ООН, който е разузнавал в сирийския град Дума.\r\nПо време на заседание в щаба на ОЗХО в Хага, Юзюмчю е заявил, че екипът по сигурността е бил принуден да се оттегли, което е забавило пристигането на експертите по химическите оръжия на мястото на предполагаемата атака, според източниците на Reuters, присъствали на срещата при затворени врата в Нидерландия.\r\n*** За председателят на Европейската комисия Жан-Клод Юнкер приемането на страните от Западните Балкани в Европейския съюз значи предотвратяване на нови войни в региона, а за френския президент Еманюел Макрон реформите на Съюза са предпоставка за ново разширяване“..\r\nСпоред Макрон, който се изказа пред европейските депутати в Страсбург, преди каквото и да било „отваряне“ за нови членки, трябва да се реформира самият Съюз. „‘Да‘, за желанието да се свържат страните от Западните Балкани с ЕС“, обърна се френския президент към Юнкер, с оглед на геополитическия риск те да се обърнат към Турция, или към Русия. „Но, от моя гледна точка, аз бих заложил на разширяване само, след като преди това осъществим по-дълбока интеграция и реформи в Съюза“.\r\n*** Президентът на САЩ Доналд Тръмп потвърди в сряда, че директорът на ЦРУ Майк Помпео се е срещал тайно с лидера на Северна Корея Ким Чен-ун в Пхенян преди планираната среща на върха между Ким и Тръмп.\r\n„Майк Помпео се срещна с Ким Чен-ун в Пхенян миналата седмица. Срещата мина много добре и двамата са изградили добри отношения. В момента се работи върху детайлите на срещата на върха“, написа Тръмп в „Туитър“.\r\n„Денуклеаризацията ще е страхотно нещо за света, но и за Северна Корея също!“ – добави той.\r\nСъобщението на американския държавен глава дойде, след като The Washington Post съобщи във вторник, че Помпео е бил в Северна Корея през първата седмица на април. Срещата, коментира AFP, е част от подготовката за историческата среща между Тръмп и Ким, която се очаква да се проведе през следващите няколко седмици.\r\n*** Президентът на Турция Реджеп Тайип Ердоган обяви, че на 24 юни в страната ще се проведат предсрочни избори.\r\n„В резултат на консултациите с председателя на Партията за национално движение г-н Давлет Бахчели, ние решихме да проведе избори на 24 юни 2018 г. неделя.“, заяви Ердоган.\r\nВ един и същи ден ще се проведат и президентски и парламентарни избори. Първоначално се планираше те да се проведат на 3 ноември 2019 г.\r\n*** Патриархът на Москва и цяла Русия Кирил ще пристигне на официална визита в Албания в края на април и ще проведе обща служба с Архиепископа на Албания Анастасиос, съобщи пресслужбата на руския патриархат във вторник.\r\nДвамата примати се познават от повече от 50 години и са запазили приятелството си през цялото време. Предстоятелят на РПЦ ще се срещне също с президента на Албания Илир Мета, пише изданието. Посещението е предвидено за периода от 28 до 30 април.", "date": "2018.04.18", "title": "Преглед на международните новини до 18 часа /Агенция “Фокус”/"}
{"url": "http://www.focus-news.net/news/2018/04/18/2512527/smolyan-suhi-i-normalno-prohodimi-sa-patishtata-v-oblastta.html", "text": "Предимно сухи и нормално проходими са пътищата в област Смолян, съобщи за Радио „Фокус“ – Смолян дежурният в Областно пътно управление – Смолян. Времето е слънчево и ясно, а температурите са положителни. Отворен за движение на автомобили до 12 тона е обходният маршрут Влахово – Орешец на голямото свлачище по пътя Смолян – Мадан, край Тикале. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили.\r\nДвижението по пътя Проглед – Пампорово, на 2,5 км след разклона продължава да се осъществява в едната лента, заради пропадане на пътен банкет. Мястото, което е с дължина около 100 метра е обозначено със знаци. По пътя Лъки – хижа „Момчил юнак“ и по пътя Момчиловци – Славейно е ограничено движението за товарни автомобили над 12 тона. По пътя Широка лъка – Девин трябва да се шофира с повишено внимание заради пропадане на пътен банкет. По направлението Бял извор – Изгрев – Неделино водачите трябва да се движат внимателно заради подкопаване на пътното платно. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти.\r\nВ Смолян автомобилният трафик е по-интензивен по централните улици и входно-изходните артерии на града. Продължава работата по пътя квартал \"Устово\" – Смолян, където движението остава ограничено в едната лента заради пропадане на пътното платно. Участъкът се намира на около 1 км след \"Устово\", посока Смолян е и с дължина около 20 метра.\r\nНели ГЕРГЬОВСКА", "date": "2018.04.18", "title": "Смолян: Сухи и нормално проходими са пътищата в областта"}
{"url": "http://www.focus-news.net/news/2018/04/18/2512528/ministar-lilyana-pavlova-i-predsedatelyat-na-ep-antonio-tayani-podpisaha-7-zakonodatelni-akta-na-es-dnes.html", "text": "Лиляна Павлова, министър за Българското председателство на Съвета на Европейския съюз, и Антонио Таяни, председател на Европейския парламент, подписаха днес седем ключови законодателни акта на ЕС, съобщиха от пресцентъра на Министерство за Българското председателство на Съвета на ЕС 2018.\r\nЕдин от важните регламенти е предложението на Европейския парламент и на Съвета относно трансграничните услуги за доставка на колетни пратки. Документът има за цел засилването на електронната търговия, като улеснява потребителите и предприятията да сравняват различните цени на доставка в целия ЕС, като за целта тарифите за доставка ще бъдат публикувани на специално създаден единен уебсайт. Новите правила бяха приети миналата седмица от Съвета. Те ще влязат в сила 20 дни след публикуването им в официалния вестник вестник на ЕС.\r\nВторият акт е относно квалификацията на водачите, превозващи стоки и пътници. Той ревизира правилата относно професионалното обучение на шофьори на камиони и автобуси, които имат за цел да насърчават безопасното и екологосъобразно шофиране. Споразумение по директивата беше постигнато на 12 декември 2017 г. от Европейския парламент, след като бяха разгледани редица практически недостатъци в действащото законодателство, като например трудностите, които водачите срещат при признаването на тяхната квалификация, ако са издадени в друга страна от ЕС. За повечето разпоредби държавите-членки ще имат две години да приемат национални правила, за да ги приложат на практика.\r\nТретият документ се отнася до статистиката за железопътния транспорт. Новият регламент ще замести различните актове, включени в него, като напълно запази съдържанието на кодифицираните актове. \r\nЧетвъртият законодателен акт касае въвеждането на мерки на Общността за борба с т. нар. Нюкасълска болест. Целта на настоящото предложение е да се измени Директива на Съвета за привеждане на процедурата за определяне на референтната лаборатория на ЕС с цел да могат да бъдат създавани такива референтни лаборатории в ЕС след 2019 г., които да отговарят на изискванията на Регламента за официалния контрол. Законодателният акт беше „отворен“ във връзка с Брекзит, тъй като към момента, единствената лаборатория в ЕС, сертифицирана да изследва проби за Нюкасълска болест по птиците, се намира във Великобритания.\r\nПетото предложение за решение на Европейския парламент и на Съвета е за предоставяне на допълнителна макрофинансова помощ на Грузия до 45 млн. евро. Помощта ще помогне за икономическата стабилизация на страната и провеждането на структурни реформи. Помощта се предоставя от ЕС на страни партньори с трудности в платежния баланс. Изплащането й зависи от това дали страната зачита демократичните механизми, върховенството на закона и човешките права. Изпълнението на тези условия се наблюдава от Комисията. \r\nИзменението на шестия регламент предвижда продължаване на финансирането на Младежкия оркестър на Европейския съюз и след 2020 година от програма “Творческа Европа”. Младежкият оркестър се състои от изключителни и посветени млади музиканти, диригенти и солисти от 28-те страни от ЕС и е източник на гордост за всички граждани. Той е основан през 1976 г. и е символ на Европа, който играе важна роля в насърчаването на междукултурния диалог.\r\nПодписана беше и общата рамка за осигуряване на по-добри услуги за умения и квалификации Европас (Europass).  Това е първото преразглеждане на решението, създадено преди 12 години. Актуализацията към днешна дата има за цел да отрази напредъка в технологиите и промените в пазара на труда, системите за образование и да стане по-лесна за употреба. Целта е чрез широкообхватната европейска платформа всички лица търсещи работа или служители, да получат по най-оперативен начин цялата информация, свързана с умения и квалификации, за признаване на данни, за възможностите за обучение и кариера и т.н.\r\nПодписването на законодателните актове от министъра на Българското председателство на Съвета на ЕС Лиляна Павлова и от председателя на Европейския парламент Антонио Таяни имат за цел правилата да бъдат осъвременени и да работят в синхрон със завишените изисквания на гражданите и бизнеса и в синхрон с новите технологии.", "date": "2018.04.18", "title": "Министър Лиляна Павлова и председателят на ЕП Антонио Таяни подписаха 7 законодателни акта на ЕС днес"}
{"url": "http://www.focus-news.net/news/2018/04/18/2512529/plovdiv-65-godishna-zhena-se-e-samoubila-skachayki-ot-zhilishten-blok-na-ul-skopie.html", "text": "65-годишна жена се е самоубила, скачайки от жилищен блок на ул. „Скопие“ в Пловдив. Това съобщиха за Радио „Фокус“ – Пловдив от Областната дирекция на МВР. Сигналът за намерено безжизнено тяло на жена е подаден около 13.00 часа днес. На място, в присъствието на съдебен лекар, е установена смъртта на 65-годишна обитателка на един от апартаментите от жилищния блок. Няма данни за насилие.\r\nТони МИХАЙЛОВ", "date": "2018.04.18", "title": "Пловдив: 65-годишна жена се е самоубила, скачайки от жилищен блок на ул. „Скопие“"}
{"url": "http://www.focus-news.net/news/2018/04/18/2512532/shumen-vremenno-zatvaryat-iztochnoto-platno-na-ul-vasil-drumev-poradi-premahvane-na-opasni-darveta.html", "text": "Поради премахване на опасни дървета от 19 април, до 24 април временно се затваря за движение източното платно на ул. „Васил Друмев“ в участъка от бул. „Симеон Велики“ до кръстовището с ул. „Васил Априлов“ за времето от 9.00 до 16.00 часа. Това съобщиха от пресцентъра на Община Шумен. Ще се работи поетапно и спирането на движението ще се отнася само за отделни части от улицата, които ще бъдат обозначени със съответните знаци. От общинската администрация призовават гражданите да спазват поставената сигнализация.", "date": "2018.04.18", "title": "Шумен: Временно затварят източното платно на ул. „Васил Друмев“ поради премахване на опасни дървета"}
{"url": "http://www.focus-news.net/news/2018/04/18/2512530/ekaterina-dzhumalieva-pravilnoto-finansirane-e-samo-edna-chast-ot-instrumentite-za-postigane-na-ustoychivo-razvitie-v-sektora-na-kulturnoto-nasledstvo.html", "text": "Правилното финансиране е само една част от инструментите за постигане на устойчиво развитие в сектора на културното наследство.Това заяви Екатерина Джумалиева, и.д Дрикеция „Културно наследство, музеи и изобразителни изкуства“ в интервю за  Агенция „Фокус“  по повод Международния ден за опазване на паметниците на културата и финансирането в сектора.\r\n„На 17 май 2017 г. Европейският парламент прие решението за обявяване на 2018 за Европейска година на културното наследство, за което беше отпуснат бюджет от 8 милиона евро за отбелязване на събитието в Европа.“  Тя посочи, че целта на това решение е да се стимулира общото чувство за принадлежност към Европейското културно наследство и привличане на младите хора към събития и проекти в сектора на културното наследство.\r\n„Програма „Творческа Европа“ подкрепя трансграничното сътрудничество и чрез целия бюджет от 1,46 милиарда за периода 2014-2020 финансира проекти в тази област. Политиката на Европейския съюз предвижда финансиране в културното наследство чрез регионални програми, които предлагат възможности за опазване, защита и развитие на културното наследство“, заяви Джумалиева\r\nБългария като пълноправен член на ЕС, прилага общите политики.\r\n„Всяка година Министерството на културата по определени правила за кандидатстване и критерии за избор на обектите отпуска финансови средства по бюджетна програма: ,,Опазване на недвижимото културно наследство” за целева финансова подкрепа за консервационно-реставрационни работи на недвижими културни ценности, както и за теренни археологически проучвания и теренна консервация. От 2017 г. средствата по тази бюджетна програма ежегодно се увеличават“, заяви Джумалиева.\r\nВиктория КРЪСТЕВА", "date": "2018.04.18", "title": "Екатерина Джумалиева: Правилното финансиране е само една част от инструментите за постигане на устойчиво развитие в сектора на културното наследство"}
{"url": "http://www.focus-news.net/news/2018/04/18/2512534/gabrovo-20-000-tsigari-bez-aktsizen-banderol-sa-otkriti-pri-proverka-na-lek-avtomobil-v-dryanovo.html", "text": "20 000 цигари без акцизен бандерол са открили служители на сектор  „Противодействие на икономическата престъпност“ и митнически инспектори спрели при проверка на лек автомобил в Дряново, съобщиха от Областна дирекция на МВР – Габрово. Вчера, около 13.20 часа в Дряново за проверка е спрян лек авотмобил „Нисан“, в който пътувал 58-годишен мъж от Габрово. В багажното отделение на автомобила са намерени 20 000 /два мастербокса/ цигари без акцизен бандерол. Тютюневите изделия са иззети,  а срещу мъжа е започнато досъдебно производство за извършено престъпление.", "date": "2018.04.18", "title": "Габрово: 20 000 цигари без акцизен бандерол са открити при проверка на лек автомобил в Дряново"}
{"url": "http://www.focus-news.net/news/2018/04/18/2512538/blagoevgrad-trafikat-po-avtomagistrala-struma-i-glaven-pat-e-79-e-intenziven.html", "text": "Трафикът по автомагистрала „Струма“ и главен път Е-79 към този час е интензивен. Това съобщиха за Радио „Фокус“ – Пирин от Областно пътно управление – Благоевград. Без проблеми се извършва движението по второкласен път – 19 Симитли – Гоце Делчев. Повишена е опасността от падащи камъни в Кресненското дефиле и по второкласен път – 19 Симитли – Гоце Делчев. Пътните настилки в областта са сухи. В региона няма въведени ограничения за движението на леки и товарни автомобили. През деня няма регистрирани инциденти на пътя.\r\nКристина МИТКОВА", "date": "2018.04.18", "title": "Благоевград: Трафикът по автомагистрала „Струма“ и главен път Е-79 е интензивен"}
{"url": "http://www.focus-news.net/news/2018/04/18/2512535/sitel-makedoniya-zoran-zaev-provede-sreshta-s-regionalniya-direktor-na-ebvr-za-zapadnite-balkani.html", "text": "Министър-председателят на  Македония Зоран Заев и министърът на финансите Драган Тевдовски проведоха среща с регионалния директор за Западните Балкани на Европейска банка за възстановяване и развитие (ЕБВР), Жужана Харгитай, предава скопският телевизионен канал „Сител“.\r\nНа срещата премиерът Заев подчерта позитивните новини, които Македония получи от Брюксел, подчертавайки, че това е от голямо значение за гражданите на страната и тяхното европейско бъдеще.\r\nПремиерът също изрази задоволство и благодарност за активното присъствие и работата на ЕБВР в региона, с което дава значителен принос в насърчаването и поддържането на развитието на Македония в областта на инфраструктурата и енергетиката, газификацията и развитието на общините , както и поддържането на регионалното сътрудничество между страните от Западните Балкани. Виктор Турмаков", "date": "2018.04.18", "title": "„Сител“ (Македония):  Зоран Заев проведе среща с регионалния директор на ЕБВР за Западните Балкани"}
{"url": "http://www.focus-news.net/news/2018/04/18/2512539/varna-avariya-v-klapata-na-protsesniya-filtar-e-prichinila-zalpovo-zamarsyavane-na-vazduha-ot-tsimentoviya-zavod-v-devnya.html", "text": "Авария в клапата на процесния филтър – пречиствателно съоръжение по замърсител „прах“ на суровинна мелница и пещ №7, е причина за залпово замърсяване на въздуха от циментовия завод в Девня, забелязано около 18.00 часа във вторник. Това съобщи Сабина Пенкова от отдел „Атмосферен въздух“ към Регионалната инспекция по околната среда и водите във Варна в отговор на запитване на Община Девня. Експертът допълни, че въздухът в района е бил замърсен с варовик и мергел, но няма как да се разбере с какви количества.\r\nПри повредата пещ №7 автоматично е спряла да работи, а при анормален режим няма норми за допустими емисии, обясни Пенкова. Системата за непрекъснати измервания (СНИ), която отчита данни на половин час, е инсталирана в комина, докато източник на замърсяването в случая е площадката на завода, тоест говорим за неорганизирани емисии, допълни експертката от РИОСВ-Варна.\r\nПо думите й от „Девня цимент“ са реагирали своевременно и са отстранили повредата в рамките на 15-20 минути, спазвайки всички инструкции и уведомявайки за създалата се ситуация екоинспекцията. След преодоляването на аварийната ситуация работата на пещта е била възобновена. Първата регистрирана стойност от СНИ на комина е от 19 часа, когато са отчетени 0.41 микрограма на кубически метър при пределно допустима норма от 20 мг/куб.м.", "date": "2018.04.18", "title": "Варна: Авария в клапата на процесния филтър е причинила залпово замърсяване на въздуха от циментовия завод в Девня"}
{"url": "http://www.focus-news.net/news/2018/04/18/2512533/varna-stotitsi-zhiteli-na-obshtina-provadiya-sa-napusnali-balgariya-za-da-zhiveyat-i-rabotyat-v-germaniya.html", "text": "Стотици жители на община Провадия са напуснали България, за да живеят и работят  в Германия. Това каза в интервю за Радио „Фокус“ – Варна кметът на Община Провадия Филчо Филев. „Миграция има, но тя е от България към чужбина. От Провадия в чужбина. Имаме няколко големи села в нашата община. Населените места са общо 24, но две са по-големите с над 1000 жители – с.Блъсково и с.Бозвелийско“, подчерта той. По думите на Филчо Филев кметът на с.Блъсково е коментирал,  че ориентировъчно около 400 души са мигрирали към Германия. „Това е равно на две по-малки села. Това се отразява на образователната система – липса на ученици, трудна издръжка на учебните заведения и детските градини. Иначе, от общината към г.Варна или от селата към общинския център не е толкова голяма миграцията. По-сериозна е от община Провадия към чужбина“, допълни още Филчо Филев.\r\nМилена СТОЕВА", "date": "2018.04.18", "title": "Варна: Стотици жители на община Провадия са напуснали България, за да живеят и работят  в Германия"}
{"url": "http://www.focus-news.net/news/2018/04/18/2512536/varna-s-povisheno-vnimanie-da-sa-shofira-po-magistrala-cherno-more-poradi-remont.html", "text": "15 са пътните произшествия, регистрирани във Варна през последното денонощие, има двама контузени. Това съобщиха за Радио „Фокус” – Варна от „Пътна полиция”. Пострадали са майка и дете в района на местност „Зеленика“ и „Подвис“ от завиващ автомобил при опит да пресекат пътното платно. От полицията предупредиха водачите да шофират с повишено внимание на автомагистрала „Черно море“, тъй като е въведена временна организация поради ремонт на виадукт „Звездица“ от километър 2+511 до 2+911. Движението се извършва изцяло в платното към град Варна, платното за град Бургас е затворено.\r\nМилена СТОЕВА", "date": "2018.04.18", "title": "Варна: С повишено внимание да са шофира по магистрала „Черно море“ поради ремонт"}
{"url": "http://www.focus-news.net/news/2018/04/18/2512540/veliko-tarnovo-generalniyat-konsul-na-rusiya-v-ruse-napravi-poseshtenie-na-dobra-volya-v-svishtov.html", "text": "Генералният консул на Русия в град Русе Андрей Грумов посети Свищов, където се срещна с кмета Генчо Генчев, съобщиха от пресцентъра на Община Свищов. На срещата двамата проведоха разговор във връзка с общото минало, което свързва двата братски народа, а кметът запозна генералният консул със провелите се преди година грандиозни чествания по повод 140-годишнината от Освобождението на Свищов. Тъй като Андрей Грумов за първи път посещава Свищов, той пожела да посети емблематичната местност Паметниците, където неговите сънародници са се били за Свободата на България. В знак на добра воля кметът на Свищов Генчо Генчев му подари картина, на която е изобразена църквата „Света Троица“, чиито камбани са уникален дар от руския цар Александър II, който през 1877 г, веднага след освобождението на Свищов, присъства на молебен в църквата в памет на падналите първи жертви за Освобождението. На срещата бяха обсъдени и някои бъдещи идейни проекти, чиито детайли във времето предстои да бъдат уточнени.", "date": "2018.04.18", "title": "Велико Търново: Генералният консул на Русия в Русе направи посещение на добра воля в Свищов"}
{"url": "http://www.focus-news.net/news/2018/04/18/2512543/veliko-tarnovo-dvizhenieto-po-pat-lozen-polski-trambesh-e-ogranicheno-za-dvizhenieto-na-mps-s-obshta-masa-nad-12-tona.html", "text": "Добри са условията за пътуване на територията на област Велико Търново, предаде репортер на Радио „Фокус“ – Велико Търново. Времето е слънчево. Пътните настилки са сухи. Проходът на Републиката е отворен за движение на всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от път Царски извор – Драганово, обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на път Чешма-Кесарево, поради намален габарит на пътното платно. Срокът на организацията на движение е до 5 юли. Обходният маршрут е Чешма-Сливовица-Горско Ново село-Джулюница-Кесарево. Затворен за движение е пътят  Велико Търново – с. Шемшево, през Западна промишлена зона, поради влошено състояние на мостово съоръжение. Обходният маршрут за селата: с. Шемшево, с. Буковец, с. Керека се извършва по гл. път I-4  – през с. Леденик. Движението по път  Лозен – Полски Тръмбеш е ограничено за движението на МПС с обща маса над 12 тона поради намален габарит на пътното тяло. Пътят ще е затворен до 5 юли.\r\nДвижението по път село Самоводене – село Обединение се осъществява с повишено внимание поради частични ремонтни дейности на асфалтовата настилка. Ремонтите ще продължат до 30 април.\r\nНадежда КРЪСТЕВА", "date": "2018.04.18", "title": "Велико Търново: Движението по път Лозен – Полски Тръмбеш е ограничено за движението на МПС с обща маса над 12 тона"}
{"url": "http://www.focus-news.net/news/2018/04/18/2512546/gd-granichna-politsiya-na-gkpp-kapitan-andreevo-gkpp-lesovo-i-gkpp-dunav-most-ruse-trafikat-e-intenziven-za-tovarni-avtomobili-na-izhod.html", "text": "На българо-турската граница на ГКПП \"Капитан Андреево\" и ГКПП \"Лесово\" трафикът е интензивен за товарни автомобили на изход. Това съобщиха от пресцентъра на ГД \"Гранична полиция\". На българо-румънската граница на ГКПП \"Дунав мост Русе\" трафикът също е интензивен за товарни автомобили на изход. На българо-сръбската  граница, българо-македонската и българо-гръцката трафикът е нормален на всички гранични контролно-пропускателни пунктове.\r\nОт 16 април поради техническа неизправност фериботът на Свищов - Зимнич е преустановил дейност.", "date": "2018.04.18", "title": "ГД \"Гранична полиция\": На ГКПП \"Капитан Андреево\", ГКПП \"Лесово\" и ГКПП \"Дунав мост Русе\" трафикът е интензивен за товарни автомобили на изход"}
{"url": "http://www.focus-news.net/news/2018/04/18/2512537/burgas-edin-chovek-e-registriran-po-postoyanen-adres-v-selo-trakiytsi-obshtina-sredets.html", "text": "Един човек е регистриран по постоянен адрес в село Тракийци, община Средец,  съобщиха за Радио „Фокус“-Бургас от ТД „ГРАО“-Бургас. Село Граничар има 2 жители, по постоянен адрес. Двама души живеят по настоящ адрес в руенското село Дюля. В село Звезда по постоянен адрес е регистриран само един човек. В останалите населени места в общината средно живеят между 250 и 1300 души. В община Малко Търново най-обезлюденото селище е Сливарово - с трима души по постоянен адрес, 6 - по настоящ, и един по постоянен и настоящ адрес.\r\nМария РУСЕВА", "date": "2018.04.18", "title": "Бургас: Един човек е регистриран по постоянен адрес в село Тракийци, община Средец"}
{"url": "http://www.focus-news.net/news/2018/04/18/2512544/hurriyet-opozitsionnata-demokratichna-partiya-na-narodite-turtsiya-smyata-che-na-predstoyashtite-izbori-partiyata-na-spravedlivostta-i-razvitieto-shte-zagubi.html", "text": "Според съпредседателя на турската опозиционна Демократична партия на народите Сезай Темели заяви, че управляващата Партия на справедливостта и развитието на Партията на националното движение ще претърпят поражение на парламентарните и президентските избори на 24 юни, пише   Hurriyet.\r\nТемели заяви, че Турция я очаква криза и предсрочните избори са станали неизбежни за двете партии, които са изградили съюзи за изборите.\r\n„Това не е просто икономическа криза. Страната се плъзга към политическа, икономическа криза и криза на легитимността. Страната се е запътила към рухване“, заяви Темели и допълни, че настоящето правителство е виновно за кризата. \r\n„Те си мислят, че провеждането на предсрочни избори ще им помогнат да спечелят изборите. Но те няма да им помогнат, те ще бъдат пометени в кофата за смет на историята“, допълни опозиционерът.\r\nСъщевременно той допълни, че е време Турция да се отърве от НСР и ПНД и призова всички прогресивни сили да се присъединят в „борбата за демокрация“. Виктор Турмаков", "date": "2018.04.18", "title": "Hurriyet: Опозиционната Демократична партия на народите Турция смята, че на предстоящите избори Партията на справедливостта и развитието ще загуби"}
{"url": "http://www.focus-news.net/news/2018/04/18/2512531/deyan-slavov-teritorialno-statistichesko-byuro-severoiztok-prodalzhava-protsesat-na-ostaryavane-na-naselenieto.html", "text": "Продължава процесът на остаряване на населението във Варненска област. Това каза в интервю за Радио „Фокус“ – Варна Деян Славов, директор на Териториално статистическо бюро – Североизток. В края на 2017 година лицата на 65 и повече навършени години са 87 632 или 18.6% от населението на областта. В сравнение с 2016 година делът на населението в тази възрастова група нараства с 0.3 процентни пункта, а спрямо 2001 година увеличението е с 4.2 процентни пункта.\r\n„Процесът на остаряване е по-силно изразен сред жените, отколкото сред мъжете. Относителният дял на жените на възраст над 65 години е 21.5%, а на мъжете – 15.5%. Тази разлика се дължи на по-високата смъртност сред мъжете и като следствие от нея е по-ниската средна продължителност на живота при тях“, допълни Деян Славов.\r\nКъм 31 декември 2017 година децата до 15 години са 71 501 или 15.1% от общия брой на населението в област Варна. Спрямо 2016 година този дял се увеличава с 0.1 процентни пункта. Общият коефициент на възрастова зависимост в област Варна е 50.8%. Това съотношение е по-благоприятно в градовете – 48.5%, отколкото в селата – 64.4%.\r\nМарияна ВАЛЕНТИНОВА", "date": "2018.04.18", "title": "Деян Славов, Териториално статистическо бюро – Североизток: Продължава процесът на остаряване на населението"}
{"url": "http://www.focus-news.net/news/2018/04/18/2512520/plyus-info-spored-evropeyskata-komisiya-liderite-v-bosna-i-hertsegovina-tryabva-da-poemat-poveche-politicheska-otgovornost.html", "text": "Политическите лидери на Босна и Херцеговина трябва да поемат отговорност и желание за компромиси около промените в избирателната рамка, които биха се осигурили правилното организиране и провеждане на изборите през октомври, се посочва в доклада на Европейската комисия за напредък на страната към ЕС, предава македонската медия  „Плюс Инфо“.\r\nКомисията препоръчва последователно прилагане на реформи, подчертавайки, че в следствие на напрежението между партиите от управляващата коалиция и обструкцията на опозицията е невъзможно  приемането на редица закони от този пакет, който  до доведе до ускоряването на  темпото на реформи.\r\n„Механизмите за координация на въпросите, свързани с ЕС започнаха да функционират от юни 2017 г., с подготовката на отговорите на въпросника на Европейската комисия, но все още не е приета национална програма за хармонизиране на законодателството с достиженията на правото на ЕС“, оценява ЕК.\r\nДокладът препоръчва реформи в публичната администрация и призовава да се спре по-нататъшното фрагментиране на държавните услуги на ниво единици и кантони, тъй като това увеличава рисковете от политизиране.\r\nКомисията предлага преразглеждане на законопроекта за Босна и Херцеговина в съответствие с международните стандарти с цел укрепване на институциите в борбата срещу организираната престъпност и корупцията и зачитането на върховенството на закона. Виктор Турмаков", "date": "2018.04.18", "title": "„Плюс Инфо“ : Според Европейската комисия лидерите в Босна и Херцеговина трябва да поемат повече политическа  отговорност"}
{"url": "http://www.focus-news.net/news/2018/04/18/2512549/ministar-neno-dimov-noviyat-plan-za-tsarevo-e-mnogo-po-shtadyasht-prirodata.html", "text": "Новият план за Царево е много по-щадящ природата. Това каза министърът на околната среда и водите Нено Димов в предаването „Лице в лице“ по бТВ презастрояване на парк „Странджа“. „Нека отново да стане ясно, че разрешенията ги дава общината. Това, което ще се гледа в Министерството на околната среда, е забавеният вече 10 години общ устройствен план на община Царево. И ако някой ми каже, че през тези 10 години не се е строило, просто не само няма да му вярвам, има достатъчно доказателства. И може би едно от най-важните неща е да има регламент – да е ясно къде какво може. Защото, когато няма регламент, при всички положения всичко е разрешено. Така, както и всичко е забранено“, коментира министърът.\r\n„Ако говорим конкретно за процедурата, ние получихме първата оценка, която трябва да престои 30 дена на обществено обсъждане, след което да отразим всичко, което е позитивно, в това обществено обсъждане, тоест мненията, които идват. След което да ги върнем на възложителя – МРРБ в случая, който трябва да направи следващата оценка на тази база. Тук говорим за „Натура“, следващото ще е екологичната оценка, което отново ще има 30-дневен достъп, вече след като са отразени бележките, отново ще има бележки и едва след това ще се премине към обществено обсъждане на двете заедно и гледане от Експертния съвет. Така че процедурата е тежка и дълга“, добави той. \r\nПо думите му по информацията, която има представеният устройствен план е много щадящ природата спрямо предхождащите планове, които са дадени и застрояването е силно ограничено. \r\n„Ние не трябва да щадим само природата, ние трябва да търсим баланс между икономическото развитие на местните общности, които живеят 7 дни, 24 часа, 12 месеца в годината там, и опазването на околната среда. Не може да има приоритет в едната или в другата посока, трябва да бъде намерен балансът. И по информацията, която имам досега, защото все пак тепърва предстоят още доста стъпки, този проект на общ устройствен план се стреми именно в тази посока“, каза още Нено Димов.", "date": "2018.04.18", "title": "Министър Нено Димов: Новият план за Царево е много по-щадящ природата"}
{"url": "http://www.focus-news.net/news/2018/04/18/2512542/pazardzhik-selata-s-malko-naselenie-vav-velingradsko-se-obsluzhvat-ot-lichni-lekari-po-grafik.html", "text": "В Пазарджишки регион броят на личните лекари почти не се променя, каза за Радио „Фокус” – Пазарджик д-р Красимир Кулински, председател на Сдружението на общопрактикуващите лекари в Пазарджик. Той уточни, че в равнинната част на областта няма проблеми с осигуряването на джипита в  населените места. „Във Велинградско има проблем, защото там населените места са малки и трудно достъпни. Лекарите, които работят там са направили графици, за да обслужват няколко села. Хората вече са свикнали и знаят кога и къде да ги намерят”, обясни д-.р Кулински. Той допълни, че младите лекари не избират специалността „Обща медицина”. „През тази година почти нямаме нови попълнения. За това трябва да се популяризира повече тази специалност, за да бъде желана от младите лекари”, каза също д-р Кулински.\r\nВаня НИКОЛОВА", "date": "2018.04.18", "title": "Пазарджик: Селата с малко население във Велинградско се обслужват от лични лекари по график"}
{"url": "http://www.focus-news.net/news/2018/04/18/2512550/plovdiv-s-tarzhestvena-chetiridnevna-programa-zhitelite-na-klisura-shte-otbelezhat-142-godini-ot-aprilskata-epopeya.html", "text": "С тържествена четиридневна програма жителите на Клисура ще отбележат 142 години от Априлската епопея. Това каза за Радио „Фокус“ – Пловдив Стоян Иванов, директор на Историческия музей в Клисура. По думите му, събитията по повод навършването на 142 години от Априлската епопея започват на 27 април в 10.30 часа с откриването на Дните на възрожденската и патриотична песен „Топчето пукна“, които ще продължат и на 28 парил. Състави от цялата страна ще изпълняват патриотични и възрожденски песни. \r\nНа 30 април от 18.00 часа в храм „Св. Успение Богородично“ ще бъде отслужена заупокойна панихида за загиналите в Априлското въстание. От 19.00 часа в Историческия музей в Клисура ще се открие фотодокументална изложба „Христо Ботев. Живот и дело“. В същия ден на пл. „20-ти април“ ще се състои концерт на фолклорен ансамбъл „Розова долина“. Началото му ще бъде дадено в 19.30 часа, а от 20.15 часа ще се състои тържествен митинг-заря.\r\nКулминацията на тържествата по повод навършването на 142 години от Априлската епопея е на 1 май на пл. „20-ти април“. Официалното откриване ще се състои от 10.30 часа, като е предвидена богата културна програма. В 10.45 часа присъстващите ще имат възможността да наблюдават поетичен рецитал на актьора Янко Лозанов, а от 11.00 часа – музикален рецитал на Мъжки хор „Стефка Благоева“ – Пловдив.\r\nВ 11.30 часа ще започне гвоздеят на тържествата на 1 май – историческа възстановка, пресъздаваща моменти от епичния бой на клисурци срещу вековния поробител. Тържествата завършват на същия ден с народно веселие.\r\nТони МИХАЙЛОВ", "date": "2018.04.18", "title": "Пловдив: С тържествена четиридневна програма жителите на Клисура ще отбележат 142 години от Априлската епопея"}
{"url": "http://www.focus-news.net/news/2018/04/18/2512547/angel-dobrikov-obshtina-smolyan-novata-sistema-za-priem-v-parvi-klas-v-uchilishtata-shte-bade-obsadena-na-zasedanie-na-obshtinski-savet.html", "text": "Предстои на заседание на Общински съвет – Смолян да бъде обсъдена новата система за прием в първи клас в училищата на територията на община Смолян. Това каза за Радио „Фокус“ – Смолян Ангел Добриков – главен експерт „Образование“ в Община Смолян. По думите му, тази система Общината е длъжна да я разработи и да я приеме, за да се осъществи приемът на децата през есента. „Тя включва няколко основни акцента – критерии и условия за прием на учениците в първи клас, прилежащи райони на общинските училища на територията на Смолян за прием на ученици в първи клас, прилежащи райони на общинските средищни училища в първи клас, както и процедура за осъществяване на приема в първи клас“, обясни Добриков. Той допълни, че тази система ще бъде обсъдена от общинските съветници и ако се приеме, ще стане факт и ще започне да функционира. „Самото записване на първокласниците ще стане факт и ще започне според системата и според наредбата за предучилищното образование след 31 май. До 15 септември училищата и градините изготвят списъци на записаните деца, изпращат го в Общината и до 30 септември Общината трябва да извърши действия по установяване на причините за евентуално непостъпване в първи клас“, допълни Добриков.\r\nТой поясни, че със системата за прием в първи клас се внася проект за определяне на прилежащи райони на общински училища. „За всеки квартал са определени прилежащи райони с външни граници и конкретни улици. Има общи критерии и допълнителни критерии. Водещият критерий е близостта до постоянния и настоящия адрес на детето. На база на прилежащите райони, децата са подразделени на 4 групи – първа група са деца, чийто адрес не е променян повече от 3 години от датата на подаване на заявлението, втората група е от 1 до 3 години от подаване на документите, третата група е до 1 година и в четвъртата група е допустимо за определено училище да кандидатстват деца и извън прилежащия район. Това означава, че приемът трябва да се извърши по прилежащ район и след това евентуално могат да се приемат и други деца“, обясни Добриков.\r\nНели ГЕРГЬОВСКА", "date": "2018.04.18", "title": "Ангел Добриков, Община Смолян: Новата система за прием в първи клас в училищата ще бъде обсъдена на заседание на Общински съвет"}
{"url": "http://www.focus-news.net/news/2018/04/18/2512545/d-r-kiril-aleksiev-istorik-na-teritoriyata-na-obshtina-blagoevgrad-ima-mnogo-pametnitsi-koito-sa-svarzani-s-voynite-za-natsionalno-obedinenie.html", "text": "На територията на Община Благоевград има много паметници, които са свързани с войните за национално обединение. Това каза за Радио „Фокус“ – Пирин д-р Кирил Алексиев, историк и уредник в Регионален исторически музей – Благоевград. По думите му всички те са изключително значими. „Ще започна с един от най-важните – Паметник на незнайния македонски четник. Днес той се намира на площад „Гоце Делчев“, като преди години е бил доста по-солиден с изобразен македонски четник с униформа на четниците от 20-те и 30-те години на XX век. За съжаление след 1945 година, паметника е разрушен, но все пак неговият постамент съществува още. Той се намира в градинката, в близост до читалище „Никола Вапцаров“ – Благоевград“, каза още д-р Алексиев. Друг паметник, който може да бъде видян в Община Благоевград е този на капитан Светослав Акрабов и капитан Христо Камберов, които са загинали през юли 1913 година. Той е разположен в двора на  църквата „Въведение Богородично“ – Благоевград. \r\n„Там се намира и паметника на майор Иван Павлович Орлински, с който се свързва първото освобождение на Горна Джумая, днес Благоевград по време на Руско-турската освободителна война. Тогава една военна част освобождава Благоевград и затова отбелязваме и първото освобождение на града. Казвам „първото освобождение“, защото както знаете Благоевград се освобождава два пъти, като вторият път е окончателен. Той се случва в първите дни от Балканската война през 1912 година“, допълни д-р Алексиев. Той заяви, че имаме и  Паметник-костница на загиналите във войните от 1912 до 1918 година. Той се намира в старите гробища на Благоевград. „Този паметник е едно много значимо място за поклонение, защото войните за национално обединение представляват еманацията на порива на българите да живеят в рамките на една държава. Тези войни сами по себе си заемат много важно място в героичната българска история“, посочи д-р Алексиев. \r\nТой отбеляза, че в Благоевград е разположен ѝ паметник Братска могила – костница на пет паднали руски офицери и подофицери от Киевско-константиновото военно училище, който отново се намира в старите градски гробища. „Имаме паметна плоча на загиналите за обединението и независимостта на България незнайни войни. Той се намира в центъра на града“, каза д-р Алексиев. Сред другите важни паметници са паметна плоча на Георги Измирлиев – Македончето, който е добре познат на жителите на града като помощник-апостол в Априлското въстание. Тя се намира на родната му къща в квартал „Вароша“. „Също така на самия него има бюст-паметник, който се намира на пощада срещу сградата на общината. Важно е да се отбележи, че в града има изграден паметник на македоно-одринското опълчение, който е разположен на площада до Младежкия дом. Зад него е разположена плоча с имената на всички загинали опълченци от Благоевград и землището около града. Трябва да отбележи, че непосредствено до Регионален исторически музей – Благоевград имаме паметник на Христо Ботев. Има и редица надгробни паметни плочи, които са разпръснати из целия град“, подчерта д-р Алексиев. Според него си заслужава да се спомене и паметника на Пейо Яворов, който се намира в Градската градина. \r\n„Важно е да отбележим, че освен гениален поет, Яворов има и една изключително важна роля в борбите за освобождението на българите от Македония и Одринско. Естествено трябва да споменем и Паметника на Гоце Делчев, който се намира в центъра на града и е съсредоточено място на множество чествания и големи официални празнувания. Имаме и паметник на Мите Марков, който е участник в национално освободителното движение и в подготовката на Априлското въстание, но както знаете в Горна Джумая въстанието не успява да избухне, тъй като е предотвратено поради предателство и действия от страна на местните османски власти. Тогава главните организатори са заловени, а в последствие Мите Марков бива обесен на моста на река Бистрица“, заяви д-р Алексиев. „Говорейки за мостовете над реката, то заслужава си да споменем и Паметника на големия войвода дядо Ильо Беровски. След това трябва да се посочи Надгробния паметник на подпоручик Александър Иванов, загинал на 16 юли 1913 година, който се намира в парка „Ловен дом“. Имаме също бюст-паметник на Асен Дерменджиев, който загива в отечествената война по време на освобождаването на Югославия“, коментира д-р Алексиев. Той уточни, че паметника се намира в старите гробища. „Също така ще спомена паметната плоча на братя Дерменджиеви, които загиват в отечествената война. Тя се намира на родната им къща на улица „Митрополит Борис“ № 29. Ще завърша с паметника на апостола на свободата – Васил Левски, който се намира в градинката до Строителния техникум в града“, допълни д-р Алексиев.\r\nЛивия НИНОВА", "date": "2018.04.18", "title": "Д-р Кирил Алексиев, историк: На територията на Община Благоевград има много паметници, които са свързани с войните за национално обединение"}
{"url": "http://www.focus-news.net/news/2018/04/18/2512548/aktualna-patna-obstanovka-kam-1800-chasa.html", "text": "Агенция \"Пътна инфраструктура\" предоставя информация за състоянието на републиканските пътища към 18.00 часа. Актуалната пътна обстановка в страната е следната:Метеорологична обстановка:\r\nПрез нощта ще е предимно ясно, на 19.04.2018 г. преди обяд – слънчево. По-късно през деня облачността временно ще се увеличи, но само на отделни места, главно в планинските райони, ще превали краткотраен дъжд, придружен с гръмотевици. Ще духа слаб, в Дунавската равнина до умерен северозападен вятър. Минималните температури ще са между 6° и 11°, максималните – предимно между 20° и 25°. Вечерта и през нощта срещу петък вятърът в източните райони ще се ориентира от север-североизток, ще се усили и с него ще започне да нахлува сравнително хладен въздух. Превалявания ще има на повече места.Ограничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nЗабраната се отнася за всички периоди, в които е определен повече от един почивен или празничен ден.\r\nОграниченията важат само за участъците от републиканската пътна мрежа, както следва:\r\n•\tВсички автомагистрали; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим.Състояние на автомагистралите:\r\nАМ „Тракия“:\r\nОбласт София: \r\n- до 30.04.2018 г. e ограничено е движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. \r\nОбласт Пазарджик: от км 66+000 до км 66+500 в посока София, затворени за движение са активната и аварийната лента поради отстраняване на аквапланинг. Движението се осъществява в изпреварващата лента. Срок до 20.04.2018 г. \r\nОбласт Пловдив: Временно движението по АМ „Тракия“ от км 134 до км 157 в участъка от Пловдив до Стара Загора се извършва с максимална скорост до 90 км/ч и повишено внимание поради извършване на краткотрайни ремонтни дейности. Срок до 30.06.2018 г.\r\nОбласт Стара Загора: от км 160 до км 164 посока Бургас се извършват ремонтни дейности на асфалтова настилка. Временно се затваря активната и движението се пренасочва в изпреварващата лента. Регулира се от сигналисти. Срок до 19.04.2018 г.\r\nОбласт Бургас: от км 308+107 до км 359+475 косене на тревни площи. Организацията на движение е сигнализирана с пътни знаци и конуси. Срок до 30.04.2018 г.\r\nАМ „Хемус“: \r\nОбласт София: \r\nОграничава се движението на всички МПС при км 36 на АМ „Хемус“ в посока София поради ремонтни дейности на виадукт „Коренишки дол“. Ограниченията за леки и товарни МПС са: \r\n- Моторните превозни средства до 12 т преминават двупосочно в платното за Варна. \r\n-  Движението по АМ „Хемус\" от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в посока Варна поради ремонтни-възстановителни дейности по виадукт \"Коренишки дол\" при км 36+450. Движението се осъществява по обходен маршрут: п.в. \"Витинска река\" - път I-1 /София - Ботевград/ - път II-17 /Ботевград - АМ \"Хемус\"/ - п. в. „Ботевград“.\r\nДвижението по АМ \"Хемус\" в тунел \"Топли дол\" посока Варна се осъществява в изпреварващата лента поради ремонтни дейности по електроинсталацията до 19.04.2018 г.\r\nАМ „Струма“: няма ограничения.\r\nАМ „Марица“: \r\nОбласт Хасково: движението в участъка Харманли – Любимец от км 73 до км 89+500 и в двете посоки се осъществява в една лента спрямо поставената сигнализация поради частични ремонтни дейности на асфалтовата настилка до 20.04.2018 г.\r\nАМ „Черно море“: Движението по АМ „Черно море“ Варна – Бургас от км 2+329 до км 3+238 се осъществява двупосочно в платното в посока Варна поради ремонт на виадукт „Звездица“. \r\nАМ „Люлин“: \r\nОбласт София: до 30.06.2018 г. движението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. \r\nДо 30.06.2018 г. движението по АМ „Люлин“ в тунел „Мало Бучино“ посока София се осъществява само в изпреварващата лента поради активизирало се свлачище в аварийната лента след тунела. Въведени ограничения по основните пътни направления:\r\n1. Проходи:\r\n- „Върбишки“ - затворен за всички МПС - целогодишно; \r\n- „Златишки“ - затворен за всички МПС - целогодишно;\r\n- „Айтоски“ - отворен за всички МПС;\r\n- „Котленски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - отворен за всички МПС;\r\n- „Вратник“ - забранен за МПС над 10 т - целогодишно;\r\n- „Дюлински“ - забранен за МПС над 3,5 т - целогодишно;\r\n- „Пампорово“ - забранен за МПС над 3,5 т - целогодишно; \r\n- „Петрохан“ - забранен за МПС над 12 т - целогодишно;\r\n- „Твърдишки“ - забранен за МПС над 10 т - целогодишно;\r\n- „Шипка“ - целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Благоевград: Участъка от п.в. Брежани до отклонението за с. Ощава от км 382+000 до км 385+000 се осъществява в една лента за движение поради частични ремонтни дейности на асфалтовата настилка. Срок до 19.04.2018 г. \r\nОбласт Враца: Движението на всички МПС по път I-1 Монтана – Враца в участъка между селата Краводер и Бели извор е ограничено поради ремонт на мостово съоръжение над река Ботуня. Участъкът е сигнализиран с пътни знаци. \r\nОбходени маршрути:\r\n- В направление София – Видин: Обходен път на гр. Враца,  път III-101 Враца – Криводол, път II-13 Криводол – Липен – Стубел – Крапчене, път I-1;\r\n- В направление Видин – София: път I-1, път III-1302 Краводер – Пудрия – Големо Бабино – Криводол, път II-13 през гр. Криводол, път III-101 Криводол – Враца, Обходен път на гр. Враца.\r\nОбходни маршрути само за МПС с обща маса до 10 т:\r\n- В направление София – Видин: път I-1, път III-162 Бели извор – Стояново, път III-1621 Стояново – Сумер, общинска пътна мрежа през с. Сумер, път I-1;\r\n- В направление Видин – София: път I-1, път III-1621 Сумер – Стояново, път III-162 Стояново – Бели извор, път I-1 или път I-1, път III-1302 Краводер – Пудрия – Големо Бабино – Криводол, път II-13 през гр. Криводол, път III-101 Криводол – Враца – Обходен път на гр. Враца. Срок до 20.04.2018 г.\r\nОбласт Монтана: При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 22.11.2018 г.;\r\nДвижение в една лента по път Монтана –Враца поради почистване на пътното платно. Движението се регулира от сигналисти. Срок до 23.04.2018 г.;\r\nДвижение в една лента по път Белотинци – Враца на участъци поради аварийно запълване на появили се деформации на пътната настилка със гореща смес. Движението се регулира от сигналисти. Срок до 23.04.2018 г.\r\nДвижение в една лента по път Долна Вереница – Трифоново в участъка от км 102+060 до км 114+500 поради поставяне на мантинели. Движението се регулира от сигналисти. Срок до на 23.04.2018 г. \r\nОбласт София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; движението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград Срок 30.04.2018 г.\r\n- движението по път I-1 Ботевград - Мездра от км 175+600 до км 190+000 се осъществява в една лента поетапно поради ремонтни дейности по асфалтовата настилка в двете посоки. Движението се извършва в свободната лента. Срок до 20.04.2018 г.; \r\nОбласт Перник: Ограничено е движението за тежкотоварни автомобили с тегло над 12 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“). \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок 13.09.2018 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.\r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар) – дясно, в посока Перник – Кулата скоростта на движение е ограничена на 80 км/ч. Срок до 30.06.2018 г.\r\n\tОбласт Кюстендил: Ограничено движение в тунел Дупница в двете посоки от км 328+100 до км 328+375 поради пожаро – техническо учение на ПБЗН – Кюстендил. Движението се пренасочва по обходен маршрут от бензиностанция ОМВ км 326+200 и от пътен възел „Байкал” при км 329+600 по уличната пътна мрежа и се регулира от представители на ОД на МВР. Срок за времето от 10:00 часа до 12:00 часа на 19.04.2018 г.\r\n\t- Шофьорите да се движат с повишено внимание по път І-1 в участъка Дупница - Мурсалево от км 332 до км 349 поради извършване на частични ремонтни дейности до 20.04.2018 г. Сигнализирано е с пътни знаци. \r\n- път І-2 Граница Румъния-Русе-Цар Калоян-Разград-Шумен-Девня-Варна:\r\nОбласт Русе: Движението в участъка разклон Червена вода – Цар Калоян от км 12+250 до км 38+000 се осъществява с повишено внимание и се регулира от сигналисти поради рязане на храсти. Срок до 20.04.2018 г.;\r\nОбласт Разград: Движението в участъка гр. Цар Калоян – гр. Разград от км 44+917 до км 69+599 се осъществява в една лента поради частични ремонти дейности на асфалтовата настилка. Срок до 22.04.2018 г.;\r\n- движение в една лента по път Русе – Разград – Шумен от км 59+100 до км 59+400  в село Осенец  поради изграждане на пътна връзка-вход при км 59+235 в ляво от републикански път І-2. Затворена е лентата за движение в участъка в посока Разград – Русе. Срок до 11.05.2018 г.\r\nОбласт Варна: Движението по път Нови пазар – Варна от км 166+868 до км 167+536 се осъществява със забрана за изпреварване и ограничение на скоростта поради частични ремонти дейности на асфалтовата настилка. Срок до 23.04.2018 г.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.; \r\nОбласт Плевен: Плевен – София  в участъка от гр. Ябланица до с. Джурово  от км 164+000 до км 170+730 се осъществява с повишено внимание поради почистване на банкети и окопи. Срок до 27.04.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: \r\nОбласт Търговище: движението от км 215 до км 250+300 се осъществява с повишено внимание поради частични ремонтни дейности до 20.04.2018 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Кърджали: Черноочене-Кърджали – ограничено е движението на МПС над 15 т до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с.Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т до 21.12.2018 г.; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт София: движението по път I-6 при Буново от км 169+000 до км 171+500 се осъществява с повишено внимание поради строително-монтажни работи при км 170+536 в банкета и част от лявата лента на движение /посока София/. Скоростта на движение се ограничава до 50 км/ч. Срок до 29.06.2018 г.\r\nОбласт Бургас: от км 456+000 до км 485+600 в участъка Черноград - Айтос се извършват ремонтни дейности по пътната настилка. Организацията на движение е сигнализирана с пътни знаци и регулировчици. Срок до 20.04.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт Пазарджик: Пазарджик - Цалапица от км 184+000 до км 186+500, поетапно затваряне на лява и дясна ленти за движение, поради аварийно запълване на появили се деформации на пътната настилка с топла асфалтова смес. Срок до 19.04.2018г .\r\nОбласт София: Вакарел – Ихтиман от км 110+700 до км 118+800 – ограничено движение за всички МПС поради намален габарит на пътното тяло. Поставена е необходимата сигнализация указваща ограничението. Срок до 30.09.2018 г.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.;\r\nДвижението по път Варна – Бургас от км 125+000 до км 165+000 се осъществява с повишено внимание, поради монтаж на ограничителни системи. Движение в свободната лента, съобразно създадената организация на движение. Срок до 30.03.2018 г.; \r\nОбласт Бургас: \r\n- движението в участъка обход на гр. Ахелой от км 207+726 до км 212+233 се осъществява с повишено внимание спрямо поставената вертикална сигнализация и ограничение на скоростта на 50 км/ч поради ремонтни дейности в обхвата на пътя. Срок до 19.04.2018 г.;\r\n - движението по път Бургас – Слънчев бряг в участъка обход на гр. Ахелой от км 212+000 до км 217+000 се осъществява с повишено внимание спрямо поставената вертикална сигнализация и ограничение на скоростта на 50 км/ч поради ремонтни дейности. Срок до 15.06.2018 г.;\r\n- от км 236+250 до км 237+500 – ремонтни дейности в дясното платно (посока бул. „Стефан Стамболов“ - кръгово кръстовище „Трапезица“), като движението се осъществява двупосочно в лявото платно и скоростта в участъка се ограничава на 30 км/ч. За изпълнението на този етап се налага пълно затваряне на кръстовището на ул. „Струга“ с бул. „Даме Груев“ . Пътните знаци за временната организация на движение ще бъдат поставени на път I-9 в участъка от км 236+250 (дясно) до км 237+500 (ляво). Срок до 25.04.2018 г.\r\n- от км 294+000 до км 296+600 в участъка Звездец – Бръшлян се извършват ремонтни дейности по пътната настилка. Организацията на движение е сигнализирана с пътни знаци и регулировчици. Срок до 20.04.2018 г.\r\n- от км 309+000 до км 312+600 в участъка Стоилово - Малко Търново се извършват ремонтни дейности по пътната настилка. Организацията на движение е сигнализирана с пътни знаци и регулировчици. Срок до 20.04.2018 г.Състояние на републиканската пътна мрежа: \r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът ІІІ-198: Движението по път IІІ-198 Гоце Делчев – Катунци – Чучулигово – Петрич – Първомай – граница Македония в участъка от отклонението за с. Тополница до с. Струмешница от км 61+800 до км 87+000, се осъществява в една лента за движение поради ремонт на мантинели. Срок до 19.04.2018 г. \r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности: \r\nПът II-99: от км 4+000 до км 5+000 в участъка Крайморие - Росенец се извършва почистване на окопи.Организацията на движение е сигнализирана с пътни знаци и регулировчици. Срок до 30.04.2018 г.\r\nПът III-539: Движението по път III-539 в участъка Средец – Айтос от км 6+000 до км 17+800 се извършва с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци и регулировчици. Срок до 20.04.2018 г.\r\nПът III-907: от км 14+000 до км 18+600 в участъка „Калово-Заберново“ ще се извършват ремонтни дейности по пътната настилка. Организацията на движение е сигнализирана с пътни знаци и регулировчици. Срок до 19.04.2018 г.\r\n Път III-5392 на км 9+060 в участъка Кръстина-Камено се извършва ремонт на водосток ф-1000. Организацията на движение е сигнализирана с пътни знаци и регулировчици. Срок до 20.04.2018 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът ІІІ-504: Движението по път ІІІ-504 с. Самоводене – с. Обединение се осъществява с повишено внимание поради частични ремонтни дейности на асфалтовата настилка. Срок до 30.04.2018 г.\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 30.04.2018 г. \r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът II-15: Движението по път II-15 Враца – Оряхово в участъка от гр. Враца до с. Липница се осъществява двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 20.04.2018 г. \r\nПът ІIІ-101: Движението по път IІІ-101 Криводол – Палилула се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 21.05.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности:\r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.\r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г.\r\nПът II-44: Движението по път II-44 Драгановци – Габрово от км 16+970 до км 17+175 се осъществява в една лента поради извършване на ремонт на пътно съоръжение при км 17+075 – направа на стоманобетонна плоча, хидроизолация и полагане на нови пластове. Поставена е необходимата пътна сигнализация. Срок до 30.04.2018 г.\r\nПът III-5004: Движението по път по път III-5004 Чехлевци – Велчевци от км 10+940 до км 11+550 се осъществява с повишено внимание поради ремонтни дейности на асфалтовата настилка. Поставена е необходимата сигнализация. Срок до 31.08.2018 г.\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 30.06.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІІ-107: Движението по път III-107 в района на Рилски манастир от км 27+700 до км 27+750 се осъществява в една лента поради срутване на скална маса. Участъкът е сигнализиран с пътни знаци. Срок до 23.04.2018 г.;\r\nПът ІІІ-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Участъкът е сигнализиран с пътни знаци. Срок до 30.04.2018 г.;\r\nПът ІІІ-623: Движение с повишено внимание в участъка Бобов дол – Жедна от км 14+800 до км 15+560 поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г.;\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.06.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: \r\nПът III-865: Движението по път III-865 гр. Ардино – с. Бойно от км 32+000 до км 49+500 се осъществява в една лента поради ремонтни дейности на асфалтовата настилка. Срок до 30.06.2018 г.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nРемонтни дейности: няма.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 10.01.2019 г.;\r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи.\r\n Обходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. \r\nАвтомобилите до 12 тона да се движат с повишено внимание.. Срок до 30.04.2018 г.;\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 26.06.2018 г.\r\nРемонтни дейности:\r\nПът ІІІ-133: Движението по път ІІІ-133 Септемврийци – Лом се осъществява в една лента поради машинно подравняване на банкети и почистване на окопи. Движението се регулира от сигналисти. Срок до 23.04.2018 г.\r\nПът III-162: Движение в една лента по път III-162 Г.Бела речка – Стояново, поради машинно подравняване на банкети и почистване на окопи. Движението се регулира от сигналисти. Срок до 23.04.2018 г.\r\nПът ІІІ-812: Движение в една лента по път ІІІ-1621 Стояново – Сумер поради машинно подравняване на банкети и почистване на окопи. Движението се регулира от сигналисти. Срок до 23.04.2018 г.\r\nПът ІІІ-818: Движение в една лента по път ІІІ-818 Д. Церовене – Черни връх  поради аварийно запълване на появили се деформации на пътната настилка със гореща смес. Движението се регулира от сигналисти. Срок до 23.04.2018 г.;\r\nПът ІІІ-1621: Движение в една лента по път ІІІ-1621 Стояново – Сумер поради машинно подравняване на банкети и почистване на окопи. Движението се регулира от сигналисти. Срок до 23.04.2018 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: \r\nПът ІІІ-842 Юндола-Белово поетапно затваряне на лява и дясна ленти за движение поради аварийно запълване на появили се деформации на пътната настилка с асфалтова смес. Срок до 20.04.2018 ч. \r\nОПУ-Перник:\r\nВременно са въведени следните ограничения за движение на МПС:\r\nПът ІІ-63: Движението по път ІІ-63 Брезник – Трън в участъка Брезник – разклон Ребро от км 20+000 до км 31+000 се осъществява в една лента поради частични ремонтни дейности по асфалтовата настилка. Участъкът е сигнализиран с пътни знаци. Срок до 27.04.2018 г.;\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.04.2018 г.;\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г.\r\nРемонтни дейности: няма.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nПът ІІІ-303: Движението по път ІІІ-303 Малчика – Левски от км 3+000 до км 8+000  с повишено внимание поради ремонтни работи по пътната настилка. Срок до 19.04.2018 г.\r\nПът ІІІ-305: Движението по път ІІІ-305 Крушовица - Дерманци в района на с. Садовец от км 19+725 до км 19+785 е с повишено внимание и регулиране в едната лента поради ремонтни работи по пътната настилка. Срок до 19.04.2018 г.\r\nПът ІІІ-3004: Движението по път ІІІ-3004 Долна Митрополия – Тръстеник от км 11+000 до км 13+000 е с повишено внимание поради изкопни работи. Срок до 19.04.2018 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до разклон за гр. Куклен се осъществява двупосочно в едното платно в посока Асеновград поради ремонтни дейности. Срок до 14.05.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът III-565: Движението по път III-565 Шишманци – Белозем в района на п.в. при АМ „Тракия“ се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 26.04.2018 г.\r\nОПУ-Разград:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-23: Движението по път II-23 Тетово – Завет от км 31+761 до км 63+249 се осъществява с повишено внимание спрямо поставената сигнализация поради частични ремонтни дейности по асфалтовата настилка. Срок до 20.04.2018 г.;\r\nПът II-49: Движението по път II-49 Киченица – разклон Побит камък от км 45+000 до км 50+000 се осъществява с повишено внимание спрямо поставената сигнализация поради частични ремонтни дейности по асфалтовата настилка. Срок до 20.04.2018 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nРемонтни дейности: \r\nПът II-23: Русе – Червена вода от км 0+000 до км 12+000 ремонтни дейности на асфалтовата настилка. Срок до 20.04.2018 г. \r\nПът III-501:  р-н Табачка – Бяла от км 22+000 до км 52+490  ремонтни дейности на асфалтовата настилка. Срок до 20.04.2018 г. \r\nПът III-202: Движението по път III-202 Щръклево – Нисово от км 0+000 до км 12+000 се осъществява в една лента поради ремонтни дейности на пътните банкети. Движението се регулира от сигналисти. Срок до 20.04.2018 г.;\r\nПът III-2102: Движението по път III-2102 Сливо поле – Борисово от км 0+000 до км 4+000 се осъществява в една лента и се регулира от сигналисти поради ремонтни дейности по асфалтовата настилка. Срок до 20.04.2018 г. \r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 31.05.2018 г.\r\nПът II-21: Русе – Силистра от км 92+900 до км 114+850 разклон за с. Ситово- разклон за с. Калипетрово частичен ремонт на асфалтовата настилка. Срок до 20.04.2018 г.\r\nОПУ-Сливен:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно.\r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.05.2018 г.\r\nПът II-86: Движението на МПС под 12 тона по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г.\r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 30.04.2018 г.\r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Срок до 30.04.2018 г.\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 30.04.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 30.04.2018 г.\r\nРемонтни дейности:\r\nПът ІІ-86: Движението по път II-86 Соколовци – к.в. „Устово от км 96+000 до км 104+000 се осъществява в една лента поради почистване на облицован окоп и водостоци. Срок до 20.04.2018 г.\r\nПът ІІ-86: Соколовци – р-н Черна, от км 96+000 до км 122+237 се извършват частични ремонтни дейности на асфалтовата настилка. МПС да се движат с повишено внимание в свободната лента, съобразно създадената организация на движение. Срок до 19.04.2018 г.\r\nПът ІІ-86: Движението по път II-86 с. Подвис – р-н Черна от км 110+000 до км 122+237 се осъществява в една лента поради почистване на свлачища и срутища. Срок до 20.04.2018 г.\r\nПът ІІ-86:Движението по път ІІ-86 Чепеларе – Смолян от км 70 до км 76 и от км 80 до км 87 се извършва с повишено внимание поради почистване на пътното платно от пясък. Участъците се регулират с пътни знаци и сигналисти. Срок до 20.04.2018 г.\r\nПът ІІІ-197: Движението по път III-197 Борино – Девин от км 70+500 до км 88+300 се осъществява с повишено внимание в свободната лента поради поради почистване на пътното платно и окопите от земни маси и наноси. Срок до 20.04.2018 г.\r\nПът III-864: Движението по път ІІІ-864 с. Проглед – Пампорово от км 2+450 до км 2+550 се осъществява в една лента поради пропаднал банкет. Участъкът е сигнализиран с пътни знаци. Срок до 20.04.2018 г.\r\nПът ІІІ-866: Движението по път III-866 Смолян – Стойките от км 0+000 до км 12+800 в чертите на гр. Смолян се осъществява в една лента поради почистване на пътното платно от пясъци. Срок до 20.04.2018 г.;\r\nПът ІІІ-866: Движението по път III-866 Михалково – граница ОПУ Пловдив от км 67+000 до км 88+270 се осъществява в повишено внимание в свободната лента поради почистване на пътното платно и окопите от земни маси и наноси. Срок до 27.04.2018 г. /с изключение на 21.04 и 22.04/\r\nПът ІІІ-866: Движението по път III-866 кв. Устово – Смолян (в границите на гр. Смолян) от км 1+000 до км 1+200 се осъществява  в едната лента, поради извършване на ремонт на пропаднал участък на пътното платн. Участъка е сигнализиран с пътни знаци. Срок до 19.04.2018 г.\r\nПът ІІІ-8652: Движението по път ІІІ-8652 Бял извор – Изгрев – Неделино при км 16+395 се осъществява в една лента поради пропаднал банкет и подкопано платно за движение. Участъкът е сигнализиран с пътни знаци. Срок до 30.04.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 29.04.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: няма.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 07.01.2019 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: \r\nПът II-56: Турия - Брезово от км 28+000 до км 35+000 се извършват ремонтни дейности на асфалтова настилка. Движението на МПС се осъществява с повишено внимание. Срок до 30.04.2018 г.\r\nПът II-66: Движението по път II-66 в района на гр.Чирпан  от км 93+000 до км 100+000 се извършват ремонтни дейности на асфалтова настилка. Движението на МПС се осъществява в една лента и се регулира от сигналисти. Срок до 30.04.2018 г.\r\nОПУ-Търговище:\r\nВременно са въведени следните ограничения за движение на МПС:\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 30.04.2018 г.\r\nРемонтни дейности:\r\nПът II-74: Движението по път II-74 Търговище – Дралфа от км 30+000 до 40+470 се осъществява с повишено внимание поради частичен ремонт на асфалтовата настилка. Срок до 20.04.2018 г.;\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nРемонтни дейности:\r\nПът II-73: Ивански-Смядово от км 10+000 до км 23+000 – частични ремонтни дейности по асфалтовата настилка. Срок до 20.04.2018 г.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 30.06.2018 г.;\r\nРемонтни дейности:\r\nПът ІІІ-5308: Движението по път III-5308 в участъка Ст. Караджово – Каменец от км 24+600 до км 39+300 се осъществява в една лента спрямо поставените пътни знаци поради частични ремонтни дейности по асфалтовата настилка. Срок до 20.04.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 30.06.2018 г.\r\nПът III-7072: Движението по път III-7072 в участъка Чарган – Ямбол от  км 17+000 до км 20+000 се осъществява двупосочно в една лента, поради частични ремонтни дейности на асфалтовата настилка. Срок до 20.04.1018 г.\r\n2. Опасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2018.04.18", "title": "Актуална пътна обстановка към 18.00 часа"}
{"url": "http://www.focus-news.net/news/2018/04/18/2512552/sliven-uchilishte-v-grada-otkri-svoya-biblioteka.html", "text": "Основно училище „Панайот Хитов“ в Сливен откри своя библиотека. Това съобщиха от Областна администрация-Сливен. Гост на празника бе зам.областният управител Димитринка Петкова. „Няма нищо по-хубаво от добрата и мъдра книга“, каза Петкова и подари на децата от името на областната администрация „Атлас на света“ – богато илюстровано издание, с много информация за планетата и континентите.\r\nУчебното заведение е имало в миналото училищна библиотека, която се е намирала в малка стая, с недобре съхраняван книжен фонд и не е била използвана пълноценно.  Новата библиотека се намира в голямо помещение на втория етаж. Купени са нови мебели, подходящи за четене и занимания, поставена е интерактивна дъска, има два компютъра и мултимедия. За попълването на книжния фонд училището е организирало две акции с участието на самите деца и техните преподаватели. По стелажите са подредени книги на българските класици, чуждоезикови речници, литература на английски език, преводна литература на световните образци, енциклопедии. Оформени са различни кътове, според интересите на бъдещите посетители. „Нашето желание бе да създадем такава библиотека, която да не предлага само задължителните в програмата за изучаване книги. Постарахме се да оформим място, където да могат да се събират повече деца и да общуват с книгите. Библиотеката ще се използва и от екипите за личностна подкрепа на 15-те деца със специални образователни потребности, които учат при нас“, каза директорката Петя Танева.\r\nЛентата на новата придобивка бе прерязана от директорката, зам.областният управител Димитринка Петкова и зам.кметът на община Сливен Пепа Чиликова. Деца от началния етап изнесоха музикална програма, имаше и интерпретация на народна приказка.\r\nВ ремонта на помещението за библиотеката са инвестирани над 2000 лева, собствени средства. В ОУ „П.Хитов“ учат близо 230 деца от първи до седми клас. Учителка по български език и литература ще изпълнява и длъжността на библиотекар. За обогатяването на все още скромния книжен фонд учебното заведение се надява на спомоществователи.", "date": "2018.04.18", "title": "Сливен: Училище в града откри своя библиотека"}
{"url": "http://www.focus-news.net/news/2018/04/18/2512555/blagoevgrad-obshtina-bansko-e-klasirana-na-parvo-myasto-po-prozrachnost-sred-balgarskite-institutsii-ot-programa-dostap-do-informatsiya.html", "text": "Община Банско е класирана на първо място по прозрачност сред българските институции от Програма достъп до информация. Това стана ясно по време на годишната пресконференция на неправителствената организация, където бяха представени резултатите от годишния одит на интернет страниците на българските институции, Рейтингите на активната прозрачност за 2018 и Картата на финансовата, бюджетна прозрачност и интегритет на общините за 2018, съобщиха от пресцентъра на Общината.\r\nПланинската община оглавява рейтинга, направен след прегледа на интернет страниците на всички 567 административни структури на изпълнителната власт на централно, териториално и местно ниво, публично правни субекти и независими органи на власт, извършен в периода февруари – март 2018 г. Със своите проучвания Програма достъп до информация се стреми да оцени как органите на власт изпълняват задълженията си по Закона за достъп до обществена информация (ЗДОИ) и други нормативни актове за публикуване на информация в Интернет, и как отговарят на заявления за достъп по електронен път.\r\n„Работата на Програма достъп до информация в сферата на прозрачността и зачитане на правата на информираност на гражданското общество е един своеобразен коректив на властта. Освен да насърчава, посредством изготвяните рейтинги, организацията посочва и лошите практики, с което съдейства за напредъка по отношение на прозрачността в дейността на институциите.  В тази връзка позиционирането на община Банско на първо място сред всички обществени институции е значимо постижение, за което ще продължим да работим и занапред. Още повече, че сравнителния рейтинг за прозрачност на публичните власти за последните три години, отново посочва община Банско на лидерското място” коментира новината кметът Георги Икономов.", "date": "2018.04.18", "title": "Благоевград: Община Банско е класирана на първо място по прозрачност сред българските институции от Програма достъп до информация"}
{"url": "http://www.focus-news.net/news/2018/04/18/2512556/pazardzhik-obshtina-peshtera-kani-zainteresovanite-grazhdani-da-se-zapoznayat-s-usloviyata-za-kandidatstvane-po-programata-za-energiyna-efektivnost.html", "text": "Във връзка със стартирането на Приоритетна ос 2 : Подкрепа за енергийна ефективност в опорни центрове в периферните райони от Оперативна програма „Региони в растеж“ 2014 – 2020г. процедура „Енергийна ефективност в периферните райони-2”, Община Пещера приканва заинтересованите граждани да се запознаят с информацията и образците за кандидатстване по програмата, да подготвят и да подадат своите Заявления за интерес и финансова помощ. Това съобщи Стоян Йовчев от общинската администрация в Пещера. Целта на програмата е повишаване на енергийната ефективност в жилищния сектор и на обществените сгради, осигуряване на по-добри условия на живот за гражданите в жилищни сгради, топлинен комфорт и по –високо качество на жизнената среда. Краен срок за кандидатстване по програмата в Община Пещера: 30.05.2018г. 17.30 часа. Всеки петък от 14.00 часа до 17.00 часа в залата на Общински съвет Пещера, ул. “Дойранска епопея“ 17, до изтичането на крайният срок за кандидатстване, Община Пещера ще провежда „Ден на отворените врати“ с цел провеждане на публична информационна кампания за запознаване на широката общественост с възможностите за обновяване на жилищни сгради, критериите за допустимост на жилищните сгради; критериите и правилата за подбор, необходимите мерки, които следва да се предприемат от собствениците с оглед получаване на финансиране. Подробна информация относно условия и указания за кандидатстване и утвърдената процедура за подбор и оценка на многофамилни жилищни сгради, както и всички необходими документи може да се намери на интернет страницата на Община Пещера.", "date": "2018.04.18", "title": "Пазарджик: Община Пещера кани заинтересованите граждани да се запознаят с условията за кандидатстване по програмата за енергийна ефективност"}
{"url": "http://www.focus-news.net/news/2018/04/18/2512554/binali-yaldaram-predizbornata-kampaniya-v-turtsiya-zapochva-vednaga.html", "text": "Турският президент Реджеп Тайип Ердоган обяви, че на 24 юни ще се проведат предсрочни парламентарни и президентски избори, предава Anadolu Agency.\r\nТурският министър-председател Бинали Йълдъръм заяви, че подготовката за вота ще започне „веднага“. „Изборният процес започва незабавно. Той трябва да започне като проектозакон в парламента. Ще бъде ратифициран, а после ще бъде обсъден на пленарно заседание“, заяви Йълдъръм. Виктор Турмаков", "date": "2018.04.18", "title": "Бинали Йълдъръм: Предизборната кампания в Турция започва веднага"}
{"url": "http://www.focus-news.net/news/2018/04/18/2512553/inzh-atanas-stoilov-kmet-na-aksakovo-radostni-sme-che-obshtinata-pecheli-vtori-proekt-po-programa-evropa-za-grazhdani.html", "text": "Община Аксаково печели за втори пореден път проект по програма „Европа за гражданите“ към Европейска комисия, предаде репортер на Радио „Фокус“-Варна. Наименованието на проекта е „Бъдещето на Европа- многолика и единна“. „Най- важното е, че сме привлекли партньори от няколко общини. Това са общини от Португалия, Полша, Македония, Италия, Румъния, Испания“, допълни инж. Атанас Стоилов.  Идеята на този проект е да се използва опита на всяка една от общините. Кметът добави, че някои от страните, партньори  по проекта, са от няколко години в Европейския съюз. Проектът завършва с направа на мрежа от градове, към която ще се включат всички партньори. Към тях е включена и Община Игуалада, която е от предходния проект. Аксаково е домакин на първата международна среща по проекта“Бъдещето на Европа-презареждане“. Проектът на Община Аксаково „Бъдещето на Европа-презареждане“ е съсредоточен върху ролята на местните власти за бъдещето на ЕС. Срещата, която започна днес и ще продължи до 20 април, е на тема „Нашата Европа“ и има за цел да направи сътрудничеството по-силно и по-устойчиво чрез разширяване на създадената мрежа от градове, да представи настоящата европейска ситуация. В рамките на срещата бе подписано споразумение за партньорство с новите членове на мрежата. Това ще бъде платформа за следващата среща с откриването на изследването „Eвроскептицизма – нашето минало или нашето бъдеще“. В рамките на днешния ден бе открита изложба „Ние постигаме това с европейска подкрепа“.", "date": "2018.04.18", "title": "Инж. Атанас Стоилов, кмет на Аксаково: Радостни сме, че общината печели втори проект по програма „Европа за граждани“"}
{"url": "http://www.focus-news.net/news/2018/04/18/2512557/predstoyashti-sabitiya-v-stranata-za-19-april-agentsiya-fokus.html", "text": "***\r\nОт 14.00 часа президентът Румен Радев ще проведе заседание на Консултативния съвет за национална сигурност на тема „Актуални рискове и заплахи за националната сигурност на Република България. Състояние на Въоръжените сили. Необходими мерки“.\r\n***\r\nОт 08.00 часа в зала „Изток“ на Народното събрание среща на тема „Възобновяема енергия в България – възможности и предизвикателства на пакет „Чиста енергия“. В нея ще участва Клод Тюрме – член на Европейския парламент и президент на EUFORES – европейска неправителствена организация, ориентирана към възобновяемата енергия, и официална делегация от Европейската комисия.\r\n***\r\nОт 09.00 часа ще започне пленарното заседание на Народното събрание.\r\n***\r\nОт 09.00 часа българският комисар по цифровата икономика и общество Мария Габриел и министър-председателят на България Бойко Борисов ще открият в столицата международна конференция под надслов „Формиране на дигиталното бъдеще на Европа: Високопроизводителни изчисления за научни и  промишлени приложения в изключителен мащаб“. Форумът ще се проведе в Зала 2 (Театър Азарян) на  Националния дворец на културата.\r\n***\r\nОт 09.00 часа в НДК ще се проведе неформално заседание на министрите на енергетиката от Европейския съюз. След края на събитието, от 13.10 часа ще се състои пресконференция. От 14.00 часа ще започне конференцията на високо ниво \"Чиста енергия за всички европейци – пътят напред\" - Балканската перспектива за нисковъглеродното бъдещо на Европа.\r\n***\r\nОт 09.30 часа в зала „София“ на хотел Маринела ще се проведе четвъртото издание на „Компания на годината – Успехът на фокус”. Събитието ще бъде открито от вицепремиерът Валери Симеонов.\r\n***\r\nОт 10.00 часа министърът на туризма Николина Ангелкова ще открие пред Двореца на културата и спорта „Васил Левски” Международното изложение „Културен туризъм“ 2018.\r\n***\r\nОт 11 .00 часа вицепремиерът по обществения ред и сигурността и министър на отбраната Красимир Каракачанов ще проведе среща с национално представителни организации за хора с увреждания в сградата на Министерския съвет.\r\n***\r\nОт 09.00 часа в Sofia Event Center ще се проведе 22-ата Европейска конференция за корпоративно управление.\r\n***\r\nОт 09.10 часа в София Тех Парк ще се проведе конференция на тема „Educate to create: от дигитални ползватели към дигитални създатели“.\r\n***\r\nОт 09.30 часа в НДК ще започне третият ден на Европейската младежка конференция. След края ѝ, от 12.30 часа ще се проведе пресконференция.\r\n***\r\nОт 09.30 часа ще се проведе редовно заседание на Пленума на Висшия съдебен съвет. \r\n***\r\nОт 10.00 часа в София Хотел Балкан ще се състои честването на 65 години от  създаването  на Арбитражния съд при БТПП и 120 години арбитражна дейност в системата на БТПП. \r\n***\r\nОт 10.00 часа в зала 2 в Софийски Университет „Св. Климент Охридски” ще се проведе семинар по повод 100-годишнината от рождението на Ингмар Бергман.\r\n***\r\nОт 10.00 часа 5-и състав на Специализирания наказателен съд ще заседава по делото срещу  Николай М., Николай Д. и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 3-ти състав на Специализирания наказателен съд ще заседава по делото срещу Николай Т., Галин М. и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 7-и състав на Специализирания наказателен съд ще заседава по делото срещу Румен Х., Таня Х. и др., на които са повдигнати обвинения за образуване и ръководене на организирана престъпна група.\r\n***\r\nОт 10.00 часа 15-и състав на Специализирания наказателен съд ще заседава по делото срещу Димитринка Ф., БорисБ. и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 3-ти състав на Специализирания наказателен съд ще заседава по делото срещу Николай Т., Галин М. и др., на които са повдигнати обвинения за организиране и ръководене на организирана престъпна група.\r\n***\r\nОт 11.00 часа в Конферентната зала на БСК ще се проведе пересконференция \r\nна браншови организации от сектор „Дейности по охрана и сигурност“ на тема „Спрете Закона за частната охранителна дейност!“\r\n***\r\nОт 11.00 часа в Националния пресклуб на БТА ще се състои пресконференция във връзка с предстоящия 11-и Международен фестивал за съвременен танц и пърформанс „Антистатик”. \r\n***\r\nОт 11.30 часа Делегация на Комисията по европейските въпроси на Събранието на Република Македония, водена от председателя на комисията Артан Груби ще се срещне с народните представители от Комисията по европейските въпроси и контрол на европейските фондове в зала „Запад“. От 12.30 председателят на Комисията по европейските въпроси и контрол на европейските фондове Кристиан Вигенин и председателят на Комисията по европейските въпроси на Събранието на Република Македония Артан Груби ще направят съвместно изявление за медиите. \r\nОт 12.50 часа македонските депутати ще разговарят със заместник-председателя на Народното събрание Емил Христов и с председателя на Комисията по външна политика Джема Грозданова.  \r\n***\r\nОт 13.00 часа 9-и състав на Специализирания наказателен съд ще заседава по делото срещу Дамян Д. и Стелян П., на които са повдигнати обвинения за организиране и ръководене на организирана престъпна група.\r\n***\r\nОт 13.30 часа 3-ти състав на Специализирания наказателен съд ще заседава по делото срещу  Богдан К., Александър Щ. и Цветомир В., на които са повдигнати обвинения за организиране и ръководене на организирана престъпна група.\r\n***\r\nОт 13.30 часа 11-и състав на Специализирания наказателен съд ще заседава по делото срещу Георги С., Георги С. и Георги М., на които са повдигнати обвинения за организиране и ръководене на организирана престъпна група.\r\n***\r\nОт 17.00 часа в централното фоайе на Регионалния исторически музей ще се проведе концерт на групата на „Бистришките баби“.  \r\n***\r\nОт 18.00 часа в Националната галерия ще бъде открита изложбата „Вместо Ренесанс. Българското възраждане в изкуството – от иконата до светския портрет“.\r\n***\r\nОт 18.30 часа в Гьоте-институт България ще бъде открита изложбата „Нищо не се губи“ на Викенти Комитски и Франсиско Монтоя Касарес.\r\n***\r\nОт 19.00 часа в Регионалния исторически музей ще бъде представена инсталация „Разкази“ и видео инсталацията „Съзвездни букви“ на визуалният артист Христо Гелов.\r\n***\r\nОт 17.30 часа в Градската библиотека „Паисий Хилендарски“ ще бъдат представени книгата „Романът на моя живот“ и филма „Монолог“ с автор Георги Тошев, посветени на 75-годишнината на актьора Стефан Данаилов.\r\n***\r\nОт 17.00 часа общинският съветник от ГЕРБ Антон Вечерников ще има приемен ден в централата на партията в Бургас (ул. „Конт Андрованти” 5).\r\n***\r\nОт 14.00 часа общинският съветник от ПП ГЕРБ Николай Малев ще проведе приемен ден в офиса на партията на ул. „Георги Бенковски” №1.\r\n***\r\nОт 13.00 часа в хотел Азалия в комплекс Св.. Константин и Елена ще се проведе Общото събрание  на ЕВРОЛАБ (Европейската асоциация на националните сдружения на лабораторните общности в индустрията). Домакин на международния форум е българският представител на организацията - сдружение БУЛЛАБ.\r\n*** \r\nОт 10.00 часа в ДКС „Васил Левски“ ще бъде открит  XV Международно изложение „Културен туризъм“. \r\n*** \r\nОт 11.00 часа в зала “Конферентна” на хотел “Панорама” ще се проведе дискусия по Дейност 1 „Привеждане на подзаконовата уредба и вътрешните правила в съответствие с практиката и нормативната рамка в областта на е-управление“ по Проект BG05SFOP001-1.002-0004 „Надграждане на Имотния регистър за интеграция с кадастралния регистър и предоставяне на допълнителни е-услуги”. \r\n*** \r\nОт 11.00 часа в ритуална зала на Община Велико Търново ще се проведе IV Научна конференция „Културно-историческо наследство: опазване, представяне, дигитализация“, организирана от БАН, част от МТИ „Културен туризъм“. \r\n*** \r\nОт 11.00 часа в ДКС “Васил Левски“ ще бъде открито „Фоайе на книгата“ – съпътстващо събитие към МТИ „Културен туризъм“. \r\n*** \r\nОт 13.00 часа в Музей „Възраждане и Учредително събрание“ ще се проведе Международна кръгла маса по въпросите на културния туризъм. \r\n*** \r\nОт 14.00 часа в зала „Европа“  на Великотърновския университет „Св. Св. Кирил и Методий“ Н. Пр. Текла Харангозо, извънреден и пълномощен посланик на Унгария в София,  ще изнесе лекция пред студенти и преподаватели. \r\n*** \r\nОт 16.30 часа в филиала на Медицински университет- Варна във Велико Търново ще се проведе среща разговор с писателя Калин Терзийски. \r\n*** \r\nОт 17.00 часа в Музей „Възраждане и Учредително събрание“ ще се проведе Церемония по награждаване на победителите в Международния филмов фестивал „На Източния бряг на Европа“. \r\n*** \r\nОт 17.30 часа в ПГТ „Васил Берон“ ще се проведе среща с автора Тихомир Иванов. \r\n*** \r\nОт 17.30 часа в Изложбени зали „Рафаел Михайлов“ ще бъде открита изложба от творби на ученици от специалностите дърворезба, интериорен дизайн и иконопис на Национална гимназия за приложни изкуства /НГПИ/ „Тревненска школа“ -  град Трявна. \r\n*** \r\nОт 18.30 часа в ОДК ще се проведе Общински празник на фолклорното танцово изкуство. \r\n*** \r\nОт 19.00 часа в Клуб 7 ще се проведе среща с писател Георги Бърдаров. \r\n*** \r\nОт 21.00 часа на площад „Цар Асен I” ще бъде излъчен Аудиовизуален спектакъл „Царевград Търнов – звук и светлина“, празнични илюминации – безплатна прожекция по случай XV МТИ „Културен туризъм“. \r\n***  \r\nОт 11.45 чaса в Заседателната зала на областна администрация - Видин, информация за медиите ще представят Областният управител на Видин Албена Георгиева, и представители на Дирекция Регионална служба по заетост - Монтана и Дирекция Бюро по труда – Видин. \r\n***\r\nОт 14.00 часа на покритата писта по лека атлетика ще се проведе Общинско атлетическо състезание „Лъвски скок” с ученици от всички общински училища от 3-4 клас.\r\n*** \r\nОт 12.30 часа в НЧ „Напредък - 1869“ Държавна опера - Бургас ще представи „Пинокио“ - опера за деца от Александър Йосифов, диригент Цанислав Петков. \r\n*** \r\nОт 14.30 часа в Зала 1 на Общината ще се проведе VII-ми Културно-образователен форум на тема „140 години свободна България“. \r\n*** \r\nОт 18.30 часа в НЧ „Напредък - 1869“ Държавна опера – Бургас ще представи „Бродуей ще полудей” - концерт-спектакъл на трио „Тенорите\". Диригент Левон Манукян.\r\n***\r\nОт 10.00 часа в Регионална библиотека „Дора Габе” ще се проведе първата среща по проекта „Библиотеката и училището - заедно за един по-чист град”.\r\n***\r\nОт 11.30 часа ще се състои церемонията по първа копка на нова производствен база на „Ролпласт груп“ АД в Индустриална зона Костинброд, ул. Император Константин Велики №19.\r\n***\r\nОт 10.00 часа в сградата на Съюза на учените ще бъде открита студентска конференция на тема „Православие - традиции и съвременност“ организира за пета поредна година Катедра „Теология“ към философско-историческият факултет на Пловдивски университет „Паисий Хилендарски“.\r\n***\r\nОт 09.00 часа в зала 5 на Окръжния съд ще се проведе заседание по делото срещу Величка Д., обвинена в употреба на платежни инструменти – банкови карти, без съгласието на титулярите.\r\n***\r\nОт 09.30 часа в зала 1 на Окръжния съд ще се проведе заседание по делото срещу Боян Л., обвинен в избягване на установяване и плащане на данъчни задължения в особено големи размери. \r\n***\r\nОт 13.30 часа в зала 5 на Окръжния съд ще се проведе заседание по делото срещу Тодор П., обвинен в избягване установяването и плащането на данъчни задължения в особено големи размери.\r\n***\r\nОт 16.00 часа на открита сцена в  парк „Рибница“ ще се проведе концерт под надслов „Бъди независим! „Северен” е срещу дрогата!”.\r\n***\r\nОбщинските съветници от ГЕРБ организират приемни за граждани. От 16.00 часа в офиса на ГЕРБ в район „Южен” на ул. „Академик Петър Динеков” №1А започва срещата с Веселин Маневски. От 17.00 часа започва приемната на Пенчо Малинов, която ще се проведе в партийния офис на ул. „Коста Паница” №5. От 17.30 часа Петър Попов и Ясен Михайлов ще се срещнат с граждани в офиса на ГЕРБ в район „Западен” на ул. „Царевец” №9. По същото време Гошо Къчков  ще има приемна в партийния офис в район „Северен” на бул. „Марица” №91. \r\n***\r\nОт 09.30 часа в Зала 1 на Областна администрация Русе ще се проведе семинар на тема „Координационен механизъм за помощ на пострадали от домашно насилие“.\r\n***\r\nОт 10.30 часа в хотел „Рига“ Бизнес център за подпомагане на малки и средни предприятия – Русе организира отворен ден по проект „Повишаване конкурентоспособността на МСП от сектора на агро храните чрез транснационални клъстъри - ФОКУС”.\r\n***\r\nОт 11.00 часа в Регионалния пресклуб на БТА ще се проведе пресконференция на проф. Христина Милчева, декан на Медицинския колеж в Стара Загора.\r\n***\r\nОт 18.00 часа в Народно читалище „Св. Климент Охридски – 1858“ ще бъде предстаена книгата на Веселина Славова „Поробена любов“.\r\n***\r\nОт 18.00 часа в къщата музей „Гео Милев“ ще бъде представено творчеството на литературното течение „Нова социална поезия“ пред старозагорска публика.\r\n***\r\nОт 14.00 часа ще се проведе заседание на Общинския съвет в Трън.\r\n*** \r\nОт 13.00 часа в СУ „Трайко Симеонов” ще се проведе Общинският етап на Националната ученическа викторина по безопасност на движението. \r\n*** \r\nОт 13.00 часа в зала 2 на Областна администрация Шумен ще се проведе заседание на Постоянната комисия по заетостта в област Шумен.", "date": "2018.04.18", "title": "Предстоящи събития в страната за 19 април (Агенция „Фокус“)"}
{"url": "http://www.focus-news.net/news/2018/04/18/2512562/plovdiv-vremenno-se-zabranyava-dvizhenieto-po-chast-ot-ul-tsar-ivan-asen-ii-v-asenovgrad-zaradi-postavyaneto-na-asfaltova-nastilka.html", "text": "Временно се забранява движението по част от ул. „Цар Иван Асен II“ в Асеновград, заради изпълнение на дейности по Водния цикъл на града. Това съобщиха за Радио „Фокус“ – Пловдив от пресцентъра на Общината. Движението ще бъде преустановено на 19 и 20 април, в участъка на пътната артерия от кръстовището с ул.”Никола Вапцаров” до ул.”Христо Ботев”, кръговото кръстовище на Тополовския път. Реорганизацията на движението се налага поради поставяне на последен слой асфалтова настилка. За преминаването на моторни превозни средства остава в сила обходният път по ул.”Оборище”, в участъка от кръгово кръстовището на Тополовския път на ул.”Христо Ботев” до кръстовището с ул.”Сливница”. Призовават се всички участници в движението за повишено внимание, стриктно спазване на пътната сигнализация и указанията на изпълнителя, за да не се възпрепятства извършването на ремонтните дейности и да не се създават предпоставки за възникването на пътнотранспортни произшествия.", "date": "2018.04.18", "title": "Пловдив: Временно се забранява движението по част от ул. „Цар Иван Асен II“ в Асеновград, заради поставянето на асфалтова настилка"}
{"url": "http://www.focus-news.net/news/2018/04/18/2512560/tsivilmediya-makedoniya-kosovskiyat-prezident-prizova-es-da-dade-po-yasna-perspektiva-na-prishtina.html", "text": "Президентът на Косово Хашим Тачи призова Европейския съюз да даде ясна перспектива на Прищина и да я третира равноправно с останалите по пътя към членство в ЕС, предава македонската медия  „Цивилмедия“.\r\nТачи заяви, че Косово продължава да се ангажира с интеграцията в ЕС и че \"има воля да засили стъпките си към интеграция в ЕС\".\r\nТачи призова Брюксел да отмени визовия режим за гражданите на Косово, след като миналия месец парламентът в Прищина одобри споразумението за границата с Черна гора, което е предпоставка за Брюксел за безвизови пътувания на косоварите в Шенген. Косово е единствената страна в Югоизточна Европа, чиито граждани все още се нуждаят от визи, за да пътуват до шенгенското пространство. Виктор Турмаков", "date": "2018.04.18", "title": "„Цивилмедия“ (Македония): Косовският президент призова ЕС да даде по-ясна перспектива на Прищина"}
{"url": "http://www.focus-news.net/news/2018/04/18/2512558/ministar-krasen-kralev-davame-shans-na-mladite-sami-da-opredelyat-nasokite-na-razvitie.html", "text": "Българското европредседателство е първото, което постави в приоритетите младежките политики. Даваме шанс на младите хора сами да определят насоките на развитие. Това коментира министърът на младежта и спорта Красен Кралев в предаването \"Още от деня\" по БНТ.\r\nПо думите на министъра младите хора могат да бъдат основата за изграждане на стабилно общество. България заема лидерска позиция в младежките политики, следващата седмица предстои подписването на споразумение с фонд \"Население\" към ООН за развитие на младежките политики. По него ще получаваме и финансиране. \"Те припознават България като един от стабилните фактори в Европа, специално в младежките политики, така че важно е това, което се прави. През тази година с 15 млн. лв. ще се инвестира в изграждането на физкултурни салони. Първите проекти трябва да бъдат в населени места, които от години нямат физкултурен салон\", каза министър Кралев.", "date": "2018.04.18", "title": "Министър Красен Кралев: Даваме шанс на младите сами да определят насоките на развитие"}
{"url": "http://www.focus-news.net/news/2018/04/18/2512559/plovdiv-kmetat-na-asenovgrad-d-r-emil-karaivanov-otkri-tsentar-za-inovativni-uslugi.html", "text": "Кметът на Община Асеновград д-р Емил Караиванов откри новата сграда на Центъра за иновативни услуги по проект „Социално включване на хората с увреждания в община Асеновград и улесняване достъпа им до заетост”. Това съобщиха за Радио „Фокус“ – Пловдив от пресцентъра на Общината. Проектът се реализира по Оперативна програма „Развитие на човешките ресурси” 2014 – 2020 г., съфинансирана от Европейския социален фонд на Европейския съюз, като общата му стойност е 390 992,04 лв.\r\n„Проектът съчетава предоставяне на социалната услуга личен асистент и предоставяне на иновативна услуга на целевите групи, с цел пълноценното социално включване на хората с увреждания в обществото и улесняване достъпа им до заетост”, каза по време на откриването д-р Емил Караиванов. Той допълни още, че чрез реализиране на дейностите по проекта ще се създадат условия за комплексни интегрирани услуги, насочени към подобряването на достъпа до социални и иновативни услуги, повишаване равнището на заетост на хората с увреждания и до връщането на пазара на труда на членове на семействата, полагащи грижи за лицата с увреждания.\r\nВ рамките на реализиране на проекта „Социално включване на хората с увреждания в община Асеновград и улесняване достъпа им до заетост” се предоставя социалната услуга „Личен асистент” и се разкри дейността „Център за иновативни услуги” (ЦИУ). Той представлява нова иновативна форма на социална услуга в общността, чрез която да се осигури по- добро качество на живота с подкрепяща социална, здравна, правна и психологическа грижа и консултации; превенция за преодоляване на социалната изолация и активиране на личностните ресурси за мотивацията за търсене на работа и трудова реализация.\r\nВ центъра работи екип от специалисти – социален работник, двама социални сътрудници (лица в неравностойно положение), медицинска сестра, юрист и психолог, които да предоставят различни дейности за подкрепа, информиране и консултиране на целевите групи по проекта. В него може да се получи информация и консултиране на членове на семействата, които се грижат за хора с увреждания, относно упражняването на трудови и осигурителни права и възможностите им за връщане на пазара на труда.\r\nПроектът съчетава предоставяне на социалната услуга личен асистент и предоставяне на иновативна услуга на целевите групи, с цел пълноценното социално включване на хората с увреждания в обществото и улесняване достъпа им до заетост.\r\nПроектът за социално включване на хората с увреждания е с крайна дата 31-ви декември, поради което Община Асеновград е включила Центъра за иновативни услуги към Годишния план за развитие на социалните услуги в община Асеновград за 2019 година в раздела за търсене на възможности за продължаването му.\r\n„Нашето желание е това да стане Център за социална рехабилитация и интеграция като делегирана от държавата дейност. Ще търсим начини за финансирането на тази дейност, за да я запазим възможно по-дълго време”, уточни заместник-кметът инж. Мария Вълканова.\r\nНа днешното откриване присъстваха също управители и представители на различни социални институции от Асеновград, както и част от потребителите на услугите в Центъра.", "date": "2018.04.18", "title": "Пловдив: Кметът на Асеновград д-р Емил Караиванов откри Център за иновативни услуги"}
{"url": "http://www.focus-news.net/news/2018/04/18/2512563/sliven-oblastniyat-upravitel-chavdar-bozhurski-be-na-rabotna-vizita-v-evropeyskata-komisiya.html", "text": "Областният управител на Сливен Чавдар Божурски се завърна от работна визита в Брюксел. Това съобщиха от Областна администрация-Сливен. Посещението се състоя от 15 до 17 април по покана на Европейската комисия и в него участваха всички областни управители от страната. Целта бе да бъдат представени институцията и дейността й, както и някои от актуалните теми на сътрудничеството. Сред тях бяха общата селскостопанска политика за бъдещето на храните и земеделието; политиката на сближаване на европейските структурни и инвестиционни фондове; хуманитарната помощ и гражданската защита; енергийно-транспортната мрежа; предизвикателствата за разширяване на ЕС и възможностите за страните от Западните Балкани и др.", "date": "2018.04.18", "title": "Сливен: Областният управител Чавдар Божурски бе на работна визита в Европейската комисия"}
{"url": "http://www.focus-news.net/news/2018/04/18/2512564/blagoevgrad-natovareno-e-dvizhenieto-v-oblastniya-tsentar.html", "text": "Натоварено е движението в Благоевград, предаде репортер на Радио „Фокус“ – Пирин. Всички светофарни уредби в града са изправни. Колони от автомобили се образуват на кръстовището между бул. „Св. св. Кирил и Методий“ и бул. „Св. Димитър Солунски“. Задръстване се е образувало на кръговото кръстовище между улица „14-ти полк“, булевард „Джеймс Баучер“ и улица „Александър Стамболийски“. Частични задръствания се образуват на кръговото кръстовище на булевард „Св. св. Кирил и Методий“, на кръстовището на булевард „Васил Левски“ и булевард „Свети Димитър Солунски“, на кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“, на кръстовището на улица „Славянска“ под МБАЛ-Благоевград, на улица „Яне Сандански“ на влизане в квартал „Струмско“ и на улица „Стефан Стамболов“.\r\nКристина МИТКОВА", "date": "2018.04.18", "title": "Благоевград: Натоварено е движението в областния център"}
{"url": "http://www.focus-news.net/news/2018/04/18/2512561/blagovesta-fakirova-sdruzhenie-na-kmetovete-v-obshtina-veliko-tarnovo-nyama-kmetsko-namestnichestvo-v-obshtinata-sas-zatihvashti-funktsii.html", "text": "функцииНяма кметско наместничество в община Велико Търново със затихващи функции. Това каза за Радио „Фокус“ – Велико Търново Благовеста Факирова, председател на Сдружението на кметовете и кметски наместници в общината и председател на Дарителско сдружение „Св. Иван Рилски“. Тя посочи, че много млади семейства закупуват имоти и се преместват да живеят по селата. По думите й една от причините за това е факта, че малките населени места от общината са добре уредени. Това привлича и децата от града през ваканциите. „Такъв е случая със село Момин сбор, където живеят около 70 души. Въпреки това е селото има детска площадка. През летните месеци там винаги можеш да видиш деца, баби и родители. Село Ветренци, което има около 50-60 жители, лятото също е пълно с деца. Не мога да кажа, че селата са лишени от детски смях през лятото. Децата обичат да си идват на гости при баба и дядо, а селските деца обичат да общуват с градските. Така става едно приобщаване. Завързват се приятелства“, посочи Благовеста Факирова. Тя допълни, че на 20 юни предстои откриването на традиционната Лятната полицейска академия за деца и младежи. То ще се състои в стадиона в град Килифарево.\r\nНадежда КРЪСТЕВА", "date": "2018.04.18", "title": "Благовеста Факирова, Сдружение на кметовете в община Велико Търново: Няма кметско наместничество в общината със затихващи функции"}
{"url": "http://www.focus-news.net/news/2018/04/18/2512551/sitel-makedoniya-vmro-dpmne-predstavi-chervenite-si-linii-nyama-pregovori-za-identichnost-i-promyana-na-konstitutsiyata-za-da-se-promeni-konstitutsionnoto-ime.html", "text": "Костадин Богданов, член на Изпълнителния комитет на ВМРО-ДПМНЕ потвърди червените линии на партията по отношение на преговорите за името с Гърция. Той отбелязва, че ВМРО-ДПМНЕ и председателят му Кристиан Мицковски многократно са подчертавали червените линии на главната опозиционна партия по отношение на преговорите за името, предава скопският телевизионен канал  „Сител“.\r\nБогданов заяви , че ВМРО-ДПМНЕ не приема промяна на Конституцията с цел промяна на конституционното име, както и преговори за македонската идентичност.\r\nСпоред Богданов опозицията не е достатъчно информирана за такъв ключов въпрос.\r\n„Опозицията няма достатъчно информация, информацията е получена от медиите и най-трагичното, че именно от гръцките медии“, допълни Богданов.\r\nТой посочи, че преговорите са отговорност на правителството и македонският народ заслужава достойно решение на проблема. Виктор Турмаков", "date": "2018.04.18", "title": "„Сител“ (Македония): ВМРО-ДПМНЕ представи червените си линии: Няма преговори за идентичност и промяна на конституцията, за да се промени конституционното име"}
{"url": "http://www.focus-news.net/news/2018/04/18/2512565/kyustendil-natovaren-e-trafikat-po-avtomagistrala-struma-i-po-glaven-pat-e-79-v-oblastta.html", "text": "Натоварен е трафикът по автомагистрала „Струма” и по главен път Е-79 в Кюстендилска област. Това съобщи за Радио „Фокус” – Кюстендил дежурният в Областно пътно управление – Кюстендил. Слабо натоварен е трафикът по посока ГКПП „Гюешево”. Извършват се частични ремонти по пътя Кюстендил – София, в района на село Цървеняно. Ремонтите ще продължат до 18 април, водачите на моторни превозни средства трябва да се движат с повишено внимание. Поради изграждане на ново трасе от пътя Бобов дол – Жедна е въведена временна организация на движението. В участък от един километър се усвояват нови площи, изгражда се ново трасе поради свлачище. Движението трябва да се осъществява с повишено внимание и съгласно въведената организация за безопасност. Срокът за приключване на дейностите е до 8 септември 2018 година. В участъци от пътя Смоличано – Пелатиково е ограничено движението на моторни превозни средства, поради пропадане на пътното платно. Срокът за възстановяване на участъка е 30 юни.", "date": "2018.04.18", "title": "Кюстендил: Натоварен е трафикът по автомагистрала „Струма” и по главен път Е-79 в областта"}
{"url": "http://www.focus-news.net/news/2018/04/18/2512568/nimh-utre-maksimalnite-temperaturi-shte-sa-predimno-mezhdu-20-i-25.html", "text": "През нощта ще е предимно ясно, утре преди обяд – слънчево. По-късно през деня облачността временно ще се увеличи, но само на отделни места, главно в планинските райони, ще превали краткотраен дъжд, придружен с гръмотевици. Ще духа слаб, в Дунавската равнина до умерен северозападен вятър. Минималните температури ще са между 6° и 11°, максималните – предимно между 20° и 25°. Вечерта и през нощта срещу петък вятърът в източните райони ще се ориентира от север-североизток, ще се усили и с него ще започне да нахлува сравнително хладен въздух. Превалявания ще има на повече места. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Евгения Егова.\r\nАтмосферното налягане след обяд ще се понижава, но ще остане по-високо от средното за април.   \r\nПо Черноморието преди обяд ще бъде предимно слънчево. Около и след обяд облачността ще се увеличи, но през деня вероятността за валежи е малка. Ще духа слаб до умерен вятър от север-северозапад. Максималните температури ще са 18-20°. Температурата на морската вода е 11-12°. Вълнението на морето ще е 2 бала. Вечерта и през нощта срещу петък с ориентиране на вятъра от североизток, ще нахлува хладен въздух; от север на юг ще превали.\r\nНад планините преди обяд ще е предимно слънчево, но по-късно през деня облачността ще се увеличи и ще е по-често значителна. На места, главно в масивите в западната половина на страната ще превали и прегърми. Ще духа умерен до силен вятър от север-северозапад. Максималната температура на височина 1200 метра ще е около 13°, на 2000 метра – около 6°.\r\nВ петък дневните температури ще се понижат и максималните ще са предимно между 15° и 20°. На места ще има превалявания от дъжд, в отделни райони придружени с гръмотевици. Привечер и през нощта срещу събота облачността над по-голямата част от страната ще намалее до ясно време, вятърът в западната половина от страната ще стихне и сутринта ще е сравнително хладно. През почивните дни ще бъде предимно слънчево. Бързо ще се затопли и отново в много райони температурите ще достигнат 20°, а в неделя на места 25°.", "date": "2018.04.18", "title": "НИМХ: Утре максималните температури ще са предимно между 20° и 25°"}
{"url": "http://www.focus-news.net/news/2018/04/18/2512571/obreshko-nechev-byuro-po-truda-veliko-tarnovo-s-nastapvaneto-na-letniya-sezon-v-regiona-se-uvelichava-tarseneto-na-barmani-gotvachi-i-servityori.html", "text": "С настъпването на летния сезон във Велико Търново и региона се увеличава търсенето на бармани, готвачи и сервитьори. Това каза директорът на Дирекция „Бюро по труда“ Обрешко Нечев, предаде репортер на Радио „Фокус“ – Велико Търново. Той посочи, че в пролетното издание на трудовата борса, провеждаща се в града, са обявени около по позиции за бармани, 15 за сервитьори и 17 за готвачи. \r\n„Считам това за нормално предвид началото на курортния сезон в региона и по Черноморието. Заявените свободни работни места са предимно в областта на туризма“, посочи Обрешко Нечев. Увеличава се и предлагането на работа в чужбина. Агенция за подбор на кадри във Великобритания набира складови работници, болногледачи, домашни помощници, мотокаристи и шофьори на камиони. Изискванията към шофьорите и болногледачите е да имат поне една година стаж и да владеят добър разговорен английски език.\r\nОбрешко Нечев заяви, че с цел намаляване на безработицата в региона Дирекция „Бюро по труда“ – Велико Търново организира трудов борси и организира обучения, съвместно със социалните партньори, за повишаване на квалификацията. По думите му благодарение на тези обучения търсещите работа лица могат адекватно да отговорят на потребностите на работодателите.\r\nНадежда КРЪСТЕВА", "date": "2018.04.18", "title": "Обрешко Нечев, Бюро по труда-Велико Търново: С настъпването на летния сезон в региона се увеличава търсенето на бармани, готвачи и сервитьори"}
{"url": "http://www.focus-news.net/news/2018/04/18/2512572/rakovoditelyat-na-predstavitelstvoto-na-evropeyskata-komisiya-v-balgariya-ognyan-zlatev-dade-start-na-initsiativata-model-es.html", "text": "Ръководителят на Представителството на Европейската комисия в България Огнян Златев даде старт на инициативата \"Model European Union\", която ще продължи до 22 април в София, съобщиха от Представителството на Европейската комисия в България. Събитието представлява законодателна симулация, стремяща се да запознае младите хора в България и Европа с процеса на взимане на решения в Европейския Съюз, като им даде възможност да влязат в ролята на членове на Европейския парламент, Съвета на Европейския съюз и Европейския съвет. \r\nРадвам се, че интересът към инициативата \"Модел ЕС\" нараства с всяка изминала година, посочи Златев. ЕС е общност, основана на демокрация и плурализъм на мнения. Това винаги ни кара да се стремим към все по-приобщаващ, прозрачен и ефективен процес на приемане на решенията, допълни ръководителят на Представителството на Европейската комисия. Целта ни е да ангажираме в политическия процес колкото се може повече млади хора и да създадем среда, в която интересите и нуждите на всеки един гражданин се зачитат, каза още Огнян Златев.", "date": "2018.04.18", "title": "Ръководителят на Представителството на Европейската комисия в България Огнян Златев даде старт на инициативата \"Модел ЕС\""}
{"url": "http://www.focus-news.net/news/2018/04/18/2512569/petar-todorov-predsedatel-na-oik-makresh-7-izbiratelni-sektsii-shte-badat-razkriti-v-obshtina-makresh-za-izborite-na-20-may.html", "text": "7 избирателни секции ще бъдат разкрити в Община Макреш за изборите  за кмет на Общината, които ще се проведат на 20 май, каза за Радио „Фокус“ – Видин Петър Тодоров, председател на Общинската избирателна комисия (ОИК). Той посочи, че по една избирателна секция ще бъде разкрита във всяко населено място на общината, а това са селата – Макреш, Вълчек, Толовица, Цар Шишманово, Подгоре, Раковица и Киреево. От 5 души ще се състои всяка избирателна комисия. Петър Тодоров посочи, че крайният  срок за прием на документи за регистрация на партии, коалиции, инициативните комитети и местните коалиции за участие в изборите за кмет на община е до 17 часа на 19 април. Вече са регистрирани от Общинската избирателна комисия два инициативни комитета за издигане на независими кандидати за кмет на общината. Единият независим кандидат, подкрепен от инициативен комитет е Цветомир Николов, а другият е Веселин Велков.\r\nДо избори на 20 май за кмет на Община Макреш се стигна след като на 4 януари тази година Общинската избирателна комисия прекрати предсрочно пълномощията на кмета на общината Иван Каменов. Молбата за оставка по лични причини бе подадена от Иван Каменов до Общинския съвет на Макреш. Иван Каменов бе кмет 5-ти мандат, подкрепен от БСП. През 2016 г. също подаде оставка, но след това я оттегли.\r\nАнна ЛОЗАНОВА", "date": "2018.04.18", "title": "Петър Тодоров, председател на ОИК-Макреш: 7 избирателни секции ще бъдат разкрити в Община Макреш за изборите на 20 май"}
{"url": "http://www.focus-news.net/news/2018/04/18/2512566/aleksandar-kovachev-regionalna-sluzhba-po-zaetostta-plovdiv-smolyanska-oblast-e-s-izklyuchitelno-nisak-dyal-na-bezrabotnite-mladezhi-spryamo-drugite-regioni-v-stranata.html", "text": "Смолянският регион е с изключително нисък дял на младежите сред безработните, в сравнение с останалите области в страната. Това каза за Радио „Фокус“ – Смолян Александър Ковачев – старши експерт Дирекция „Регионална служба по заетостта“ – Пловдив. През месец март общият брой на безработните лица, регистрирани в бюрата по труда в областта е 6261, като едва 523-ма от тях са на възраст до 29 години, поясни той. По думите на Ковачев, през последните години има всеобща тенденция за цялата страна, безработицата да намалява и в това число и тази при младите хора. Той посочи, че от тяхна страна винаги е имало интерес към курсовете по преквалификация и програмите за заетост, но той се наблюдава при всички останали лица без работа.\r\nПо възрастови групи, най-голям в област Смолян през последните години винаги е делът на безработните в предпенсионна възраст, които през март са 2528. На борсата са регистрирани и лица без препитание на възраст от 40 до 49 години, които са 1269. Броят на хората без работа на възраст от 50 до 54 години е 852-ма души, каза още Ковачев.\r\nНели ГЕРГЬОВСКА", "date": "2018.04.18", "title": "Александър Ковачев, „Регионална служба по заетостта“ – Пловдив: Смолянска област е с изключително нисък дял на безработните младежи, спрямо другите региони в страната"}
{"url": "http://www.focus-news.net/news/2018/04/18/2512570/blagoevgrad-nablyudava-se-tendentsiya-kam-namalyavane-na-bezrabotitsata-v-oblastta-ot-nachaloto-na-2018-godina.html", "text": "Наблюдава се тенденция към намаляване на безработицата в област Благоевград от началото на 2018 година. Пред Радио „Фокус“ – Пирин Станислава Поповска, директор на дирекция „Регионална служба по заетостта“ – Благоевград каза, че хората, които са били без работа към края на февруари са 16 051, което като ниво на безработица представлява 10.6%. „Сравнявайки с месец януари, то може да кажем, че броят на регистрираните безработни лица е намалял с около 400 души.  Същото е ако сравняваме и с аналогичния период на предходната 2016 година“, каза още Поповска. Тя отбеляза, че бюрата по труда в областта реализират различни програми и мерки за заетост, съгласно Националният план за действие по заетостта. Към момента продължава реализацията на схеми по ОП „Развитие на човешките ресурси“ – „Нова възможност за младежка заетост“, „Обучение и заетост“, „Обучени и заетост на младите хора“, проект „Готови за работа“ и схемата  „Родители в заетост“.\r\nЛивия НИНОВА", "date": "2018.04.18", "title": "Благоевград: Наблюдава се тенденция към намаляване на безработицата в областта от началото на 2018 година"}
{"url": "http://www.focus-news.net/news/2018/04/18/2512541/kmetat-na-sofiya-yordanka-fandakova-ne-e-imala-planirana-sreshta-s-desislava-ivancheva.html", "text": "Столичният кмет Йорданка Фандъкова заяви, че не е имала планирана среща с Десислава Иванчева вчера, нито е участвала в такава. Това съобщи Фандъкова пред журналисти, предаде бТВ.\r\n„Кметът на район „Младост\" е била в Столичната община по работа, което се случвало често, а от екипа на столичния кмет помагали на Иванчева, която не била много наясно с процедурите. Вчера тя е имала среща без предварителна уговорка със заместник-кмета Евгени Крусев по повод ремонти на улици, както и със заместник-кмета Ралица Стоянова. Това е сериозен казус, който е извън правомощията на Столичната община, да оставим компетентните органи да си свършат работата“, допълни Фандъкова.\r\n„Трябва да кажа, че това, което видяхме, не ми беше приятно да го видя, не само защото е кмет, надявам се да има обяснение и причини за това“, коментира още Фандъкова в отговор на въпрос за вчерашното задържане на Иванчева.\r\nФандъкова и главният архитект на столицата Здравко Здравков категорично отхвърлиха твърдения, че терени, предназначени за зелени площи, могат да бъдат застроени.\r\n„Направиха се неверни внушения, спекулира се със страховете, че могат да бъдат застроени т.нар. междублокови пространства“, каза Здравков в отговор на въпрос на пресконференция, на която столичният кмет представи програмата за ремонт и изграждане на пътна инфраструктура в София.\r\nЦелта на този закон беше именно защитата на комплексите и успокояването на ситуацията на напрежение в тях. Дали е \"Младост\", \"Обеля\" или \"Овча купел\", междублоковите пространства попадат в терени за широко обществено ползване.\r\n„Много е опасно да се спекулира със страховете на хората, че тези терени могат да бъдат застроени. Тези терени не могат да бъдат застроявани по простата причина, че попадат под специфичната защита на чл. 11, в който те не могат да бъдат преотреждани за нищо друго освен за озеленяване“, категоричен беше Здравко Здравков.\r\n„Въпросният параграф 28 не засяга комплексното застрояване, не само за \"Младост\", а за всички останали комплекси на територията на Столичната община, добави главният архитект. Защитата на зелените системи е категорично разписана с текстовете“, заяви Здравков и апелира да спре да се спекулира със страховете на хората, които да бъдат спокойни, че терените, които попадат в междублоковите пространства няма как да бъдат преотредени за нищо друго.\r\n„Твърденията, че това е \"вратичка\" за застрояване на зелени площи в \"Младост\"“, категорично не са истина, коментира от своя страна кметът Йорданка Фандъкова.\r\nТя каза, че сутринта е помолила главния архитект на града да каже ясно и категорично, че съответният законов текст не се отнася за жилищните комплекси. „Ако имаше и грам възможност и съмнение за това, нямаше да позволя той да остане в закона“, заяви Фандъкова.\r\n„Не съм гледала камери и нямам намерение, не е моя работа, в момента вървят сериозни разследвания, следствени действия“, каза кметът Фандъкова на въпрос, свързан с вчерашния арест на кмета на район \"Младост\" Десислава Иванчева.\r\n„Всички институции и граждани сме длъжни да съдействаме, ако към нас има въпроси, така че ние със сигурност ще го направим“, каза Фандъкова.", "date": "2018.04.18", "title": "Кметът на София Йорданка Фандъкова не е имала планирана среща с Десислава Иванчева"}
{"url": "http://www.focus-news.net/news/2018/04/18/2512573/tsivilmediya-makedoniya-albaniya-iska-amerikanska-voenna-baza-na-svoya-teritoriya.html", "text": "Албанският министър на отбраната Олта Джачка заяви, че страната му иска САЩ да изградят военна база на нейна  територия, за да предотвратят влиянието на Русия, предава македонската медия  Цивилмедия.\r\n„Мисля, че трябва да изпратим силно послание, че Западните Балкани са регион, ориентиран към Запада, че споделяме едни и същи принципи и ценности, които трябва да се защитават“, заяви министърът при посещението си в Пентагона, където имаше среща с американския министър на отбраната Джеймс Матис.\r\nТя предложи военната база на САЩ или НАТО на Адриатическо море.\r\nМинистърът посочи, че Русия „се опитва да увеличи влиянието, дестабилизирането и действията чрез тайни служби, инвестиции е пропаганда\", но същото се отнася и до „Китай, Иран и дори Турция“. Виктор Турмаков", "date": "2018.04.18", "title": "„Цивилмедия“ (Македония): Албания иска американска военна база на своя територия"}
{"url": "http://www.focus-news.net/news/2018/04/18/2512578/libertas-makedoniya-yohan-tarchulovski-e-predlozhen-za-nov-chlen-na-tsentralniya-komitet-na-vmro-dpmne.html", "text": "Изпълнителният комитет на ВМРО-ДПМНЕ е предложил на Централния комитет нови членове на ЦК да станат Йохан Тарчуловски и Зоран Коцевски, както и 9 нови председатели на общински комисии - Деян Митевски за Летище, Гане Петров за Център, Тони Яревски за Карпош, Бобан Стефковски за Гази баба, Александър Донев за Струмица, Петър Ристевски за Прилеп, Марин Ристевски за Сарай и Кенан Абди за Студеничани, предаде „Либертас“.\r\nСъщевременно в партията оцениха, че СДСМ няма капацитет да ръководи държавата, която, според тях, е изправена пред високо ниво на задлъжнялост, ръст на БВП от 0 процента, спад на строителството от 20 процента и повишени цени.\r\n„В допълнение към декларативните усилия на правителствата на ЕС и НАТО, няма реален ангажимент към реформите“, смятат в партията. Виктор Турмаков", "date": "2018.04.18", "title": "„Либертас“ (Македония): Йохан Тарчуловски е предложен за нов член на Централния комитет на ВМРО-ДПМНЕ"}
{"url": "http://www.focus-news.net/news/2018/04/18/2512567/ozho-ekspertite-shte-badat-razpolozheni-v-duma-edinstveno-ako-im-se-predostavi-neogranichen-dostap.html", "text": "ОЗХО съобщи, че инспекторите на организацията ще бъдат разположени в сирийските град Дума, единствено ако им се предостави  неограничен достъп. От организацията съобщиха, че все още не е ясно кога екипът ще бъде разположен, предава  AFP.\r\n„Ще има разполагане единствено след одобрение от силите за сигурност и ако нашият екип получи неограничен достъп до място“, съобщи директорът на организация Ахмет Узумджу. \r\n„За момента ние не знаем кога екипът от инспектори ще бъде разположен в дума“, допълни той. Виктор Турмаков", "date": "2018.04.18", "title": "ОЗХО: Експертите ще бъдат разположени в Дума, единствено ако им се предостави неограничен достъп"}
{"url": "http://www.focus-news.net/news/2018/04/18/2512577/natsionalnata-kampaniya-za-chista-okolna-sreda-2018-shte-finansira-33-proekta-v-oblastite-veliko-tarnovo-i-gabrovo.html", "text": "Националната кампания „За чиста околна среда” 2018 ще финансира 33 проекта в областите Велико Търново и Габрово. Това съобщи за Радио „Фокус“ – Велико Търново Милка Асенова, експерт „Връзки с обществеността“ в РИОСВ – Велико Търново. Темата на обявения конкурс от Министерство на околната среда и водите и Предприятието за управление на дейностите по опазване на околната среда е на тема „Обичам природата – и аз участвам” 2018. До 10 000 лева ще бъдат предоставени на общините и кметствата за реализиране на всеки класиран проект, а учебните заведения ще получат до 5000 лева. Общата стойност на всички проекти е 265 000 лева. Община Габрово е с най-много одобрени проекти – осем. В Свищов ще бъдат финансира пет проекта, в Трявна – четири, а в Дряново и Лясковец – по три.\r\nДва общински проекта са одобрени на Златарица, на кметствата Ресен и Балван от община Велико Търново, по общински проект и проект на детска градина в община Горна Оряховица и Севлиево. Община Елена и ДГ „Пламъче“ от Дебелец също получават финансиране.\r\nПроектите са за възстановяване на зони за отдих, ремонтиране на детски и спортни съоръжения и за дейности, необходими за учебния и възпитателен процес на младите хора.\r\nНадежда КРЪСТЕВА", "date": "2018.04.18", "title": "Националната кампания „За чиста околна среда” 2018 ще финансира 33 проекта в областите Велико Търново и Габрово"}
{"url": "http://www.focus-news.net/news/2018/04/18/2512576/tehran-times-iran-zameni-dolara-s-evro-pri-izvarshvaneto-na-mezhdunarodni-razplashtaniya.html", "text": "Иранското правителство нареди държавните организации и компании да заменят американския долар с евро при чуждестранните транзакции и във финансовите отчети, предава  Tehran Times.\r\nПравителството също така ще натовари централната банка с управлението и обявяването на курса между риала и еврото ежечасно. Решението е част от усилията на страната да намали зависимостта си от американската валута.\r\nУправителят на централната банка Валиола Сейф заяви, че предложението е приветствано от върховния лидер на страната аятолах Али Хаменей. „Доларът вече не играе роля в чуждестранните ни сделки“, заяви Сейф. Виктор Турмаков", "date": "2018.04.18", "title": "Tehran Times: Иран замени долара с евро при извършването на международни разплащания"}
{"url": "http://www.focus-news.net/news/2018/04/18/2512575/plovdiv-v-biblioteka-ivan-vazov-v-grada-shte-bade-predstaveno-monografichno-izsledvane-za-imenata-na-varhovete-sveti-nikola-i-shipka.html", "text": "В библиотека „Иван Вазов“ в Пловдив ще бъде представена „Книга за върховете „Свети Никола“ и „Шипка“ на проф. Петко Петков. Това съобщи за Радио „Фокус“ – Пловдив Йохан Девлетян от отдел „Връзки с обществеността“ на културната институция. Събитието ще се състои в 18.00 часа на 20 април в Конферентната зала на библиотеката. „Това е единственото до сега монографично изследване за имената на тези върхове на българска национална слава и величие. С примери от многобройни български и чужди документи и карти се уточнява движението на имената през годините, разказва се подробно за решението за издигането на храм-паметника, получават обяснение въпросите „Защо Вазов възпява именно единия от върховете?“, „Как връх „Свети Никола“ става „Шипка“?“ и т.н.“, каза Девлетян.\r\nПроф. Петко Петков е преподавател по Нова история на България във Великотърновския университет „Св. св. Кирил и Методий“. Автор е на множество монографии, студии, учебници и документални сборници. Удостояван е с редица отличия. През 2016 година получава награда „Златен век с печат на цар Симеон Велики“ и грамота от Министерството на културата на Република България за „принос в развитието на българската култура и национална идентичност“.\r\nТони МИХАЙЛОВ", "date": "2018.04.18", "title": "Пловдив: В библиотека „Иван Вазов“ в града ще бъде представено монографично изследване за имената на върховете „Свети Никола“ и „Шипка“"}
{"url": "http://www.focus-news.net/news/2018/04/18/2512574/vidin-ralikros-vidin-2018-shte-se-provede-na-21-i-22-april-kray-selo-inovo.html", "text": "Раликрос „Видин 2018“ ще се проведе на 21 и 22 април край село Иново, съобщиха за Радио „Фокус“ – Видин организаторите. Състезание по Раликрос е валидно за Националния шампионат – 1 кръг. Организатори са Община Видин и АСК „Жико Моторспорт“. Раликрос „Видин 2018“ г. ще се проведе на специално лицензирано трасе в непосредствена близост до град Видин. Характеристиката на трасето е – дължина 1200 метра по средната ос, ширина – минимална 15 метра, максимална 20 метра. Трасето е върху естествен терен 30% и асфалт 70%, като ширината при старта е 18 метра. Състезанието е открито за всички автомобили, отговарящи на изискванията, като могат да участват всички лицензирани състезатели за 2018 г.", "date": "2018.04.18", "title": "Видин: Раликрос „Видин 2018“ ще се проведе на 21 и 22 април край село Иново"}
{"url": "http://www.focus-news.net/news/2018/04/18/2512579/montana-zoni-svobodni-za-ribolov-shte-ima-za-parvi-pat-po-reka-dunav.html", "text": "Зони, свободни за риболов, ще има за първи път по река Дунав, съобщиха за Радио „Фокус“ – Видин от Изпълнителната агенция по рибарство и аквакултури – Монтана. Разрешена зона е в района на Дунавския парк в Лом. По река Огоста разрешени са баластриерите в село Громшин за любителите на речния риболов, но тази година забраната за улов на риба важи за баластриерите край село Горно Церовене, в опашката на язовир „Огоста“. Установено е, че там излизат да хвърлят своя хайвер доста риби от вида шаран и сом. Риболовът ще бъде забранен за всички разливища, включително и в селата Боровци, Калиманица. От ИАРА-Монтана уточниха, че за рибовъдните обекти, намиращи се от 500 до 1500 метра надморска височина, забраната за улов на риба е в сила от 1 май до 15 юни. Уловът на карагьоз (дунавска скумрия), е забранен от 15 април до 15 май. Продължава забраната и за улов на есетрови риби в река Дунав – чига, моруна, пъструга и руска есетра. Всички зони около АЕЦ-Козлодуй са забранени за стопански риболов в Дунав. Посочено е, че през периода на забраната всички стационарни и други риболовни уреди трябва да бъдат извадени от водата. Глобите за нарушителите са от 200 до 500 лв.\r\nАнна ЛОЗАНОВА", "date": "2018.04.18", "title": "Монтана: Зони, свободни за риболов, ще има за първи път по река Дунав"}
{"url": "http://www.focus-news.net/news/2018/04/18/2512580/ministar-nikolina-angelkova-razgovarya-s-kazuo-yana-zam-ministar-s-resor-pozemlena-infrastruktura-transport-i-turizam-na-yaponiya.html", "text": "Министърът на туризма Николина Ангелкова проведе работна среща с Казуо Яна, зам.-министър с ресор поземлена инфраструктура, транспорт и туризъм на Япония. Двамата разговаряха в рамките на срещата на върха на Световния съвет за пътувания и туризъм (WTTC) в Буенос Айрес. Това съобщиха от пресцентъра на Министерството на туризма.\r\nЯпония се включва в топ 50 на генериращите пазари за българския туризъм, заяви министър Ангелкова. Тя поясни, че това е благодарение и на откриването на информационния туристически център на България в Токио. Той се реализира по силата на подписано споразумение между Министерството на туризма и Бизнес Асоциация Япония и Югоизточна Европа (БАЯЮИЕ). През миналата година японските туристи у нас за близо 14 хил., като са нараснали с 6,7 на сто. Данните за първите два месеца на 2018 г. показват, че посетителите от Япония са се увеличили с повече от 70%.  \r\nВажен приоритет за нас е превръщането на България в целогодишна туристическа дестинация, както и привличането туристи от далечни пазари, затова създадохме 8 културно-исторически дестинации, а сега завършваме 12 винено-кулинарни и 8 балнео- и СПА, заяви министър Ангелкова. И поясни, че работим и по създаването на така наречения „Балкански маршрут“, който бе предложен по време на срещата на високо ниво на министрите на туризма на държавите-членки на ЕС „Туризъм и икономически растеж“, организиран в рамките на Българското председателство на съвета на ЕС. Съвместните маршрути със страни като Сърбия, Гърция и Хърватия имат за цел да привличат туристи от далечни целеви пазари като Япония и Китай и страни от Латинска Америка.\r\nМинистърът информира събеседника си и за потенциала на страната ни за инвестиции, благодарение на добрите условия и данъчната политика. \r\nКазуо Яна заяви, че интересът  на японски туристи към България се е увеличил значително. Двамата се договориха да подпишат споразумение за сътрудничество в туризма по време на 2-рото издание на „Международния конгрес на световните цивилизации и древните маршрути“ (International Congress on World Civilizations and Ancient Routes). Събитието ще се проведе в средата на ноември в София и се организира съвместно от Министерството на туризма и Световната организация по туризъм към ООН.", "date": "2018.04.18", "title": "Министър Николина Ангелкова разговаря с Казуо Яна, зам.-министър с ресор поземлена инфраструктура, транспорт и туризъм на Япония"}
{"url": "http://www.focus-news.net/news/2018/04/18/2512584/burgas-shte-se-provede-publichna-lektsiya-na-tema-zhivotinskiyat-svyat-na-strandzha-mnogoobrazen-i-nepovtorim.html", "text": "Публичните лекции от образователната програма на РИМ-Бургас продължават с темата „Животинският свят на Странджа – многообразен и неповторим“. Автор е биологът от Природонаучния музей Божана Рибарова-Ходулова, съобщиха от музея. Лекцията ще обобщи знанието за животинския свят на планината, който тя е съхранила през хилядолетията. Не са малко представителите на безгръбначните (главно паяци и насекоми), срещащи се само в тази част на България. При гръбначните животни най-голямо видово разнообразие се наблюдава в защитената територия Природен парк „Странджа”. Странджа планината има европейско значение по отношение на богатството на риби и влечуги. За съжаление, много от видовете риби са останали с ниска численост, а някои може би вече не се срещат в Странджанските реки. Влечугите са биологичната група с най-висок дял значими популации в Странджа. В планината се срещат едни от най-редките представители на змиите в Европа. Голямо е видовото разнообразие на птиците, като над 100 вида са включени в Червената книга на България, а има и световнозастрашени представители.\r\nОтносно бозайниците Странджа е планината, където се срещат най-много видове прилепи – те са защитени и полезни животни. Повечето са горски представители, тясно свързани със старите гори. Наличието на стари гори и чистотата на реките са предпоставка в Странджа да се намират едни от най-стабилните популации на дребни хищници в Европа. Опазването на Странджанското биологично разнообразие има голямо научно и практическо значение и е наша отговорност.\r\nЛекцията ще започне точно в 16.00 часа на 20 април, петък, в Изложбената зала на Историческия музей в Бургас (ул. „Лермонтов“ 31 – вход от ул. „Георги Кирков“).", "date": "2018.04.18", "title": "Бургас: Ще се проведе публична лекция на тема „Животинският свят на Странджа – многообразен и неповторим“"}
{"url": "http://www.focus-news.net/news/2018/04/18/2512586/pazardzhik-zapochva-realizatsiyata-na-initsiativata-zaedno-za-chista-i-zelena-obshtina-panagyurishte.html", "text": "Община Панагюрище разработи програма, която включва мероприятия, посветени на Деня на земята – 22 април и 142-рата годишнина от Априлската епопея. Мотото на общинската инициатива е „Заедно за чиста и зелена община Панагюрище“. Това съобщи за Радио „Фокус” – Пазарджик Радка Костуркова от общинската администрация. По думите ѝ програмата на Община Панагюрище в рамките на инициативата „Заедно за чиста и зелена община Панагюрище“, включва различни видове дейности в периода 14 – 28 април 2018 година и е отворена. „Общинското ръководство отправя покана и до всички граждани на общината да се включат в инициативата. Необходимите материали за почистване – чували и ръкавици, могат да се получат в сградата на Община Панагюрище. Екипи на Общинското предприятие „Чистота“ ще извозят събраните отпадъци, оставени до съответните съдове за отпадъци”, обясни Костуркова. Тя допълни, че Община Панагюрище е в готовност да окаже съдействие при проявена отговорност и инициатива от страна на жителите към проблемите, свързани с почистването на града и общината.\r\nВаня НИКОЛОВА", "date": "2018.04.18", "title": "Пазарджик: Започва реализацията на инициативата „Заедно за чиста и зелена община Панагюрище“"}
{"url": "http://www.focus-news.net/news/2018/04/18/2512582/veliko-tarnovo-parvi-sluchay-na-salmoneloza-za-godinata-e-registriran-v-grada.html", "text": "Първи случай на салмонелоза за годината е регистриран във Велико Търново. Това съобщиха за Радио „Фокус“ – Велико Търново от Регионалната здравна инспекция. През миналата година заразените със салмонелоза бяха общо 53 случая. През август бе регистриран взрив на заболяването. След семейно събиране в Полски Тръмбеш, бяха заразени шестима души. Причината за взрива не бе изяснена. Салмонелозата е заразна токсикоинфекция, от която боледуват кучетата, котките, домашните и диви животни, и хората. Поразява тънкото черво и се причинява от бактерията Салмонела. Заразяването става след консумиране на сурово или полусурово месо и субпродукти. Попаднали в организма на животното, салмонелите се размножават и отделят ендотоксин – вещество, което причинява отравяне на организма.\r\nНадежда КРЪСТЕВА", "date": "2018.04.18", "title": "Велико Търново: Първи случай на салмонелоза за годината е регистриран в града"}
{"url": "http://www.focus-news.net/news/2018/04/18/2512587/ministar-nikolina-angelkova-pred-keyti-falan-balgariya-e-otlichno-myasto-za-investitsii-v-turizma.html", "text": "България има огромен потенциал да развива различни видове масов и специализиран туризъм и предлага отлични условия за инвестиции в сектора. Доказателство за това е над 25% ръст на чуждестранни туристи, който отчитаме за последните две години. Това заяви министърът на туризма Николина Ангелкова по време на работна среща с Кейти Фалън, главен ръководител по корпоративни дела в Хилтън, съобщиха от пресцентъра на министерството. Срещата бе в аржентинската столица Буенос Айрес в рамките на форума на върха на Световния съвет за пътувания и туризъм (WTTC). \r\nБългарското правителство издигна туризма в национален приоритет и постави сериозен акцент върху развитието на туристическата инфраструктура, подчерта тя. Страната ни става все по-притегателно място за инвестиции в туризма заради финансовата стабилност на държавата и нормативната база, насърчаваща големите инвеститори. Сред предимствата на България са също 10% ставка на корпоративния данък и 10% данък общ доход, политическата стабилност, ръст на БВП от 3,4% за 2016 г. (пето място в ЕС) и второ най-ниско съотношение държавен дълг/БВП в рамките на Съюза. Отчита се тенденция за увеличено търсене на видококатегорийни хотели в страната, което показва увеличение на туристите от по-висок клас. 90 на сто от 4- и 5-звездните хотели за лято 2018 г. вече са резервирани. \r\nОчакваме Хилтън да разшири инвестициите си в България, която ще окаже положителен ефект върху цялостното развитие на туризма у нас, посочи министър Ангелкова.", "date": "2018.04.18", "title": "Министър Николина Ангелкова пред Кейти Фалън: България е отлично място за инвестиции в туризма"}
{"url": "http://www.focus-news.net/news/2018/04/18/2512585/afp-migel-diaz-kanel-e-edinstveniyat-kandidat-za-prezident-na-kuba.html", "text": "Мигел Диаз-Канел е единственият кандидат, който да наследи Раул Кастро на поста президент на Куба. В момента националното събрание на островната държава подготвя гласуване за поста, предава  AFP.\r\nДиаз-Канел, 57-годишен член на Комунистическата партия и настоящ първи вицепрезидент на Куба трябва да бъде официално избран за наследник на Кастро, чието слизане от власт ще бележи края на продължилата 60 години власт на семейството. Виктор Турмаков", "date": "2018.04.18", "title": "AFP: Мигел Диаз-Канел е единственият кандидат за президент на Куба"}
{"url": "http://www.focus-news.net/news/2018/04/18/2512605/stara-zagora-sazdavaneto-na-tsentar-za-leka-atletika-za-detsa-e-nay-novata-ideya-na-dnevniya-tsentar-za-detsa-s-uvrezhdaniya-kam-doma-za-mediko-sotsialni-grizhi-v-buzovgrad.html", "text": "Най-новата идея на Дневния център за деца с увреждания към Дома за медико-социални грижи „Мария Луиза“ в Бузовград е свързана със създаването на център за лека атлетика за деца, каза за Радио „Фокус“ психологът Ани Стефанова. Тя поясни, че през лятото в Центъра очакват да получат дарение от Германия от дарители, които се интересуват и подкрепят работата в Дома и Центъра. Те ще дарят средства за закупуването на материали и уреди за обособяване на пространство, което ще се именува „Лека атлетика за деца“. „Спортът, движението и физическата активност са в основата на пирамидата в развитието на децата. Ако това нещо го няма, нагоре много трудно се гради. Така че координацията, бързината, издръжливостта и всички тези много важни качества, дори концентрацията се развиват във вид на игра и именно чрез спорта. А после това се пренася и в учебния процес и става много лесно. Децата получават възпитание, имат дисциплина и успяват да го направят, вярват в себе си, че могат“, поясни Ани Стефанова.\r\nЕкипът на медико-социалното заведение работи и по изграждане на Монтесори - пространство, като е ремонтирана стаята, поръчани са материали и мебели. Стаята „Монтесори“ ще започне да функционира до края на 2018 година.\r\nЗа осма поредна година в летните месеци Дневният център в Бузовград ще реализира проекта „Синьо лято“ с помощта на доброволци. Това са предимно малки ученици, които имат желание да се занимават с децата от Центъра. „Практика за Дневния център за деца с увреждания в Бузовград, съвсем в Монтесори дух е, да правим съвместни ателиета с деца, които са ученици и от малки започват доброволческа дейност при нас, като помагат на най-малките“, каза още Стефанова. \r\nТя поясни, че характерно за работата на Центъра е, че специалистите въздействат на децата - потребители на различни нива – психическо, физическо. Екипът има възможност да помага на децата по различен начин. „Когато децата се занимават с различни активности, и това изисква да вложиш нещо от себе си, те тогава разбират, че могат. Защото в повечето случаи чуват от родителите си, че не могат – не могат да говорят, да пишат, че не са се научили. Ние показваме на децата, че да се научиш, не е толкова трудно. Трябва само да го поискаш и трябва някой да застане до теб, за да ти покаже как точно да го направиш“, поясни в заключение психологът на Дневния център в Бузовград.\r\nСлавяна ГАЙДАРОВА", "date": "2018.04.18", "title": "Стара Загора: Създаването на център за лека атлетика за деца е най-новата идея на Дневния център за деца с увреждания към Дома за медико-социални грижи в Бузовград"}
{"url": "http://www.focus-news.net/news/2018/04/18/2512604/prof-nikolay-radulov-prokuraturata-izpada-v-nay-razlichni-protivorechiya-v-izkazvaniyata-si-po-sluchaya-s-kmeta-na-sofiyskiya-rayon-mladost.html", "text": "Прокуратурата изпада в най-различни противоречия в изказванията си по случая с кмета на софийския район „Младост“. Това каза в интервю за Радио „Фокус“ бившият секретар на МВР и експерт по национална сигурност проф. Николай Радулов. „Прокуратурата в своите изказвания пред медиите изпада в най-различни противоречия. Много е възможно най-накрая доказателствата да се окажат косвени или да се окажат специалните разузнавателни средства не това, което пише в протоколите. Защото в протоколите някои части от разговорите не се считат от дирекцията за отнасящи се към престъпната дейност. В такива случаи обикновено съдът иска да чуе самите записи. След което ги разсекретява, за да може всички да видят и чуят, какво се случва в действителност“, каза проф. Николай Радулов. Той допълни, че Бюрото за контрол на специалните разузнавателни средства е блокирано и не може да прави никакви проверки: първо, защото върху него се сипят всякакви обвинения; второ, защото членовете му, с изключение на Бойко Рашков, отказват да си вършат работата. Радулов окачестви акцията по ареста на кмета на „Младост“ като смешна и груба, допълнително рушаща доверието в държавните институции.", "date": "2018.04.18", "title": "Проф. Николай Радулов: Прокуратурата изпада в най-различни противоречия в изказванията си по случая с кмета на софийския район „Младост“"}
{"url": "http://www.focus-news.net/news/2018/04/18/2512607/stoyan-ivanov-im-klisura-istoricheskata-vazstanovka-na-momenti-ot-aprilskoto-vastanie-koyato-ezhegodno-pravim-e-sakralen-element-v-zhivota-na-vseki-edin-klisurets.html", "text": "Историческата възстановка на моменти от Априлското въстание, която ежегодно се организира в Клисура, е сакрален елемент в живота на всеки един жител на града. Това каза за Радио „Фокус“ – Пловдив Стоян Иванов, директор на Историческия музей в Клисура. По думите му това е най-старата възстановка в България, като началото й е поставено през 1896 година. „Тогава още живи поборници, участници в Априлското въстание, показват на младото поколение на Клисура какво се е случило по бойните позиции, които тогава са заемали – това са Злидолската и Шайковица, като са показвали боевете срещу башибозука. В последните години нашата възстановка придобива по-големи мащаби. Включват се представители на Национално дружество „Традиция“, както и от други патриотични организации. Около 160 души ще участват във възстановката тази година“, каза Стоян Иванов. Той посочи, че историческата възстановка в Клисура най-близко се доближава до моментите по време на Априлското въстание. „Възстановката започва с вестта за въстанието, тъй като Никола Караджов става свидетел на пукването на първата пушка в Копривщица. Само 2 часа след обявяването на въстанието в Копривщица, той идва в Клисура и вдига въстанието в нашия град. Разбира се, той преподписва кървавото писмо за достоверност до апостолите в Панагюрище. Възстановката започва именно с този момент – с обявяването на въстанието, свикването на Военния съвет, арестуването на мигюрина (турски чиновник) и след това изнасянето на клисурските въстаници към бойните позиции. Следващият момент е първата атака на Тосун бей, който на 26 април предприема действия спрямо Клисура. Първата атака е отблъсната, но втората завършва с погрома на Клисура. С този момент завършва и възстановката. Тя продължава около 60-75 минути и е една от най-впечатляващите, свързани с Априлското въстание. Много от гостите, които наблюдават тази възстановка и я сравняват с други подобни казват, че е най-въздействащата и най-близко доближаващата се до реалните събития, които са се случили в нашия град по време на Априлското въстание. Главните герои във възстановката са клисурци, които са потомци на славните си предци“, обясни Стоян Иванов.\r\nТони МИХАЙЛОВ", "date": "2018.04.18", "title": "Стоян Иванов, ИМ-Клисура: Историческата възстановка на моменти от Априлското въстание, която ежегодно правим, е сакрален елемент в живота на всеки един клисурец"}
{"url": "http://www.focus-news.net/news/2018/04/18/2512606/sport-tsska-i-levski-zavarshiha-naravno-22.html", "text": "ЦСКА и Левски завършиха наравно 2:2 в мач от 30-ия кръг на Първа лига. Домакините поведоха с два гола на Фернандо Каранга от дузпа в шестата и Рафаел Енрике три минути по-късно. След почивката Иван Горанов в 48-ата и Паулиньо в 61-ата изравниха резултата. Така ЦСКА изостава на пет точки от лидера Лудогорец, който от 20:30 часа тази вечер посреща Берое.\r\nПо-рано днес Верея и Ботев Пловдив завършиха наравно - също 2:2. Гостите от Пловдив поведоха 2:0 с голове на Стивън Петков и Жоао Пауло, но Верея с два гола в рамките на пет минути изравни чрез Пламен Тенев и Денислав Станчев. Няма промени в класирането след равенството, Ботев е на пето място с 46 точки, Верея е на шесто с 36.", "date": "2018.04.18", "title": "Спорт: ЦСКА и Левски завършиха наравно 2:2"}
{"url": "http://www.focus-news.net/news/2018/04/18/2512581/tass-spored-postoyanniya-predstavitel-na-rusiya-v-ozho-london-ne-mozhe-da-predstavi-realni-dokazatelstva-za-svoyata-versiya-po-sluchaya-skripal.html", "text": "Според постоянния представител на Русия в ОЗХО Александър Шулгин Великобритания не може да представи никакви реални доказателства, с които да потвърди своята версия за случилото се в Солсбъри, предава ТАСС.\r\n„Не се съмнявам, че пред нас ще има нови подхвърляния на информация, псевдоизтичания на информация в медиите, безсъвестни нападки от британските официални лица по наш адрес“, отбеляза той.  „Но няма да има никакви реални доказателства“, допълни той.\r\nДипломатът подчерта, че окончателните изводи за случилото се „могат да се направят имайки пред очите ни материалите от химическия и спектралния анализ на споменатите проби, а тези материали са предадени на Техническия секретариат на ОЗХО единствено от Лондон. Виктор Турмаков", "date": "2018.04.18", "title": "ТАСС: Според постоянния представител на Русия в ОЗХО Лондон не може да представи реални доказателства за своята версия по случая Скрипал"}
{"url": "http://www.focus-news.net/news/2018/04/18/2512611/dvama-politsai-sa-postradali-sled-hvarlena-bombichka-po-vreme-na-futbolnata-sreshta-mezhdu-tsska-i-levski.html", "text": "Двама полицейски служители пострадаха, след хвърлена бомбичка от публиката на сектор „Б“ по време на днешната футболна среща от първенството „Първа професионална лига“ между отборите на ПФК „ЦСКА” и ПФК „Левски” на Националния стадион „Васил Левски”. Това съобщиха от пресцентъра на МВР. Откарани са в болнично заведение за оказване на медицинска помощ. По този повод е проведена полицейска операция, при която на изходите на стадиона зрителите са пропускани да излизат един по един при щателна проверка. Задържани са голям брой лица, чиято съпричастност към деянието предстои да бъде установена.", "date": "2018.04.18", "title": "Двама полицаи са пострадали след хвърлена бомбичка по време на футболната среща между „ЦСКА” и „Левски”"}
{"url": "http://www.focus-news.net/news/2018/04/18/2512608/devetima-futbolni-fenove-sa-zadarzhani-predi-po-vreme-i-sled-derbito-v-sofiya.html", "text": "В резултат на предприетата от ръководството на СДВР организация, не са регистрирани напрежение и по-сериозни инциденти по време на днешната футболна среща от първенството „Първа професионална лига“ между отборите на ПФК „ЦСКА” и ПФК „Левски” на Националния стадион „Васил Левски”. Не бяха допуснати нарушения на обществения ред и в столицата. Това съобщиха от пресцентъра на МВР.  \r\nСтоличната полиция предприе всички необходими мерки за обезпечаване реда и сигурността на гражданите. Посетителите на спортното събитие бяха проверявани на изградените в района на стадиона контролно-пропускателни пунктове, където преди началото на мача бяха задържани 9 лица – 4-ма от тях с наркотици, а 3-ма – със забранени предмети (маски и пиротехнически средства) и двама, неизпълнили полицейско разпореждане. Още 10, във видимо нетрезво състояние,  не са били допуснати да влязат на територията на стадиона.", "date": "2018.04.18", "title": "Деветима футболни фенове са задържани преди, по време и след дербито в София"}
{"url": "http://www.focus-news.net/news/2018/04/18/2512612/burgas-na-28-april-shte-se-provede-godishno-otchetno-sabranie-na-diabetnobolnite-hora.html", "text": "На 28 април ще се проведе годишно отчетно събрание на диабетноболните хора. Това съобщи за Радио „Фокус“-Бургас Радка Жекова, председател на Сдружение „Диабетни Грижи“. Една от основните теми ще бъде липсата на Национална програма за превенция и профилактика. Според Жекова причината е нежелание от страна на институциите да създадат такава. По думите й ще се съгласуват мненията на членовете на Сдружението и ще се изпрати официално писмо до Министерството на здравеопазването. „Ако в рамките на един месец няма отговор, аз съм твърдо решена да започна гладна стачка, както бях обявила преди около година. Скъпо струващите интервенции като ампутации, проблеми със сърцето са непосилни за хората, но ако има тази програма, пациентът ще може да премине през различни прегледи. Ако рано се установи заболяването, няма да се стига до тези скъпо струващи интервенции. Не може да понасяме обидите и да се връщаме в домовете си силно накърнени. В България нещата трябва да се случат“, каза още Жекова. \r\nТя добави, че от юни ще се провеждат обучения със студенти със специалност „Медицинска рехабилитация и ерготерапия“ от Университет „Проф.д-р Асен Златаров“.\r\nМария РУСЕВА", "date": "2018.04.18", "title": "Бургас: На 28 април ще се проведе годишно отчетно събрание на диабетноболните хора"}
{"url": "http://www.focus-news.net/news/2018/04/18/2512615/afp-predsedatelyat-na-katalunskiya-parlament-e-protiv-novi-izbori-v-avtonomnata-oblast.html", "text": "Председателят на каталунския парламент е против нови избори в автономната област, предава AFP\r\nПред журналисти в Женева Роджер Торент, председател на каталунския парламент е заявил, че нови избори не са в интерес на региона, докато Испания се противопоставя на встъпването в длъжността на новия президент на областта .\r\nСпоред Торент най-подходящ кандидат за поста президент на региона остава Карлес Пучдемон\r\n„Сценарият с изборите е сценарий, който по мое мнение въобще не е в интерес на Каталуния“, заявява Торент в Женева, където е отишъл да обсъди ситуацията в Комисариата по човешки права на ООН.\r\nНа проведените извънредни избори в областта през декември сепаратистите спечелиха мнозинство, но и на тримата кандидати за поста президент са повдигнати обвинения в сепаратизъм и никой не може да стане президент. Настоящият номиниран Жорди Санчес е в затвора. Юлиян Марков", "date": "2018.04.18", "title": "AFP:  Председателят на каталунския парламент е против нови избори в автономната област"}
{"url": "http://www.focus-news.net/news/2018/04/18/2512613/tass-pri-obstrel-na-kolona-na-sluzhiteli-na-oon-e-postradal-siriyski-predstavitel.html", "text": "При обстрел на колона на служители на ООН е пострадал сирийски представител, предава TACC. \r\nСирийският представител е бил служител на сирийските служби за сигурност, които са придружавали експертите на ООН, изпратени да проучат дали условията позволяват безопасна работа на служителите на Организацията за забрана на химическите оръжия (ОЗХО) на местата, където се предполага, че са били осъществени атаките с химическо оръжие в сирийския град Дума.  Ако мисията на ООН прецени, че обстановката е безопасна, то служителите на ОЗХО ще започнат работа на тези места. Юлиян Марков", "date": "2018.04.18", "title": "ТАСС: При обстрел на колона на служители на ООН е пострадал сирийски представител"}
{"url": "http://www.focus-news.net/news/2018/04/18/2512583/faktor-makedoniya-spored-deputat-ot-vmro-dpmne-sdsm-e-razbrala-che-ne-e-lesno-da-razreshi-spora-za-imeto.html", "text": "Според македонския депутат от опозиционната партия ВМРО-ДПМНЕ управляващата СДСМ е видяла, че не е лесно да се преговаря с Гърция и да се реши въпросът за промяната на името, предава македонската медия  „Фактор“. Същевременно той коментира част от положителния доклад на ЕС за напредъка на Македония.\r\n„Става дума за сложен спор и СДСМ видя, че работата няма да върви лесно, да беше така, досега да бе  решена още при правителствата на Бранко Цървенковски и Владо Бучковски“, заяви Горчев.\r\nСъщевременно той призова гражданите да не бъдат удовлетворени единствено от положителния доклад на ЕС, а да търсят решения на  своите ежедневни проблеми.\r\n„ ВМРО-ДПМНЕ ще поддържа реформите, които се изискват от ЕС, но за половин година ще видим дали гражданите ще получат повече по отношение на фабрики, училища, болници и т.н.“, заяви опозиционерът. Виктор Турмаков", "date": "2018.04.18", "title": "„Фактор“ (Македония): Според депутат от ВМРО-ДПМНЕ СДСМ е разбрала, че не е лесно да разреши спора за името"}
{"url": "http://www.focus-news.net/news/2018/04/18/2512588/mkd-makedoniya-spored-federika-mogerini-makedoniya-se-e-varnala-na-patya-kam-es.html", "text": "Върховният представител на Европейския съюз по въпросите на външните работи и политиката на сигурност Федерика Могерини на съвместна пресконференция с македонския министър-председател Зоран Заев представи доклада на ЕК за напредъка на Македония и ясната препоръка за началото на преговорите за членство с ЕС, предава македонската медия „МКД“.\r\n„Нося добра новина. ЕК препоръчва началото на преговорите за членство. Върнахте се на добър път. Днес може да празнувате, но след това се връщайте на работа“, заяви Могерини. Тя подчерта, че това постижение е общ успех на правителството, парламента, опозицията и всички граждани на Македония.\r\n„Този резултат е общ на правителството и опозицията и те трябва и следващите стъпки да продължат заедно и да поемат отговорност за това“, допълни тя. Според нея в периода, който следва, Македония трябва да действа смело и че спорът за името с Гърция може да бъде решен до юни.\r\nНа свой ред министър-председателят Заев изрази благодарност на Могерини от името на гражданите на Македония. „За десет месеца направихме голяма стъпка в евроинтеграционните процеси, а ЕС го забеляза и оценява“, заяви той и подчерта, че след проведените реформи и Договора за добросъседство с България, Македония е на път да разреши и отворения въпрос с Гърция.\r\nТой призова ЕС да продължи да се съсредоточава върху Македония и обяви, че правителството продължава необходимите реформи. Заев добави, че правителството енергично ще продължи с изпълнението на процеса на реформи в страната, с надеждата, че очакванията Македония да получи дата за започване на преговорите през юни ще станат реалност. Министър-председателят повтори, че интеграцията в ЕС и НАТО е основен и стратегически интерес на Македония. Заев заключи, че интеграцията в ЕС и НАТО са в стратегически интерес за запазване на демократичните ценности и оцени, че ако през май се намери решение, ще има време за всичко. Виктор Турмаков", "date": "2018.04.18", "title": "„МКД“ (Македония): Според Федерика Могерини Македония се е върнала на пътя към ЕС"}
{"url": "http://www.focus-news.net/news/2018/04/18/2512609/afp-brazilskiya-sad-othvarli-poslednoto-obzhalvane-ot-bivshiya-brazilski-prezident.html", "text": "Бразилски съд в Порто Алегре отхвърли последното обжалване от бившия президент на страната Луис Инацио Лула да Силва  и така той продължава да излежава 12-годишната си присъда за корупция, предава AFP.\r\nСъдът е обявил в социалната мрежа „Туитър“, че единодушно е отхвърлил обжалването, което е било от техническо естество.  Така бившият президент ще може да обжалва присъдата си пред  висшестоящ съд. Решението на съда обаче ще попречи на Лула да се кандидатира за предстоящите президентски избори, за които бе сочен като фаворит.\r\nСрещу бившия президент се водят още няколко дела за корупция. Юлиян Марков", "date": "2018.04.18", "title": "AFP: Бразилския съд отхвърли последното обжалване от бившия бразилски президент"}
{"url": "http://www.focus-news.net/news/2018/04/18/2512610/sas-skandal-zapochna-novata-sesiya-na-parlamenta-obzor.html", "text": "С кворум от 129 народни представители започна четвъртата сесия на 44-тото Народно събрание. Сесията бе открита с химна на Република България и този на Европейския съюз. Звънецът на новата сесия удари заместник-председателят на парламента Емил Христов, който пожела успешна и ползотворна работа през новия политически сезон.\r\nПо традиция за новата сесия парламентарно представените сили излязоха с декларации за приоритетите си. Председателят на ПГ на ГЕРБ Цветан Цветанов заяви, че създаването на условия за икономическо развитие и достоен живот на българите остава първостепенна задача на правителството и управляващото мнозинство. Той подчерта, че няма алтернатива на максимата, че държавата трябва да харчи, колкото има. Цветанов разкритикува държавния глава и определи като политическа неадекватност искането му за прозрачност и светлина в момент, в който страната ни е под прожекторите на европейските лидери. Лидерът на БСП Корнелия Нинова заяви, че парламентарната ѝ група внася предложение за намаляване на привилегиите на депутатите. Тя гарантира, че ако това не се приеме сега, когато БСП управлява, то ще бъде факт. Нинова заяви, че малцина са променяли държавите си и призова за обединение на политиците, за да бъдат водачите на народа. Корнелия Нинова заяви, че БСП иска тази сесия да бъде началото на решаване на проблема с паралелната държава, която за президента е тъмнината.  \r\nОт „Обединени патриоти“ отчетоха, че европейската заслуга на това управление е, че не е показало патриотизмът като стигмирана идеология. От ДПС пък поискаха нова визия за реформите и подчертаха, че това изисква нов тип управление и формула. \r\nНачалото на новата сесия бе белязано със скандал, който възникна след като протестиращи хора с увреждания не бяха допуснати в сградата на парламента, като аргументът за това бяха тениските им „Системата ни убива“. За това сигнализира лидерът на БСП Корнелия Нинова, която каза, че управляващите не пускат протестиращите хора с увреждания в парламента само защото са срещу системата \"ГЕРБ\". По думите ѝ това е грубо погазване на демократичните принципи. Според нея ГЕРБ дискриминират хората с увреждания, които половин час са били на прага на Народното събрание. \r\nСлед изявлението си лидерът на БСП излезе сред протестиращите, за да вземе предложенията им за законови промени. Веднага след като Нинова излезе, управляващи и опозиция се скараха на входа на парламента заради хората с увреждания. От БСП дори поискаха оставката на Емил Христов като заместник-председател на Народното събрание. Председателят на ПГ на ГЕРБ Цветан Цветанов заяви, че правителството е отпуснало през 2017 г. 162 млн. лв. за около 30 хил. души, които са в неравностойно положение. В скандала се намеси и заместник-председателят на парламента Емил Христов. Той поясни, че депутатът от БСП Антон Кутев е разговарял с него за допуска на хората с увреждания в Народното събрание и му е споменал само за фланелки, които искат да дадат, а не е обяснил, че те имат пропуски. Заместник-председателят на ПГ на „БСП за България“ Антон Кутев му обяви, че от БСП ще му поискат оставката на 19 април 2018 г.\r\nДрагомир Стойнев от БСП допълни: „Заради това, което направихте днес най-малкото, което можете да направите е да си депозирате оставката“.\r\nПрез това време депутати от ГЕРБ се провикваха, че БСП не търсят решение на проблема, а само търсят скандал.\r\nСлед скандала председателят на ПГ на ГЕРБ Цветанов  коментира пред журналисти, че БСП си търсят инцидент, за да поискат оставката на Емил Христов, който по думите му няма вина. \r\nТой поясни, че е излязъл от зала в момента, в който е разбрал, че има проблем с допуска на хората с увреждания. Цветанов допълни, че когато е излязъл вече хората ги е нямало. Той попита дали такова нещо може да се използва като политически аргумент и да се прави подобен сценарий и цирк. „Това е недопустимо“, заяви Цветанов.\r\nДеница КИТАНОВА", "date": "2018.04.18", "title": "Със скандал започна новата сесия на парламента (ОБЗОР)"}
{"url": "http://www.focus-news.net/news/2018/04/18/2512614/voice-of-america-ekip-na-oon-e-popadnal-pod-obstrel-s-malokalibreno-orazhie-v-grad-duma.html", "text": "Екип на ООН е попаднал под обстрел с малокалибрено оръжие в град Дума, предава радио Voice of America.\r\nЧленовете на екипа на ООН, изпратен да проучи условията за безопасна работа на експертите на Организацията за забрана на химическите оръжия (ОЗХО) са попаднали под обстрел, когато са отишли на едно от местата, където се предполага, че са осъществени химическите атаки в сирийския град Дума.\r\n„При пристигане на място №1 се беше събрала голяма тълпа и екипът на ООН трябваше да се оттегли, на място №2 екипът попадна под обстрел с малокалибрено оръжие и стана експлозия“, заявява Ахмет Узумчу, директор на ОЗХО днес в Хага.\r\nНикой от представителите на ООН не е пострадал по време на инцидента. Юлиян Марков", "date": "2018.04.18", "title": "Voice of America: Екип на ООН е попаднал под обстрел с малокалибрено оръжие в град Дума"}
{"url": "http://www.focus-news.net/news/2018/04/18/2512616/tass-pokazvat-v-intervyu-edno-ot-detsata-zasneti-v-klipa-na-belite-kaski.html", "text": "Телевизионният канал „Россия 24“ показал интервю с детето, заснето в клипа на „Белите каски“, с който се доказва употребата на химическо оръжия в сирийския град Дума, предава TACC.\r\nПо информация на телевизионния канал Хасан Диаб, на 11 години е детето от въпросния клип.\r\n„Ние бяхме в мазето, мама ми каза, че няма нищо за ядене и ще ядем утре. Чухме викове на улицата „Идете в болницата“. Ние побегнахме към  болницата и в момента, в който влязох ме хванаха и почнаха да ме поливат с вода. После ни сложиха на легла заедно с други хора“, разказва детето.\r\nБаща му, чието име телевизионния канал не споменава, разказва в интервюто, че за участието в снимките са им раздали храна и са ги пуснали да си ходят. Той подчертава че детето му се чувствало отлично и никакво химическо оръжие не е било използвано.\r\nПо-рано постоянния представител на Русия в Организацията за забрана на химическите оръжия (ОЗХО) Александър Шулгин заявява, че руските специалисти, извършили проверка на съобщенията за използване на химически оръжия в сирийския град Дума са открили участниците във видеоклиповете, представени като доказателства за употребата на химическо оръжие. Юлиян Марков", "date": "2018.04.18", "title": "ТАСС: Показват в интервю едно от децата, заснети в клипа на „Белите каски“"}
