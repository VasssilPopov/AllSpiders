{"url": "http://www.focus-news.net/news/2018/04/27/2515940/elena-poptodorova-ima-darzhavi-na-zapadnite-balkani-s-vatreshna-izdrazhlivost-i-sila-za-protivopostavyane-na-ruskoto-vliyanie-na-tyahna-teritoriya.html", "text": "Има държави на Западните Балкани с вътрешна издръжливост и сила за противопоставяне на руското влияние на тяхна територия. Това каза за Радио „Фокус“ посланик Елена Поптодорова, вицепрезидент на Асоциацията на Атлантическия договор (АТА). Тя уточни, че НАТО не може да влиза в пряк спор с Русия по тези въпроси. „Самите държави реагираха или поне някои от тях – Македония реагира след публична заплаха от страна на руския президент Владимир Путин към Македония да не помисля за членство в НАТО, на което македонският премиер Зоран Заев даде достоен отговор, а именно – че Македония има такава национална цел още от момента на своето национално признаване като държава. Много е важно да се укрепи вътрешната издръжливост на държавите – те сами да разберат за себе си, че такава намеса носи рискове. А това може да стане само с помощ от Северноатлантическия договор“, обясни посланик Поптодорова. Тя припомни, че сред държавите-партньори на НАТО е и Сърбия, въпреки че не желае членство в Алианса. Вицепрезидентът на Асоциацията на Атлантическия договор уточни, че северозападната ни съседка може да послужи като добър практически пример, тъй като поддържайки добри отношения с Русия, винаги е успявала да съхрани и защити своята собствена идентичност.", "date": "2018.04.27", "title": "Елена Поптодорова, Асоциацията на Атлантическия договор: Има държави на Западните Балкани с вътрешна издръжливост и сила за противопоставяне на руското влияние на тяхна територия"}
{"url": "http://www.focus-news.net/news/2018/04/27/2515968/afp-donald-tramp-mozhe-da-otkrie-amerikanskoto-posolstvo-v-erusalim-drugiya-mesets.html", "text": "Американският президент Доналд Тръмп може да пътува другия месец до Ерусалим , за да открие американското посолство там, предава AFP.\r\nПо време на пресконференцията си с германския канцлер Ангела Меркел президентът заявява: „Аз може да отида. Много съм горд от това. Ще бъде красиво. Макар да е временно, може да е за доста години“ .\r\nДоналд Тръмп има предвид решението да се извърши ремонт за 300-400 хиляди долара на съществуващото консулство в Ерусалим вместо да се похарчи един милиард за чисто нова сграда.\r\nРешението на американския президент да премести посолството на САЩ от Тел Авив в Ерусалим през февруари тази година предизвика гнева на арабите по света и най-вече на палестинците, които смятат Източен Ерусалим за столица на тяхната бъдеща държава. Юлиян Марков", "date": "2018.04.27", "title": "AFP: Доналд Тръмп може да открие американското посолство в Ерусалим другия месец"}
{"url": "http://www.focus-news.net/news/2018/04/27/2515937/pazardzhik-praznik-na-baleta-shte-se-provede-v-chitalishte-videlina-v-grada.html", "text": "Празник на балета ще се проведе в читалище „Виделина“ в Пазарджик по повод Международния ден на балетното изкуство на 29 април. Това съобщиха за Радио „Фокус“ – Пазарджик от културната институция. Проявата е  съвместно с Балетна школа „Ива“ към читалището. Концертът ще е с участието на състави от Перущица, Стамболийски, Пловдив и Пазарджик. Началото е от 18:00 ч. в големия салон на читалището. Участие в празника ще вземат ТС „Самодиви“  при НЧ „Просвета – 1862“ – Перущица с р-л Даниела Минчева, Школа за класически и модерен балет при НЧ „Нокола Й. Вапцаров – 1924 – Стамболийски с р-л Маргарита Арабаджиева, ТС „Милениум“ – Пловдив с р-л Цветомира Крумова, ТС “ Мега“ – ПМГ „К. Величков“ и СКХГ „Диляна“ – Пазарджик с р-л Пепи Маргинова и  БШ „Ива“ – НЧ „Виделина – 1862“ – Пазарджик с р-л  Ваня Вълкова. Началото на проявата е в 17.00 часа.\r\nАлбена ЖИЛЕКОВА", "date": "2018.04.27", "title": "Пазарджик: Празник на балета ще се проведе в читалище „Виделина“ в града"}
{"url": "http://www.focus-news.net/news/2018/04/27/2515941/tass-ekspertite-ot-es-ne-savetvat-balgariya-da-barza-s-prisaedinyavaneto-kam-evrozonata.html", "text": "Европейският комисар по икономическите и финансовите въпроси Пиер Московиси заяви, че експертите от ЕС не съветват България да бърза с присъединяването към Еврозоната, предава ТАСС.\r\n„Предлагам сега да не говорим за сроковете и границите за влизане на България в еврозоната. Гърция, може би, твърде бързо се присъедини и попадна в кризисна ситуация.- България трябва да се присъедини силна, а затова ѝ е необходимо време“, заяви Московиси. „Основното, което е необходимо е да се постигне конвергенция – нейната икономика трябва да се приближи до тази на европейските страни, а инвестициите трябва да са силни. Ние приветстваме вашия ентусиазъм, но нека не бързаме“, допълни той.\r\nБългарският финансов министър Владислав Горанов изрази увереност, че страната ще влезе в чакалнята ERM 2 през следващите месеци, а „чакалнята“ е определена като необходима формалност, тъй като в продължение на много години българският лев е фиксиран спрямо еврото.\r\n\" Виктор Турмаков", "date": "2018.04.27", "title": "ТАСС: Експертите от ЕС не съветват България да бърза с присъединяването към Еврозоната"}
{"url": "http://www.focus-news.net/news/2018/04/27/2515939/idva-krayat-na-dvoyniya-standart-pri-hranite-obzor.html", "text": "Страната ни настоява за промени в европейското законодателство, които изрично да забранят двойните стандарти при храните, както и създаването на единен европейски орган, който да осъществява контрол и да санкционира нарушителите. Това стана ясно по време на брифинг, на който омбудсманът Мая Манолова и министърът на българското Председателство на Съвета на ЕС Лиляна Павлова представиха разяснения за предстоящата конференция „Двойният стандарт при храните в ЕС – да сложим проблема на масата“, която ще се проведе на 30 април в София. „Горда съм, защото именно от София, в рамките на председателството на България ще прозвучи толкова важното послание към всички граждани на Европа – идва краят на двойния стандарт и храните“, посочи в изказването си омбудсманът Мая Манолова. Общественият посредник подчерта, че националният вкус трябва да бъде изключен като критерий за оценка, когато става дума за продукти от една и съща марка, но с различно качество. Мая Манолова подчерта, че този проблем би могъл да бъде решен единствено със законодателни промени и призова националните органи на държавите да имат достатъчно смелост, за да застанат срещу могъщите транснационални компании. Тя увери, че усилията ѝ в тази посока няма да спрат, за да не се допусне проблемът да бъде приглушен с палеативни мерки. „Всички сме наясно, че тази битка не е просто битка за поредни промени в европейското законодателство. Това е битка за справедливост, битка за доверието на гражданите в ЕС”, завърши изказването си Мая Манолова.\r\nОт своя страна министър Павлова коментира, че на предстоящия на 30 април форум страната ни ще постави този проблем на масата за преговори и ще предостави резултати от изследвания, с които да докаже сериозността му. \r\n„Всички българи сме достойни, равноправни европейци и не можем да бъдем третирани като второ качество потребители”, допълни още тя. Според министър Павлова данните показват няколко големи проблема – една и съща стока да се продава с голяма разлика в цената в различните държави, както и различното съдържание в храните. \r\nИван ЛАЗАРОВ", "date": "2018.04.27", "title": "Идва краят на двойния стандарт при храните (ОБЗОР)"}
{"url": "http://www.focus-news.net/news/2018/04/27/2515946/varna-traditsionnata-proletna-lekoatleticheska-shtafeta-se-provede-v-obshtina-vetrino.html", "text": "Традиционната пролетна лекоатлетическа щафета се проведе в община Ветрино. Това съобщиха за Радио „Фокус“ – Варна от Община Ветрино. И тази година тя премина под патронажа на кмета на Общината – д-р Димитър Димитров. Участие в нея взеха учениците от I до XII клас на СУ „Христо Ботев“ с . Ветрино, отбор от учители, кметове, общински съветници и служители на общинска администрация.\r\nНадпреварите бяха оспорвани и изпълнени с много вълнуващи моменти. За финал, както подобава, участниците получиха много грамоти и награди за участието си в спортния празник.", "date": "2018.04.27", "title": "Варна: Традиционната пролетна лекоатлетическа щафета се проведе в община Ветрино"}
{"url": "http://www.focus-news.net/news/2018/04/27/2515938/mayk-pompeo-nato-e-po-nezamenimo-ot-kogato-i-da-e-bilo-v-svetlinata-na-ruskata-zaplaha.html", "text": "Държавният секретар на САЩ Майк Помпео заяви, че НАТО е „по-незаменимо от всякога“ заради последните действия на Русия. То призова Алианса да не се връща „към обичайната си дейност“, пише The Hill.\r\n„В светлината на неприемливите действия на Русия, НАТО е по-незаменимо от когато и да било“, заяви Помпео. „Както нашите съюзници се съгласяват, употребата на невропаралитичен газ от Русия на британска територия е безразсъдно действие, което е поставило живота на невинни цивилни под заплаха“, допълни той.\r\n„НАТО не трябва да се завръща към обичайната си дейност с Русия, докато Москва не покаже ясна промяна на действията си“, допълни той.  Виктор Турмаков", "date": "2018.04.27", "title": "Майк Помпео: НАТО е по-незаменимо от когато и да е било в светлината на руската заплаха"}
{"url": "http://www.focus-news.net/news/2018/04/27/2515945/gen-yavor-mateev-knigata-na-krasimir-uzunov-kaymaka-chalana-e-razkaz-za-silata-na-edna-obshta-kauza.html", "text": "Книгата на Красимир Узунов \"Каймакъ-Чаланъ\" е разказ  за силата на една обща кауза. Това каза по време на представянето на книгата в град Ветрен, бригаден генерал Явор Матеев, предаде репортер на Радио \"Фокус\" - Пазарджик. \"И днес българският войник прави всичко, за да защити семейството си, родината си. Така той се доближава до своите предци от преди повече от 100 години\", каза ген. Матеев. Той се обърна към присъстващите с думите: \"Всяка среща с вас и с автора на книгата е среща с историята на България. Вярвам, че нашата държава ще направи необходимото на връх Каймак-Чалан да имаме паметен знак, защото така ще докажем, че пазим родовата си памет. Дълбок поклон пред всичко направено от нашите предци на този свещен връх\", каза също ген. Матеев.\r\nВаня НИКОЛОВА", "date": "2018.04.27", "title": "Ген. Явор Матеев: Книгата на Красимир Узунов \"Каймакъ-Чаланъ\" е разказ за силата на една обща кауза"}
{"url": "http://www.focus-news.net/news/2018/04/27/2515951/afp-donald-tramp-zayavi-che-dve-darzhavi-mogat-da-sa-domakini-na-pregovorite-mu-s-kim-chen-un.html", "text": "Президентът на САЩ Доналд Тръмп заяви, че има две възможни места, където да проведе скорошната си среща със севернокорейския лидер Ким Чен-ун, предава  AFP.\r\n„Вече сме се спрели на две възможни места за срещата и скоро ще разберете кои“, заяви Тръмп по време на съвместна пресконференция заедно с германския канцлер Ангела Меркел.\r\nОчаква се срещата да се проведе в близките седмици, скоро след историческата среща между севернокорейския лидер и президента на Южна Корея Мун Джей-ин.  Виктор Турмаков", "date": "2018.04.27", "title": "AFP: Доналд Тръмп заяви, че „две държави“ могат да са домакини на преговорите му с Ким Чен-ун"}
{"url": "http://www.focus-news.net/news/2018/04/27/2515947/mikrobus-s-balgarski-turisti-se-obarna-v-sarbiya-obzor.html", "text": "Микробус с български туристи се обърна в Р Сърбия на автомагистрала Ниш-Белград. Вследствие на катастрофата трима български граждани са настанени в болница, като нито един от тях не е с опасност за живота. Инцидентът стана към 9.15 часа. Микробусът е собственост на бургаската фирма „Евелин-Р“, пътуващ за Босна и Херцеговина. В него са пътували 19 души - 17 пътници и двама шофьори. Вследствие на инцидента са пострадали 13 от пътниците. Всички те са били приети в Общата болница в Чуприя и им е оказана медицинска помощ. След направени прегледи 10 от тях са изписани, а други трима остават в ортопедичното отделение. В Чуприя пристигна друг автобус на фирмата, който превози останалите 16 българи. Българският посланик в Белград Радко Влайков е посетил нашите сънародници в болницата, а консулът Георги Христов бе там и е в контакт с тях и с лекуващия ги екип. \r\nМинистерството на туризма направи проверка на фирмата-превозвач. ЕВЕЛИН Р ЕООД е с адрес на дейност Бургас, представлявана от Евелина Димитрова Пулева. Проверка на Министерството на туризма в Националния туристически регистър показа, че фирмата е лицензирана за туроператорска и турагентска дейност от юли 2006 г. и има валидна застраховка до 08.01.2019 г. Министерството на туризма е в постоянна връзка с българското МВнР и следи ситуацията с пострадалите.", "date": "2018.04.27", "title": "Микробус с български туристи се обърна в Сърбия (ОБЗОР)"}
{"url": "http://www.focus-news.net/news/2018/04/27/2515950/krasimir-uzunov-kaymaka-chalana-tryabva-da-se-prochete-zashtoto-shte-ni-napravi-malko-poveche-hora.html", "text": "\"Каймакъ-Чаланъ\" е едно чудо, каза при представянето на книгата в град Ветрен авторът и Красимир Узунов, предаде репортер на Радио \"Фокус\" - Пазарджик. Той описа върха и гледката, която се вижда от него - безкрайна плетеница от други коти и върхове. \"На върха има 8 000 души, душите на загиналите наши и чужди войници. Българските войници може би са имали по-малко неща от нас, но със сигурност са обичали повече от всичко родината си. Ние наистина сме били страховит народ.  Каймакъ-Чаланъ е една частица, защото ние трябва да знаем къде е и Лерин, и Дойран,  и Кубадин, за да не изчезнем като народ. Посланието на книгата \"Каймакъ-Чаланъ\" е да си върнем отечеството\", каза също Узунов. Той разказа, че преди две седмици е успял да получи от Белград оригинален албум, в който са снимките на загинали български войници. Узунов разказа също, че един от сръбските командири е описал сражението на Каймакъ-Чаланъ по следния начин: \"отсреща има българи, които не разбираме, взривяваме земята под краката им, а те стоят\". За това той определи Каймакъ-Чалан като една частица от героичната ни история и разказа за войник от Сливенско, чийто ръце целува цар Борис ІІІ, след като чува разказа за сражението на върха. \"Каймакъ-Чаланъ\" трябва да се прочете, защото ще ни направи малко повече хора\", допълни Узунов.\r\nВаня НИКОЛОВА", "date": "2018.04.27", "title": "Красимир Узунов: \"Каймакъ-Чаланъ\" трябва да се прочете, защото ще ни направи малко повече хора"}
{"url": "http://www.focus-news.net/news/2018/04/27/2515693/sport-karenyo-busta-deli-grigor-dimitrov-ot-izkachvane-do-4-v-sveta.html", "text": "Пабло Кареньо-Буста (№11) дели Григор Димитров от участие на полуфинал в Барселона, но и от изкачване до №4 в световната ранглиста.  \r\nИспанецът се класира за мач с първата ни ракета, след като надделя трудно над Адриан Манарино (№27) в изключително оспорван двубой с 6:2, 4:6, 7:6(6). \r\nДнешният мач между Григор и Буста ще е седми за тях. Българинът води с 4:2 победи, като последната от тях бе изключително убедителна - 6:1, 6:1 в груповата фаза на финалния Мастърс в Лондон. \r\nТе имат изиграни общо 4 срещи на клей, разменяйки си по два успеха. Испанецът обаче е в серия от 2:0 на червено, като дори не е загубил сет във въпросните мачове.\r\nПобеда на Григор днес ще му позволи да изпревари Марин Чилич за четвъртото място в ранглистата на АТР. Двамата са разделени от 35 точки. \r\nЗа да се изкачи до №3 в света още тази седмица обаче, на Димитров ще му е нужно не само да стигне до финал, но и да го спечели.\r\nВенцислав ДРАГОМАНОВ", "date": "2018.04.27", "title": "Спорт: Кареньо-Буста дели Григор Димитров от изкачване до №4 в света"}
{"url": "http://www.focus-news.net/news/2018/04/27/2515639/brigaden-general-valentin-tsankov-naprezhenieto-mezhdu-gartsiya-i-turtsiya-tseli-po-skoro-obsluzhvane-na-natsionalni-interes-a-ne-deystvitelno-razreshavane-na-spornite-vaprosi.html", "text": "Напрежението между Гърция и Турция цели по-скоро обслужване на национални интерес, а не действително разрешаване на спорните въпроси. Това каза в сутрешният блок „Добро утро България“ по Радио „Фокус“ бригаден генерал от резерва Валентин Цанков, заместник-председател на Асоциацията на сухопътни войски. По думите му до най-страшните прогнози за реален въоръжен конфликт едва ли ще се сбъднат, като след президентските избори в Турция, ситуацията вероятно ще се успокои постепенно. САЩ, като съюзник в НАТО, по-скоро успокоява тона на двустранни отношения, добави той. „Няма индикации за възникване на сериозен военен конфликт между двете страни като се има предвид, че в миналото поне три пъти, в новата история между тези страни-членки на НАТО е имало доста сериозно напрежение, достигащо до положение да се извършва и мобилизация, тост това е вече фактор и категоричен знак за готовност за война. В този случай в момента нямаме такива индикации, всичко това може да се обясни със вътрешнополитическата обстановка и в двете страни. За Турция например трябва да се вземат предвид предстоящите извънредни парламентарни и президентски изброи,  поясни той. Бригаден генерал Валентин Цанков коментира още, че въпреки призивите от турска страна за ревизия на Лозанския договор, едва ли ще се случи, като и самите текстове на документа не позволяват подобни ходове.", "date": "2018.04.27", "title": "Бригаден генерал Валентин Цанков: Напрежението между Гърция и Турция цели по-скоро обслужване на национални интерес, а не действително разрешаване на спорните въпроси"}
{"url": "http://www.focus-news.net/news/2018/04/27/2515539/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Сенатът на САЩ одобри бившия директор на ЦРУ Майк Помпео на поста държавен секретар на САЩ. Сенаторите гласуваха с 57 срещу 42 гласа за неговата номинация, пише   The Hill.\r\n„След като призовавах в течение на седмици Помпео да подкрепи мнението на президента Доналд Тръмп, че войната в Ирак бе грешка и че е време да напуснем Афганистан, днес получих потвърждение, че той подкрепя президента“, заяви сенатор Ранд Пол (Републиканска партия, Кентъки), чийто глас бе необходим, за да може кандидатурата на Помпео да бъде одобрена по-рано от сенатската комисия по международните въпроси. \r\nНоминацията на Помпео бе одобрена от сенаторите от управляващата Републиканска партия, но и от някои демократи като Хайди Хейткамп (Северна Дакота), Джо Манчин (Западна Вирджиния) и  Джо Донъли (Индиана).\r\n„В ролята си на директор на ЦРУ Помпео демонстрира способността си да бъде ефективен управител и оператор на световната сцена“, заяви Джоунс в заявлението си, с което мотивира своето решение, различно от партийните позиции.\r\n*** Според социологическите проучвания „публичният съюз“ между управляващата Партия на справедливостта и развитието на президента на Турция Реджеп Тайип Ердоган и опозиционната Партия на националното движение ще получат мнозинството в парламента, а Ердоган ще бъде преизбран на поста, предава  Yeni Safak.\r\nСъщевременно според проучванията фронтът , изграден от опозиционната Републиканска народна партия и новосформираната „Добра“ е „разпилян“ и неподготвен и няма достатъчно добър кандидат-президент.\r\n Според проучването на консултационния център ГЕНАР ПСР ще получи около 49% от гласовете, а в съюз с ПНД ще получи 60%, докато опозицията ще получи около 40%. Според проучването на изследователски център „Денге“ съюзът ПСР-ПНД ще получат 57% от гласовете на парламентарните избори, а Ердоган ще спечели още на първи тур на президентските избори с 60% от гласовете.\r\n„Независимо кой ще бъде срещу него Ердоган ще бъде избран още първи тур. Публичният съюз е много силен, докато опозицията е слаба и разпръсната. Едва ли толкова разпръснат, неподготвен и спонтанен форт ще се стегне и ще даде на обществото необходимото послание“, смята председателят на „Денге“ Басри Йълдъз. \r\nПарламентарните и президентските избори в Турция ще се проведат в един ден -  на 24 юни 2018 година.\r\n***  Министърът на отбраната на САЩ Джеймс Матин съобщи, че администрацията все още преценява дали Иранското ядрено споразумение може да бъде подобрено достатъчно, че президентът Доналд Тръмп да бъде убеден да остане в него, пише  The Washington Post.\r\nПо време на изслушване пред комисията в Сената по въоръжените сили Матис бе питан дали администрацията иска споразумението от 2015 г. да продължи да действа. Самият Тръмп нарича договора „лудост“ и заяви, че ще реши окончателно до 12 май дали да се изтегли от него.\r\nМатис заяви, че вярва, че САЩ ще се придържат към споразумението. Той не изрази личното си мнение по въпроса, но заяви, че дискусиите с европейските сили относно подобряването на споразумението се водят и в момента. По-рано иранският президент Хасан Роухани отхвърли възможността за промени или допълнения към договора.\r\n***  Северна и Южна Корея ще обсъдят премахването на стражевите постове в демилитаризираната зона, която ги разделя, както и разоръжаването на войниците, които са разположени на пропускателен пункт „Пханмунджом“, пише „Чосун Илбо“.\r\nИдеята е част от усилията на Южна Корея да превърне демилитаризираната зона от символ на разделение в символ на мира, според правителствени източници. Според примирието след Корейската война през 1953 г. войниците от двете корейски държави в зоната могат да носят пистолети и неавтоматични пушки.\r\nПрезидентът на Южна Корея Мун Джей-ин  и севернокорейският лидер Ким Чен-ун, които ще се срещнат в петък ще обсъдят и откриването на пункт за връзка в „Пханмужджом“ със служители и от двете страни, които да обсъждат трансгранични въпроси. \r\nМун Джей-ин ще предложи и постепенно изтегляне на тежкото оръжие и войските от Демилитаризираната зона. Двете страни също така обмислят установяване на гореща линия между въоръжените сили на двете войски.", "date": "2018.04.27", "title": "Преглед на някои от основните теми в световния печат ( Агенция „Фокус“ )"}
{"url": "http://www.focus-news.net/news/2018/04/27/2515540/predstoyashti-sabitiya-v-stranata-za-27-april-agentsiya-fokus.html", "text": "***\r\nВ 11.00 часа в спортна зала „Васил Левски“ вицепрезидентът Илияна Йотова ще участва в регионална среща на клубовете „Млади възрожденци“ – инициатива на Общобългарския комитет „Васил Левски“.\r\n***\r\nОт 09.00 часа ще започне редовното пленарно заседание на Народното събрание.\r\n***\r\nОт 09.00 часа министърът на околната среда и водите Нено Димов ще се срещне с представители на „Монтюпе“ ЕООД в Информационния център на РИОСВ – Русе, за да  обсъди изпълнението на краткосрочните и средносрочните мерки от инвестиционната програма на дружеството  за ограничаване разпространението на атмосферни замърсители и изграждането на пункт за собствен мониторинг. От 10.15 часа министърът ще даде пресконференция в сградата на екоинспекцията.\r\nОт 11.00 часа във фоайето на ректората на Русенския университет „Ангел Кънчев“ министър Димов ще присъства на откриването на документалната изложба „Зараждане на гражданското общество в България (1987-1989)“, на която МОСВ е съорганизатор. Тя е част от тематичен научен семинар в две части: свидетелства – „Съвременниците разказват“ и „Медиите като огледало на историята“ и част втора – 30 години по-късно. \r\n*** \r\nОт 10.00 до 13.00 часа в Националния студентски дом, министър Лиляна Павлова ще представи резултатите от Българското председателство на Съвета на ЕС до момента пред участниците в международния младежки семинар на тема „Европа: Презареждане” .\r\n***\r\nОт 10.00 часа министърът на отбраната Красимир Каракачанов ще посети завод „ТЕРЕМ – Хан Крум“. По време на посещението ще бъдат представени технологичните възможности на завода за ремонт на бронетанкова техника.\r\n***\r\nОт 12.00 часа министърът на регионалното развитие и благоустройството Николай Нанков и македонският министър на местното самоуправление Сухейл Фазлиу ще направят изявление в зала Пресцентър на МРРБ след проведената помежду им среща.\r\n***\r\nОт 12.00 часа министърът на земеделието, храните и горите Румен Порожанов ще присъства на първа копка на разширението на производствените мощности на предприятието за преработка на царевица „Амилум България“ в Северната индустриална зона на града и отбелязване на 25 години от приватизацията му. На събитието е поканен премиерът Бойко Борисов.\r\n*** \r\nОт 09.30 часа българският комисар по цифровата икономика и общество Мария Габриел я ще открие пролетната конференция на АФСЕА секция София на тема „Електронното управление – национален приоритет\", която се провежда в Централния военен клуб в София. Също така ще участва в откриването на Coursedot център за обучение на специалисти за Cloud технологии от 11.30 часа в София Тех Парк. \r\n***\r\nОт 09.00 часа 5-и състав на Специализирания наказателен съд ще заседава по делото срещу Калоян П., Любомир С. и др., на които са повдигнати обвинения за образуване и ръководене на организирана престъпна група. \r\n***\r\nОт 09.30 часа с поднасяне на венци и цветя на паметната плоча пред сградата на КНСБ  синдикатите ще отбележат световния ден, посветен на безопасността и здравето на работното място, както и на паметта на трудещите се по целия свят, които са загубили живота си в следствие на трудовa злополукa или професионалнa болест. От 10.00 часа в залата на 11 етаж ще се проведе пресконференция и връчване на награди „Прометея“ за постижения и добри практики в безопасността и здравето на работниците. \r\n***\r\nОт 09.30 часа 9-и състав на Специализирания наказателен съд ще заседава по делото срещу Илиян О., Емил М. и др., на които са повдигнати обвинения за образуване и ръководене на организирана престъпна група.\r\n***\r\nОт 09.45 часа 2-ри състав на Специализирания наказателен съд ще заседава по делото срещу Таньо Т., Огнян М. и др., на които са повдигнати обвинения за образуване и ръководене на организирана престъпна група.\r\n***\r\nОт 10.00 часа 13-и състав на Специализирания наказателен съд ще заседава по делото срещу Радослав К., Генчо П. и др., на които са повдигнати обвинения за образуване и ръководене на организирана престъпна група.\r\n***\r\nОт 10.00 часа 3-ти състав на Специализирания наказателен съд ще заседава по делото срещу  Мелиад Фарах и Хасан ел Хадж Хасан, на които са повдигнати обвинения за тероризъм.\r\n***\r\nОт 10.00 часа 1-ви състав на Специализирания наказателен съд ще заседава по делото срещу Иван С., Янко К. и др., на които са повдигнати обвинения за образуване и ръководене на организирана престъпна група.\r\n***\r\nОт 10.00 часа в Централния военен клуб ще се проведе среща-разговор с евродепутатите Ангел Джамбазки и Ашли Фокс – най-довереният човек на премиера на Великобритания Тереза Мей. На събитието ще се проведе дискусия на тема родолюбие, патриотизъм и консерватизъм. В основата на разговора ще бъде и дебатът за посоката на ЕС и на Обединеното кралство след Брекзит.\r\n***\r\nОт 10.30 часа в Заседателна зала 1 в Ректората на Софийския университет „Св. Климент Охридски“ ще се състои обсъждане на новата критериална система на Националната агенция за оценяване и акредитация в съответствие със стандартите и насоките за осигуряване на качеството в европейското пространство за висше образование, прилагана от месец януари 2 0 17 г.\r\n***\r\nОт 11.00 часа по повод навършването на 200 години от рождението на император\r\nАлександър II, Посолството на Русия в България организират тържествена церемония с\r\nполагане на венци и цветя пред паметника на Цар-Освободител в центъра на\r\nСофия. В мероприятието ще вземат участие дипломати на Посолството начело с Посланика на Русия в България Анатолий Макаров, сътрудници от апарата на Аташето по отбрана начело с полк. Виктор Авдеев, сътрудници на Руския културно-\r\nинформационен център начело с ръководителя на Центъра Павел Журавльов,\r\nбългарски народни представители, обществени дейци и неравнодушни\r\nграждани.\r\n***\r\nОт 11.00 часа в Националния пресклуб на БТА, Фондация „Българско танцово изкуство“ ще даде пресконференция във връзка с началото на проекта „Фолклорна танцова панорама” 2018 и стартиране на дарителската кампания „За българските танци“.\r\n***\r\nОт 11.00 часа в Музея на спорта на Националния стадион „Васил Левски“ ще бъде представена книгата  „Олимпийски каталог/Olympic catalogue“, която представя плакати, наградни и възпоменателни медали, монети, банкноти, марки, значки, талисмани и факли за пренасяне на олимпийския огън, издадени от организаторите на летните и зимните олимпийски игри в продължение на 122 години - от „Атина-1896“  до „Рио де Жанейро-2016“  и „Пьонгчанг-2018“ .\r\n***\r\nОт 11.00 часа 15-и състав на Специализирания наказателен съд ще заседава по делото срещу Петър Т., Ивайло С. и др., на които са повдигнати обвинения за образуване и ръководене на организирана престъпна група.\r\n***\r\nОт 11.00 часа в сградата на СРЗИ ще се проведе пресконференция по повод Европейска имунизационна седмица. Ще бъдат изнесени данни относно ваксинопрофилактиката в София-град както и за територията на цялата страна.\r\n***\r\nОт 11.00 часа 18-и състав на Специализирания наказателен съд ще заседава по делото срещу Васил Д., Паскалис Д. и Юксел Х., на които са повдигнати обвинения за образуване и ръководене на организирана престъпна група.\r\n***\r\nОт 11.30 часа в Заседателната зала на Ректората на НСА в кв. „Студентски град“ ще се състои церемонията по удостояване на президента на Световната конфедерация по бейзбол и софтбол (WBSC)  Рикардо Фракари (Италия) със званието Почетен професор на Национална спортна академия „Васил Левски“ (НСА).  След връчването на почетните символи – медал и диплом, Фракари ще изнесе публична лекция на тема „Предизвикателствата пред Международната федерация“.\r\n***\r\nОт 13.00 часа в зала „Тържествена“ на Съдебната палата, главният прокурор Сотир Цацаров ще се срещне с ученици от пет столични гимназии. По инициатива на главния прокурор и Прокуратурата на Република България, учениците представиха своите есета на теми: „Ако съм прокурор“, „Аз обвинявам“, „Аз – прокурорът“, „Аз съм прокурор“ , „Обвинение към мисълта“. Есетата са събрани в книга, която ще бъде представена на срещата. \r\n***\r\nОт 19.30 часа в Концертна зала „България“ ще бъде представен проектът на Оркестъра за народна музика на БНР „Ритъмът на Балканите“.\r\n***\r\nОт 09.30 часа  в зала „22-ри септември” ще се проведе редовно заседание на Общински съвет  Благоевград.   \r\n***\r\nОт 11.00 часа в зала „Изток“ на Бургаския свободен университет ще се проведе Национален младежки дебат „Накъде отива Европа“, организиран от представителството на Европейския парламент в София.\r\n***\r\nОт 12.00 часа кметът на Бургас Димитър Николов ще посрещне и поздрави в Заседателната зала на Общината голяма част от отбора на волейболния \"Нефтохимик 2010\", който в рамките на един сезон триумфира със суперкупата, купата и шампионската титла.\r\n***\r\nОт 13.00 часа в Конферентна зала на Регионална здравна инспекция ще се проведе пресконференция във връзка с Европейската имунизационна седмица.\r\n***\r\nОт 19.00 часа в салона на Драматичен театър „Адриана Будевска“  ще прозвучат най-новите стихотворения  на поета Недялко Йорданов, заедно с изпети нови и предишни авторски песни. \r\n*** \r\nОт 10.00 часа в Юнашкия салон ще бъде открита Панорама на професиите и профилите в средното образование.\r\n***\r\nОт 13.30 часа във Военноморския музей ще се проведе церемония за обявяване и награждаване на победителите от конкурса за историческо есе, посветено на капитан І ранг Димитър Добрев и капитан-лейтенант Кирил Минков – герои от войните за национално обединение.\r\n***\r\nОт 14.00 часа общинският съветник от ПП ГЕРБ Борислав Нанков ще се срещне с граждани в офиса на партията на ул. „Георги Бенковски” №1.\r\n***\r\nОт 18.00 часа в храм  „Св. Атанасий” ще се проведе лекция на тема „От Пасха до Петдесетница - Осмия ден в годината” с лектор доц. д-р Мариян Стоядинов от Богословски факултет при ВТУ „ Св. св. Кирил и Методий”.\r\n*** \r\nОт 09.00 часа в ПМГ „Васил Друмев“ ще се проведе отбелязване на патронния празник на ПМГ „Васил Друмев“ и Ден на отворените врати.\r\n***\r\nОт 09.30 часа в Музикално-драматичен театър „Константин Кисимов“ – Велико Търново ще бъде открито XIII издание на Националния фестивал за детско-юношеско театрално творчество „Малкият принц“, организиран от Община Велико Търново и Народно читалище  „Извор – 1873” с. Самоводене.  \r\n*** \r\nОт 10.00 часа в конферентната зала на хотел „Алегро“ще се проведе  кръгла маса по повод Световния ден за безопасност на труда организира Регионалният съвет на КНСБ Велико Търново.  Очаква се да присъстват вицепрезидента на КНСБ Пламен Нанков, инж. Даниел Панов- кмет на Община Велико Търново. \r\n*** \r\nОт 10.00 часа в РЗИ ще се проведе пресконференция по повод Европейската имунизационна седмица.\r\n*** \r\nОт 10.30 часа в НВУ „Васил Левски“ ще се проведе курс „Начална военна подготовка”. В курса участват 13 български граждани, 7 мъже и 6 жени на възраст от 20 до 36 години, без военна подготовка, които не са студенти.\r\n*** \r\nОт 11.00 часа в магазин „Метро“ ще бъдат отбелязани  10 години магазин „Метро“ във Велико Търново.\r\n***\r\nОт 19.00 часа ще бъде представена книгата на Красимир Узунов „Каймакъ-Чаланъ“.\r\n***\r\nОт 08.30 часа кметът на Община Видин Огнян Ценков ще проведе среща с екипа специалисти от Университетската многопрофилна болница за активно лечение и спешна медицина „Пирогов“, които ще преглеждат безплатно деца в МБАЛ „Света Петка” – Видин в рамките на кампанията „Национална програма Детско здраве – Пирогов“.    Срещата ще се състои в кабинета на кмета (административна сграда на Община Видин, 6 ет.).\r\n***  \r\nОт 09.00 часа в залата на Общинския съвет-Видин ще се проведе заседание на общинските съветници. \r\n***  \r\nОт 10.30 часа в сградата на Дирекция „Бюро по труда“ ще се проведе прескофренция на Инспекцията по труда, РД „Социално подпомагане“ и Дирекция „Бюро  по труда“. \r\n***\r\nОт 18.30 часа в концертната зала на  Младежки център – Добрич ще се проведе Годишен концерт на Клуб Пиано с ръководител Детелина Захариева и Студио за поп- рок певци „Сарандев“ с вокален педагог Елена Карабельова.\r\n*** \r\nОт 11.00 часа в Заседателна зала на Общинска администрация ще се състои пресконференция по проект “Реконструкция и рехабилитация на улична мрежа в гр. Долни чифлик и с. Старо Оряхово, общ. Долни чифлик“.\r\n***\r\nОт 10.00 часа в Заседателната зала на Община Каварна ще се състои пресконференция във връзка с обявяването на кандидатурата на Каварна за Европейски град на спорта през 2019 година. Кандидатурата ще обяви кметът на града Нина Ставрева, заедно със световни и европейски звезди на спорта като Тервел Пулев, Женя Янева, Ерже Демирова и Елена Янева.\r\n***\r\nОт 10.30 часа с откриването на Дните на възрожденската и патриотична песен „Топчето пукна“ ще бъде открита тържествената програма, с която Клисура ще отбележи  142 години от Априлската епопея.\r\n***\r\nОт 09.30 часа на стадион „Осогово” ще се проведе състезанието „Млад огнеборец”.\r\n***\r\nОт 09.00 часа в Актовата зала на СУ „Св. Седмочисленици“ в район „Тракия“ ще бъде открит ученически фестивал за театрално изкуство „Театър-Игра-Живот“.\r\n***\r\nОт 10.00 часа в Общински детски комплекс – Пловдив ще бъде открит шахматен турнир под надслов „Мечтай, планирай, реализирай – живей истински!”.\r\n***\r\nВ 10.30 часа кметът на Пловдив инж. Иван Тотев и кметът на район \"Източен\" Николай Чунчуков ще посетят новия паркинг в пространството между улиците „Братя Свещарови“, „Марин Дринов“ и булевард „Източен“.\r\n***\r\nОт 13.00 часа в спортната зала на Пловдивския университет „Паисий Хилендарски“ ще бъде открито Европейско първенство по сумо за мъже и жени.\r\n***\r\nОт 18.00 часа в Градската художествена галерия – Пловдив ще бъде представен проектът „Абсурд – но не точно“ на четирима художници от Австрия - Хайде Ауфгевект, Йозеф Данер, Хюсеин Ишик и Георг Лебцелтер.\r\n***\r\nОт 09.30 часа в Генералното консулство на Руската федерация в Русе ще се проведе среща за връчване портрет на Александър II. От 10.00 часа ще бъдат посетени места, свързани с Освободителната война: с. Мечка, с. Тръстеник, Ивановски манастир.\r\n***\r\nОт 14.00 часа в Конферентната зала на хотел „Арена“ в Самоков ще се проведе представяне на спечелилия в международния архитектурен конкурс за Нов център на Боровец проект от авторите му William Matthews Associates и Stephen George International Bulgaria. В рамките на представянето ще се проведе и официалното награждаване на първите пет класирани проекта.\r\n*** \r\nОт  17.00 часа в зала №1 на Общината ще се проведе представяне на книгата – сборник  „Свищовските духови оркестри“от съставителя ѝ доц. д-р Юлия Николова и някои от хората, споделили своите спомени в нея. За първи път пред публика най-новият духов оркестър на град Свищов с диригент Деян Йорданов. (Вход свободен.).\r\n***\r\nОт 10.30 часа в хотел „Национал Палас“ ще бъде открита международна научно-приложна конференция на тема: „Животновъдство – традиции, биологично разнообразие и споделен опит“.\r\n***\r\nОт 14.30 часа в 210 зала на РУО-Сливен ще бъдат наградени ученически формации от град Сливен, отличили се със своята активна и успешна театрална дейност.\r\n***\r\nОт 18.00 часа в Клубът на дейците на културата ще се проведе паметна вечер, посветена на известни творци от Смолян, сред които Станислав Сивриев, Усин Керим, Георги Пашев, Никола Гигов и Ганчо Керечев.\r\n*** \r\nОт 11.00 часа, в конферентна зала „Диоген Вичев” Регионална библиотека „Партений Павлович” ще представи проекта „Е-портал на паметта и знанието - маршрути на европейската памет, живото културно наследство и европейските знания”.\r\n***\r\nОт 18.00 часа в Регионална библиотека „Захарий Княжески“ ще бъде представена книгата Втора кожа“ и ще се проведе среща с авторката Катя Стойкова.\r\n***\r\nОт 13.00 часа в Информационно-културния център ще се проведе среща – разговор с българския евродепутат Момчил Неков за възможността за въвеждане на термин за качество „планински продукт“ в България.\r\n*** \r\nОт 11.30 часа в зала 2 на Областна администрация Шумен ще се проведе заседание на Областния съвет по условия на труд.", "date": "2018.04.27", "title": "Предстоящи събития в страната за 27 април (Агенция „Фокус“)"}
{"url": "http://www.focus-news.net/news/2018/04/27/2515942/premierat-boyko-borisov-nastoyavam-sarbiya-i-kosovo-da-reshat-vsichkite-si-problemi-kakto-i-gartsiya-i-makedoniya-dostatachno-silni-ambitsii-imame-na-balkanite.html", "text": "Настоявам колегите Вучич и Тачи да решат всички проблеми между Сърбия и Косово, достатъчно силни лидери са. Това каза министър-председателят Бойко Борисов след срещата на лидерите на страните от Процеса „Бърдо-Бриони“ в Скопие, предаде репортер на Агенция „Фокус“. „Доналд, от името на всички от Балканите благодарим за усилията и за това, че намери време в толкова ангажираната си програма за няколко дни да минеш в страните, за да придобиеш лични впечатления от региона. Благодаря от името на всички, защото това не е правилно. Благодаря и на Ангела Меркел, защото ако нещо добро се случи на Балканите, аз съм убеден, че това може да стане само с нейната лична ангажираност. Благодаря на Тереза Мей, че много активно работим за срещата юли месец в Лондон по Берлинския процес. Благодаря на всички президенти, които са тук. Поздравявам Албания и Македония, Сърбия и Черна гора за поканата. Настоявам колегите Вучич и Тачи да решат всички проблеми между Сърбия и Косово, достатъчно силни лидери са. Достатъчно силни амбиции имаме Балканите“, заяви Борисов. \"Надявам се егоизмът на никого да не надделее и да спре процеса за целите Балкани. Това е важно и за Румъния, и за Гърция. Надявам се по същия начин и лидерите на Гърция и Македония да намерят решение за името. То трябва да стане възможно най-бързо. Имаме исторически шанс, както моят приятел историк Доналд каза, че след 60 години историята ще изпише и Вучич, и Тачи, и Георги Иванов, и Заев, ако успеят да придвижат държавите си напред и обратно\", каза още българският премиер. \"Знаете, че аз не обичам да давам съвети, но винаги съм казвал, че държавите от Европейския съюз имат достатъчно проблеми, за да отидем и насадим още такива. Ние трябва да изчистим взаимоотношенията си дори още преди срещата в София. Между Гърция и Македония знам, че се водят активни преговори. Надявам се претенциите за името да бъдат решение. Косово и Сърбия не решат ли въпроса, няма какво да си говорим за ЕС. Няма как да стане отделни държави – едните вътре, другите – вън. Босна и Херцеговина – задължително политическо решения на политическия елит. Те носят отговорност пред народите си за бъдещето. Няма кой да ни решава въпросите. Това, което ние с Доналд Туск сме поели като ангажимент, сме го изпълни. Темата е на масата - да намерим хибридно финансиране и европейските проекти за свързаност да са факт. Словения и Хърватия помагат, ние с Румъния и Гърция помагаме. От тук нататък всичко това е работа на този елит\", коментира още Борисов.", "date": "2018.04.27", "title": "Премиерът Бойко Борисов: Настоявам Сърбия и Косово да решат всичките си проблеми, както и Гърция и Македония – достатъчно силни амбиции имаме на Балканите"}
{"url": "http://www.focus-news.net/news/2018/04/27/2515666/sofiya-zam-kmetat-evgeni-krusev-shte-proveri-izpalnenieto-na-tekushtite-remonti-na-kvartalnite-ulitsi.html", "text": "Зам.-кметът на Столичната община Евгени Крусев ще провери изпълнението на текущите ремонти на кварталните улици. Това съобщиха от пресцентъра на Общината. В 12.30 часа Крусев ще провери дейността на ремонтните групи  на ул. \"Свети Тома\" и ул. \"Рибен буквар\".", "date": "2018.04.27", "title": "София: Зам.-кметът Евгени Крусев ще провери изпълнението на текущите ремонти на кварталните улици"}
{"url": "http://www.focus-news.net/news/2018/04/27/2515541/kevr-shte-razreshava-prodazhbata-na-nad-20-ot-sobstvenostta-na-energiynite-druzhestva-obzor.html", "text": "КЕВР ще разрешава продажбата на над 20% от собствеността на енергийните дружества. Такива правомощия даде парламентът на регулатора, след като прие Закона за енергетиката на второ четене.ф Казусът възникна, тъй като първоначалният текст даваше правомощия на КЕВР да разрешава действия по разпореждане с дялове и акции, представляващи повече от 20% от капитала на търговски дружества, които осъществяват лицензионна дейност по пренос и разпределение на електрическа, топлинна енергия или газ, с оглед гарантирането на сигурността на доставките, защитата на националната сигурност и обществения ред, но между първо и второ текстът се измени. Предлагаше се КЕВР само да може да изисква деклариране за подобна промяна в собствеността. Впоследствие обаче депутатите приеха първоначалния си вариант.  Съгласно приетите промени КЕВР ще определя ежегодно в срок до 30 юни премии за електрическа енергия от възобновяеми източници и от високоефективно комбинирано производство на електрическа енергия от възобновяеми източници и от високоефективно комбинирано производство на електрическа и топлинна енергия, произведена от централи с обща инсталирана електрическа мощност 4 мегавата и над 4 мегавата. За целите на ценообразуването, КЕВР ще определя ежегодно, в срок до 30 юни, прогнозна пазарна цена на електрическата енергия за покриване на технологичните разходи на оператора на електропреносната мрежа и на операторите на електроразпределителните мрежи. Законопроектът въвежда и европейски регламенти, чието спазване ще бъде контролирано от Регулатора. КЕВР ще може да бъде сезирана при нарушаването на регламентите. Комисията ще може да извършва проверка на място на лицето, включително негово предприятие майка или свързано предпрятие по смисъла на Европейски регламент след получаване на разрешение. При проверката длъжностните лица ще имат право да влизат в помещения, превозни средства и обекти, да преглеждат документи и записи. Промените касаят и либерализацията на пазара на електрическа енергия.  В кулоарите на парламента пред журналисти депутатът от ГЕРБ и председател на Енергийната комисия Делян Добрев посочи, че вероятно промените няма да касаят сделката с ЧЕЗ и КЕВР няма да може да даде разрешение, но по думите му трябва и юристите да кажат. Ние даваме тези правомощия на регулатора, но не даваме изчерпателно в законодателството какви са критериите, по които регулаторът ще преценява кога да одобрява и кога да не одобрява една сделка. Тези текстове могат да бъдат прецизирани в подзаконов нормативен акт“, каза Добрев. По думите му при положение, че тези текстове не са в закона, остава на преценката на Регулатора какви да бъдат тези критерии. \r\nДеница КИТАНОВА", "date": "2018.04.27", "title": "КЕВР ще разрешава продажбата на над 20 % от собствеността на енергийните дружества (ОБЗОР)"}
{"url": "http://www.focus-news.net/news/2018/04/27/2515949/premierat-boyko-borisov-nyama-darzhava-koyato-da-e-postignala-uspehi-podvezhdayki-se-po-politika-na-natsionalisti-i-populisti.html", "text": "Няма държава, която да е постигнала успехи, подвеждайки се по политика на националисти и популисти. Това каза министър-председателят Бойко Борисов след срещата на лидерите на страните от Процеса „Бърдо-Бриони“ в Скопие, предаде репортер на Агенция „Фокус“. „Днес двете Кореи видяхте как решиха въпроса. Само преди един месец говорихме за самолеторазрушители, които отиваха да бомбардират. Вижте днес колко важен и исторически момент. Защо да не го направим и ние? Благодарение на Доналд, на политическия елит на Балканите ЕС 16 и 17 май иска да ни види акъла. Иска да види ставаме ли за там. Ако не се възползваме от това, всеки може да се сърди не само на себе си, но всички трябва да му се сърдим, защото ще спре една много голяма перспектива. Балканите трябва да станат място, където транспортните коридорите, жп линии, магистрали, дигитална инфраструктура, газопроводи, LG терминали, всичко това да се развива в следващите години и да има просперитет“, заяви Борисов и подчерта, че това минава през личната отговорност на политическия елит. „Не се подвеждайте по националисти и популисти, това е най-лесно, но няма държава, която да е постигнала успехи след това, подвеждайки се по такава политика. Франция и Германия, воювайки, воювайки, воювайки, сега вижте ръка за ръка колко е по-добре. България и Македония спореха – решихме всички въпроси и тръгнахме напред. Истински се надявам елитът да разбере какво ни очаква в София“, каза още Бойко Борисов.", "date": "2018.04.27", "title": "Премиерът Бойко Борисов: Няма държава, която да е постигнала успехи, подвеждайки се по политика на националисти и популисти"}
{"url": "http://www.focus-news.net/news/2018/04/27/2515542/reuters-senatat-na-sasht-odobri-noviya-poslanik-na-sasht-v-germaniya.html", "text": "Сенатът на САЩ потвърди номинацията на президента Доналд Тръмп за посланик в Германия в четвъртък, точно преди пристигането на германския канцлер Ангела Меркел във Вашингтон за разговори около желанието на Берлин американския държавен глава да запази ядреното споразумение с Иран, предава Reuters.\r\nСенатът гласува с 56 на 42 гласа в полза на Ричард Гренел, основно по линията на партийна принадлежност и с това най-накрая запълни позицията, която стои вакантна от януари 2017 година. Тръмп номинира Гренел за позицията минали септември.\r\nГренел, който винаги е бил крайно критичен спрямо ядрената сделка с Иран, е републикански писател и коментатор за външна политика, който беше помощник на новия съветник по националната сигурност на Тръмп Джон Болтън, когато той беше посланик на САЩ в ООН по време на управлението на президента Джордж Буш младши.\r\nПревод и редакция:", "date": "2018.04.27", "title": "Reuters: Сенатът на САЩ одобри новия посланик на САЩ в Германия"}
{"url": "http://www.focus-news.net/news/2018/04/27/2515543/afp-liderite-na-kitay-i-indiya-shte-provedat-sreshta-na-varha-sled-naprezhenieto-na-granitsata.html", "text": "Президентът на Китай Си Дзинпин и премиерът на Индия Нарендра Моди ще се опитат да подобрят обтегнатите си отношения по време на среща на върха в петък, след като миналата година те бяха влошени заради поредица от гранични инциденти между двете страни, предава AFP.\r\nСи ще приеме Моди в „неформална среща на върха“ в централнокитайския град Вуан в петък и събота.\r\nДокато миналогодишното противостояние в Хималаите беше разрешено, двете най-многолюдни страни на планетата имат дълга история на недоверие, пише AFP.\r\nИндия изрази загриженост и за инициативата на Пекин за „Нов път на коприната“, световна търговска инфраструктурна програма, която включва голям проект през администрираната от Пакистан област Кашмир, за която Делхи претендира, че е незаконно окупирана.\r\nСрещата на върха „е добронамерен опит на Делхи за помирение с Китай и да се види дали миналото може да бъде забравено и отношенията рестартирани“, заяви професорът по международни отношения в лондонския „Кингс Колидж“ Харш Пант пред AFP.\r\nСи и Моди имат „добри работни отношения и лично приятелство“, заяви говорителят на китайското външно министерство Лю Канг във вторник.\r\n„Двете страни се разбраха, че неформалната среща ще бъде идея и двамата лидери ще могат да проведат пълни и дълбоки разговори по сериозни въпроси от общ интерес в подходяща атмосфера“, заяви Лю.\r\nПревод и редакция:", "date": "2018.04.27", "title": "AFP: Лидерите на Китай и Индия ще проведат среща на върха след напрежението на границата"}
{"url": "http://www.focus-news.net/news/2018/04/27/2515544/bbc-hilyadi-protestirat-v-ispaniya-sreshtu-reshenie-na-sada-po-sluchay-za-iznasilvane.html", "text": "Хиляди излязоха да демонстрират по улиците на испанските градове, след като съдът даде недостатъчно тежка присъда на петима мъже, които бяха обвинени, че са изнасилили млада жена по време на корида, предава BBC.\r\nРазярените демонстранти се събраха в центъра на Мадрид и други градове и крещяха „Срам! Срам!“ и „Не означава не“.\r\nПетимата бяха осъдени на девет години затвор за изнасилване, но мнозина сметнаха, че присъдата е прекалено мека. И жената и обвиняемите обявиха, че ще обжалват присъдата.\r\nПетимата, които са членували в интернет група La manada (Глутница вълци), са заснели атаката, която се е случила по време на фестивала Сан Фирмин в Памплона през юли 2016 година.\r\nТрагедията на 18-годишната жертва предизвика вълна от недоволство в страната.\r\nМъже, но основно жени, излязоха по улиците на Мадрид, Барселона, Валенсия и самата Памплона, както и в още дванадесет други градове в Испания.\r\nВ Мадрид полицията се е опитала да блокира демонстрантите, които са се движили към парламента, крещейки слогани като „патриархално правосъдие“ и „сестро, ето я твоята глутница“,\r\nПротестите започнаха пред съдилището в Памплона, където привържениците на жертвата се събраха, за да чуят присъдата, а на другите места протестите са били организирани от групировки за женските права.\r\nАлтамира Гонзало, вицепрезидент на Темис, испанска организация на жените юристи, заяви пред агенция Efe: „Присъдата трябваше да е по-смела. Не може съдът да е толкова далеч от обществото“.\r\nЛидерът на Социалистическата партия Педро Санчез „туитна“ бесен: „Ако това, което направи „вълчата глутница“ не беше групово насилие над беззащитна жена, тогава какво разбираме под изнасилване?“\r\nПревод и редакция:", "date": "2018.04.27", "title": "BBC: Хиляди протестират в Испания срещу решение на съда по случай за изнасилване"}
{"url": "http://www.focus-news.net/news/2018/04/27/2515667/interfaks-yuzhnokoreyskite-voenni-ne-otdadoha-chest-na-kim-chen-un.html", "text": "Южнокорейските военни не отдадоха чест на Ким Чен-ун при историческата първа визита на лидера на Пхенян, отбелязва руската информационна агенция Интерфакс.\r\nСпоред медиите в Южна Корея формата на приветствие на Ким Чен-ун, демонстрирана от военните членове на делегацията на Сеул, свидетелства за това, че те все още не считат войната между двете държави за прикючена. \r\nЖурналистите обръщат внимание, че при запознаването си с Ким Чен-ун членовете на делегацията на Южна Корея са се ограничили единствено до кимане с глава и ръкостискане. Същевременно военните представители в делегацията на Пхенян при процеса на запознанство са отдали чест на президента на Южна Корея Мун Дже-ин.Тереза Герова", "date": "2018.04.27", "title": "Интерфакс: Южнокорейските военни не отдадоха чест на Ким Чен-ун"}
{"url": "http://www.focus-news.net/news/2018/04/27/2515546/independent-datata-na-poseshtenieto-na-tramp-vav-velikobritaniya-e-potvardena-petak-13-yuli.html", "text": "От Даунинг стрийт официално потвърдиха, че първата визита на президента на САЩ Доналд Тръмп във Великобритания ще бъде на 13 юли, петък, пише британското ляво-либерално издание Independent.\r\nДългоочакваното посещение – след месеци на спекулации около потенциалната дата – ще бъде „работна визита“, а не официална държавна и ще съвпадне с втората годишнина, откакто Тереза Мей е премиер на Обединеното кралство.\r\nВ съобщението на Даунинг стрийт се казва: „Президентът на САЩ ще посети Обединеното кралство на 13 юли. Той ще проведе двустранни разговори с министър-председателя. Повече детайли ще бъдат обявени в близко бъдеще“.\r\nНо посещението на американския президент ще предизвика широкомащабни протести, като активистите вече отдавна планират мащабни демонстрации.\r\nВ отговор на обявлението за посещението на Тръмп директорът на Амнести Интърнешънъл за Великобритания Кейт Алън заяви, че гласовете на хиляди хора ще бъдат чути.\r\n„В 15-те месеца на неговото президентство ние видяхме притеснително отстъпление в човешките права – включително дискриминационната забрана за пътуване, безразсъдното му обявление за Ерусалим и вредните му политики за бежанците, правата на жените и климатичните промени“, заяви тя.\r\n„След като се премести в Белия Дом, Тръмп показа нетърпение граничещо с нетолерантност спрямо мирните протести, медиите и дори самия демократичен процес. Така че неговата визита във Великобритания ще бъде важна възможност да подчертаем важността на свободата на изразяване и правото на протест“.\r\nПрез февруари Тръмп отмени визитата си в Лондон и изтъкна като причина за това решението за отваряне на ново посолство на САЩ в Лондон на „отдалечено място“ южно от Темза, което според американския президент е било „лоша сделка“.\r\nСмята се, пише Independent, че неговото решение може да е било продиктувано от страх от евентуални протести в британската столица, с чийто кмет Садик Хан той се сблъска заради разлики в отношението към тероризма.\r\nПревод и редакция:", "date": "2018.04.27", "title": "Independent: Датата на посещението на Тръмп във Великобритания е потвърдена – петък 13 юли"}
{"url": "http://www.focus-news.net/news/2018/04/27/2515548/afp-donald-tramp-potvardi-che-lichniya-mu-advokat-go-e-predstavlyaval-v-sdelkata-s-porno-zvezdata-stormi-deynials.html", "text": "Президентът на САЩ Доналд Тръмп призна в четвъртък, че личният  му адвокат Майкъл Коен го е представлявал в „сделката“ с порно звездата Сторми Дейниълс, предава AFP.\r\nТръмп преди не искаше да признава, че Коен е предал 130 хиляди долара на Дейниълс, които, както твърди порно актрисата, е трябвало да предотвратят това тя да проговори за предполагаемата авантюра между нея и строителния предприемач, който през 2017 година стана президент на САЩ през 2006 година.\r\nПревод и редакция:", "date": "2018.04.27", "title": "AFP: Доналд Тръмп потвърди, че личния му адвокат го е представлявал в „сделката“ с порно звездата Сторми Дейниълс"}
{"url": "http://www.focus-news.net/news/2018/04/27/2515944/makfaks-makedoniya-spored-boyko-borisov-sled-kato-dvete-koreyski-darzhavi-mogat-da-reshat-problemite-si-to-tova-e-vazmozhno-i-na-balkanite.html", "text": "Българският министър-председател Бойко Борисов посочи примера на Северна и Южна Корея като положителен за разрешаването на двустранните проблеми и заяви, че е крайно време на ЕС да се демонстрира, че държавите на Балканския полуостров могат   самостоятелно да решават откритите проблеми, предава македонската електронна медия  „Макфакс“.\r\n„Това, което се случи в Косово, беше неприемливо, помолих двамата лидери да намерят решение. Ако двете Кореи са намерили начин да решат проблемите защо не и ние“, заяви Борисов\r\nТой посочи примера на споразумението за добросъседски отношения между Македония и България като положителен пример на Балканите и добави, че се надява Македония и Гърция скоро да намерят приемливо решение на спора за името. Виктор Турмаков", "date": "2018.04.27", "title": "„Макфакс“ (Македония): Според Бойко Борисов, след като двете корейски държави могат да решат проблемите си, то това е възможно и на Балканите"}
{"url": "http://www.focus-news.net/news/2018/04/27/2515943/donald-tusk-otnosno-spora-za-imeto-nevazmozhnoto-stana-vazmozhno.html", "text": "„Невъзможното става възможно“ е оценката на председателя на Европейския съвет Доналд Туск относно процеса на разрешаване на спора за името между Македония и Гърция, предава скопският телевизионен  „Канал 5“.\r\n„ Миналата година чух, че е невъзможно този въпрос да бъде решен, но сега сте близо до успеха“, заяви Туск на съвместна пресконференция на лидерите на процеса „Бърдо-Бриони“, като отговори на журналистически въпрос.\r\nТой подчерта, че след като Северна и Южна Корея успяха да доближат позициите си , е сигурно, че помирението ще приключи и в региона на Балканите. Той изрази задоволство от видимия напредък в преговорния процес и отбеляза, че това до голяма степен се дължи на усилията, положени от македонската страна. Що се отнася до членството на страната в ЕС, след като спорът бъде решен, той заяви , че страната има пълната си подкрепа по този път. Виктор Турмаков", "date": "2018.04.27", "title": "Доналд Туск относно спора за името: Невъзможното стана възможно"}
{"url": "http://www.focus-news.net/news/2018/04/27/2515948/radio-svobodna-evropa-makedoniya-prezidentat-na-makedoniya-poiska-paralelni-pregovori-za-imeto-i-za-chlenstvoto-v-es.html", "text": "Според президента на Македония Георге Иванов най-важните стратегически цели на НАТО са членството в НАТО и в Европейския съюз, но това не се е случило не поради принципите и критериите на Съюза, предава радио  „Свободна Европа“ в своята македонска редакция.\r\n\"Като президент на Македония настоявам Европейският съюз да позволи паралелно движение на преговорите за членство и преодоляване на двустранните различия за името между Македония и Гърция“, заяви Иванов. Виктор Турмаков", "date": "2018.04.27", "title": "Радио „Свободна Европа“ (Македония): Президентът на Македония поиска паралелни преговори за името и за членството в ЕС"}
{"url": "http://www.focus-news.net/news/2018/04/27/2515552/antikoruptsionniyat-organ-veche-e-v-palen-sastav-obzor.html", "text": "Парламентът попълни състава на Антикорупционния орган с един заместник-председател и трима членове. Депутатите избраха Антон Славчев за заместник-председател на Комисията за противодействие на корупцията и за отнемане на незаконно придобито имущество (КПКОНПИ)и Антоанета Георгиева–Цонкова, Пламен Йоцов и Силвия Къдрева за членове на антикорупционния орган. От председателя на Антикорупционния орган Пламен Георгиев стана ясно, че Антон Славчев ще се занимава с ресор, ситуиран в разкриване на престъпления, Антоанета Цонкова ще поеме работата при отнемане на незаконно придобитото имущество, Пламен Йоцов ще оглави звеното на КПКОНПИ, отговарящо за превенцията на корупцията, а Силвия Къдрева ще се занимава с декларациите на публичните лица. Пред журналисти в Народното събрание председателят на Антикорупционния орган Пламен Георгиев заяви, че при встъпването си в длъжност е казал, че ще бъдат задържани хора  пари и подчерта, че е изпълнил своето обещание. Той даде пример със случая „Младост“. Георгиев заяви, че оттук нататък КПКОНПИ продължава  по същия начин. „Бих разследвал всеки един случай, няма чадър над никого“, коментира още Георгиев.\r\nДеница КИТАНОВА", "date": "2018.04.27", "title": "Антикорупционният орган вече е в пълен състав (ОБЗОР)"}
{"url": "http://www.focus-news.net/news/2018/04/27/2515553/boris-dzhonsan-tryabva-da-sprem-bezrazsadnata-i-destabilizirashta-rusiya-predi-da-e-prekaleno-kasno.html", "text": "Министърът на външните работи на Великобритания Борис Джонсън ще поиска „безразсъдната и дестабилизираща“ Русия да бъде спряна преди да е прекалено късно по време на предстоящата среща с колегите си от страните-членки на НАТО, пише британското евроскептично издание The Daily Express.\r\nБорис Джонсън ще призове НАТО да „се възползва от моментума“, след като реагира бързо на отравянето на шпионина, както пише „Експрес“, в Солсбъри и химическата атака в Сирия.\r\nДжонсън ще каже на членовете на НАТО: „Това е първата среща на външните министри от НАТО след опита за убийство в Солсбъри и химическата атака в Сирия. Това е ключов момент за обсъждане на Русия с външните министри на всички 29 съюзници. По време на срещата на върха на НАТО през юли дискусиите ще са насочени върху това как да се засили сдържането и отбраната. Способността на НАТО да реагира бързо вече беше демонстрирана чрез светкавичния отговор на съюзниците и на атаката в Солсбъри, и на тази в Сирия и чрез показаната солидарност за действията на Великобритания. Получихме подобна подкрепа и от ЕС, и от Г-7. Сега трябва да се възползваме от моментума и да поискаме отговорност от Русия за безразсъдното и дестабилизиращото й поведение“.\r\nПревод и редакция:", "date": "2018.04.27", "title": "Борис Джонсън: Трябва да спрем „безразсъдната и дестабилизираща“ Русия преди да е прекалено късно"}
{"url": "http://www.focus-news.net/news/2018/04/27/2515551/balgariya-i-ukrayna-otchitat-napredak-v-otnosheniyata-si-obzor.html", "text": "Подкрепата на българското правителство в защита на териториалната цялост на Украйна, напредъкът на отношенията между двете страни, развитие на транспортните връзки и възможността за изучаване на предмети на български език в украинските училища – това бяха темите, обсъждани на среща между вицепремиера по икономическата и демографската политика Валери Симеонов и министър на образованието и науката на Украйна Лилия Гриневич, провела се в Министерски съвет. След нея двамата дадоха съвместен брифинг, на който очертаха позициите на двете страни по дискутираните теми.\r\n„На срещата с Лилия Гриневич беше декларирана категоричната позиция на правителството на България в защита на териториалната цялост на Украйна и в оценка на неприемане на агресивната намеса на Русия, агресивното завземане на Крим и на райони от Източна Украйна, където и в момента се води война, в която падат невинни жертви”, подчерта вицепремиерът Симеонов и поясни, че страната ни застава изцяло зад „справедливата борба за независимост на украинската държава”. \r\nПо думите му в рамките на срещата е констатиран значителен напредък в отношенията между двете страни, а за пример вицепремиерът посочи ръста в стокообмена и потока от туристи, както и развитието на транспортните връзки. \r\nНа срещата е повдигната и темата за изучаването, както и за обучението на български език в украинските училища. „Децата от български произход имат пълна възможност да изучават български език”, увери министър Лилия Гриневич и допълни: „ Освен това, ние сме готови да разширяваме тези възможности, за да могат децата да се обучават на родния език”. Тя изтъкна нуждата от преподаватели, които да го преподават и подчерта, че е обсъждана подготовката на такива специалисти в украинските висши училища. \r\nВ рамките на изказването си тя също изведен на преден план възможността за увеличаване на стокообмена между двете страни и подчерта важността на българската позиция относно териториалната цялост на Украйна. \r\nИван ЛАЗАРОВ", "date": "2018.04.27", "title": "България и Украйна отчитат напредък в отношенията си (ОБЗОР)"}
{"url": "http://www.focus-news.net/news/2018/04/27/2515554/1-mlrd-evropeyski-sredstva-sa-investirani-v-sofiyskoto-metro-prez-poslednite-14-godini-obzor.html", "text": "1 млрд. европейски средства са инвестирани за 14 години в софийското метро. Това каза пред журналисти главният преговарящ от името на ЕС за „Брекзит“ Мишел Барние, който посети заедно със столичния кмет Йорданка Фандъква софийското метро. „Спомням си, когато за първи път се срещнах с българския министър-председател Бойко Борисов в началото на първия му мандат. От кабинета му излязохме на балкона и той ми показа строеж на най-първата линия на софийското метро. За 14 години са инвестирани 1 млрд. европейски средства в името на солидарността. Това не са само думи, а факти“, каза той. Според него метрото е граждански проект, икономически и екологичен. Барние отбеляза, че София и българското правителство са заложили този толкова важен проект за гражданите в приоритетите си. По думите му солидарността на британците се упражнява в период от 7 години – точно докато приключва строежът на третата линия на метрото – от 2014 г. до 2020 г. Барние обясни, че в проектодоговора, който са поставили на масата на преговорите, са оцветили в зелено всичко, по което са се споразумели ЕС и Великобритания до днес. Той подчерта, че първият приоритет са правата на гражданите, в частност 80-те хиляди български граждани, които живеят и работят в Обединеното кралство. Той уточни, че са постигнали споразумение с британците за гаранции на правата за 4,5 млн. граждани, които живеят от другата страна на Ла Манша. „Споразумяхме се с британците и за участието им в настоящия финансов период до 2020 г. те да изпълнят всички свои ангажименти, включително и към изграждането на третата линия на софийското метро. Това споразумение ще бъде окончателно сигурно след края на преговорите, когато целият текст ще бъде в зелено. Остават важни точки, по които не сме съгласни и трябва да бъдат доизяснени“, обясни той и уточни, че това споразумение впоследствие трябва да бъде ратифицирано от британския парламент, от ЕП и съвета на министрите, което ще стане в началото на следващата година. \r\nБарние уточни, че след Брекзит ще има последствия, освен ако Обединеното кралство не реши, но засега това не е така, да остане в единния пазар. Попитан какво ще стане, ако през юни не бъде постигнат достатъчен напредък по преговорите за ирландската граница, той отговори: „Този Европейски съвет през юни, на който участва и българското правителство, е много важен етап преди октомври, когато трябва да приключим работата по този проект. Така че имаме малко време и часовникът тиктака. Надявам се да постигнем напредъка, както по Ирландия, така и по други въпроси, цялостното управление и всичко свързано с подреденото излизане на Обединеното кралство. Ако искаме, а ние искаме, да постигнем споразумение през октомври за подреденото излизане на Обединеното кралство, то в това споразумение трябва да има оперативно разрешение на въпроса за Ирландия. За да се запази мирът и стабилността в Ирландия, всичко това, което се предвижда по т.нар. „споразумение от Разпети петък“, като едновременно с това се запази и целостта на единния европейски пазар“. По думите му в проекта предлагат едно решение, но очакват, ако има, и други предложения от Обединеното кралство и са готови да ги обсъдят. „Оперативно решение означава да се спази споразумението от Разпети петък т.е. да няма твърда граница между Северна Ирландия и Р Ирландия, като едновременно с това се спазват правата на вътрешния европейски пазар. Още не сме го постигнали“, каза още Мишел Барние и обърна внимание на това, че след Брекзит оставащите 27 членове на ЕС трябва да решат по между си какво ще правят за следващия финансов период, след 2020 г. \r\nОт своя страна кметът на София Йорданка Фандъкова допълни, че в момента третата линия на метрото се изгражда с около 400 млн. евро европейска солидарност. Тя уточни, че очаква до края на годината над 80% от участъка от „Красно село“ до Малък градски театър „Зад канала“ да бъдат готови. Според нея ползата за екологията е много голяма – около 90 000 тона годишно ще се спестяват с изграждането на третата линия на метрото. Фандъкова подчерта, че за тях е важно това, че успяват да строят с бързи темпове различните участъци от софийското метро с голяма подкрепа от ЕК. Столичният кмет уточни, че вече са изпълнени над 60% от дейностите по третата линия на метрото. Фандъкова допълни още, че очаква до края на месец май тунелопробивната машина да достигне до НДК.\r\nЛюба АЛЕКСИЕВА", "date": "2018.04.27", "title": "1 млрд. европейски средства са инвестирани в софийското метро през последните 14 години (ОБЗОР)"}
{"url": "http://www.focus-news.net/news/2018/04/27/2515556/ekspert-gratsko-turskata-kriza-se-razpalva-i-ot-dvete-strani.html", "text": "Исторически непростите отношения между Турция и Гърция днес преживяват нов кръг на конфронтация. Към какво ще доведе ескалацията на стария конфликт и какво може да се очаква от властите на съседните страни?   \r\nИзточник: Expert Online Януарските маневри \r\nГръцко-турските отношение в протежение на много години се отличават със сложност и нестабилност. Дори ставайки съюзници по НАТО, Гърция и Турция три пъти се оказват на прага на войната – по време на Кипърския конфликт от 1974 г., а също така през март 1987 и януари 1996 г. – в следствие на дългогодишни разногласия по въпросите за делимитацията на Егейския регион. От гледна точка на някои експерти, събитията през последните три месеца предизвиква опасения, че пълномащабната криза във взаимоотношенията между двете страни може да се повтори. \r\nНастоящият етап на ръста на напрежението в акваторията на Егейско море започна на 17 януари 2018 г., когато близо до оспорваните от Турция необитаеми острови Имиа (от гледна точка на Гърция, намиращ се в нейни териториални води) по време на опасно маневриране турска корвета се сблъсква с гръцки патрулен кораб. 11 дни след този инцидент към спорните острови  се приближава гръцки кораб с министъра на отбраната на борда, за да положи венци в памет за тримата гръцки военни, станали жертва на пограничния конфликт от 1996 г. Но турската брегова охрана възпрепятства това. По-нататък събитията се развиват в нарастваща градация. В началото на февруари Гърция провежда военни учения на остров Кос, в непосредствена близост до границата с Турция, което възмущава турските власти. В средата на същия месец турски кораб се сблъсква с гръцки патрулен съд. В началото на март в Тракия двама гръцки военни, оказали се на територията на Турция (според официалната версия на Атина заради лошото време), са задържани от турски военен патрул. Едновременно се увеличава броят на нарушенията на въздушното пространство на Гърция от турските ВВС, а на 12 април, гръцки самолет, връщащ се от операция по прехващане, се разбива. Словесни дуели \r\nПограничните инциденти се съпровождат от взаимни нападки на турските и гръцките политици. На предложенията на президента на Турция Реджеп Тайип Ердоган да обмени задържаните гръцки военни срещу осмината турски военнослужещи, които са намерили убежище в Гърция, след неуспешния опит за военен преврат през юли 2016 г., канцеларията на гръцкия министър-председател Алексис Ципрас отговори с категоричен отказ, заявявайки, че „Гърция е правова държава, в нея има министър-председател, който знае и уважава законите на Гърция, а не султан, който се намесва в съдебните решения“. \r\nОще по-твърдо се изказа министърът на отбраната Панос Каменос. По време на своето неотдавнашно посещение в Армения той заяви, че великодържавните амбиции на Турция не веднъж са водили до нейното военно поражение, както се случва през 1821 г., когато Гърция постига независимостта си от Османската империя. Ръководителят на Турската република на свой ред напомни за победата на Турция в битката при Сакарие от 1921 г., след която въоръжените сили на Гърция , а след това гръцкото население са принудени да напуснат Мала Азия. Три години напрежение \r\nЕскалацията на напрежението не се проявява изведнъж, а причините се натрупват в продължение на няколко години. Двустранните отношения се влошават от 2015 г. - от тогава, когато Гърция се оказа в епицентъра на миграционната криза, която, от гледна точка на гръцката политическа и експертна общност, бе провокирана от действията на турските власти, които се стремят да използват миграцията като инструмент, с който да се окаже натиск на Европейския съюз чрез дестабилизиране на външните му граници. В средата на 2016 г. новият препъни-камък бе споменатият отказ на Гърция да екстрадира турските военни, обвинени в подготовка на държавен преврат. \r\nПрез юли 2017 г. взаимното недоверие между двете страни се увеличи в резултат на провала на поредния кръг от преговори за решаването на кипърския въпрос, вината за който Турция възложи на кипърските гърци и на Гърция, докато Гърция обвини Турция. Накрая, през декември 2017 г. масло в огъня наля скандалното посещение на Ердоган в Атина (първо посещение в Гърция на турски президент за последните 65 години), по време на което турският лидер, едва слязъл от самолета, направи наведнъж три оскърбителни от гледна точка на гръцката дипломация заявления – за това, че Гърция никога нямаше да стане член на НАТО, без подкрепата на Анкара, за потъпкването на правата на мюсюлманското религиозно малцинство в гръцка Тракия, а също така и за необходимостта да се „модернизира“ Лозанският мирен договор от 1923 г., който определя правата на Гърция над островите в Егейско море. Богат вътрешен живот \r\nИ все пак проблемите, изброени по-горе, едва ли ще обяснят напълно решителността, с която и двете страни продължават да се противопоставят. Ако погледнем историята на отношенията между двете страни през последните две десетилетия, ще видим, че при наличие на политическа воля техните лидери успяват да „затварят“ значително по-резки и потенциално опасни конфликтни ситуации. Така че, през 2006 г., когато сблъсък между гръцки и турски самолети доведе до смъртта на гръцки пилот, правителствата на двете страни заявиха, че това е нещастен случай, който не бива да засяга двустранните отношения. Сега, напротив, се създава  впечатление, че нито една страна не се интересува сериозно от охлаждане на страстите. Обяснението за това вероятно трябва да бъде търсено на вътрешнополитическо равнище. \r\nВ Гърция като основен „ястреб“ в отношенията с Турция действа Каменос, който оглавява малка дяснопопулистка партия „Независими гърци“, която е част от управляващата коалиция като младши партньор. Рейтингът на тази партия постоянно намалява и в случай на предсрочни избори рискува да не влезе в парламента. В тази ситуация Каменос, използвайки поста си на министър отбраната, все по-често говори открито по външнополитически въпроси, апелирайки към патриотично настроената част от гръцкото общество и често изказва по-радикални позиции от останалите членове на правителството. Много анализатори, включително и в самата Гърция, наричат неговата реторика провокативна и изобщо не допринасяща за укрепване на сигурността в Егейско море. Въпреки това, министър-председателят Ципрас не реагира на острите изявления на подчинения си от страх да не загубят подкрепата на „Независими гърци“, а в резултат на това и парламентарното мнозинство. Плюс Македония \r\nОсвен това нарастващото напрежение в отношенията с Турция е най-добрият начин да се отклони вниманието на населението от другия външнополитически проблем, който сега е по-неотложен за гръцкото правителство. Става дума за гръцко-македонския спор за името, чието решение съвсем наскоро се премести от мъртва точка. В началото на 2018 г. двете страни с посредничеството на ООН успяха да достигнат до компромисно решение: при успешен изход на преговорите, съседната на Гърция страна ще получи съставно име като „Нова Македония“, „Горна Македония“ или „Вардарска Македония“, което ще ѝ позволи да влезе в НАТО и да започне преговори за присъединяване към ЕС. \r\nНо от гледна точка на мнозинството гърци, които смятат, че думата „Македония“ е част от тяхното историческо и културно наследство, такова решение е категорично неприемливо. През януари-февруари 2018 г. вълна от многохилядни митинги заля страната под мотото „Македония е Гърция“, което сериозно порази политическите позиции на Ципрас. При тези обстоятелства, правителството се интересува от една страна  да демонстрира своята решимост в отстояването на националните интереси, а от друга - да покаже на гражданите, че основната заплаха за Гърция не идва от Македония, а от друг, много по-стар и непредсказуем съперник. Войната няма да започне \r\nВ Турция, очевидно, конфликтната ситуация с Гърция също играе в полза на местните политици. Ердоган, който наскоро обяви предсрочни избори, най-вероятно ще се опита да използва външнополитическата карта в предизборната си кампания с максимална ефективност, особено след като представителите на кемалистката опозиция многократно го упрекнаха, че е твърде мек спрямо Гърция. \r\nКато се вземат предвид горепосочените причини и фактори за засилване на напрежението в гръцко-турските отношения, не трябва да очакваме бързо разрешаване на натрупаните противоречия. С висока степен на вероятност ще последват нови гранични инциденти, както и засилване на надпреварата във въоръжаването между двете страни, за което по-специално свидетелства готвеното петгодишно лизингово споразумение, според което Гърция ще получи две френски фрегати за засилване на морската си група в Егейско море. Но въпреки всичко няма обективни предпоставки за криза, която е способна да постави Гърция и Турция на границите на военния конфликт, както бе през 1996 г. Засега опитите за ескалация и от едната, и от другата страна носят управляем характер.   Виктор Турмаков", "date": "2018.04.27", "title": "\"Експерт\": Гръцко-турската криза се разпалва и от двете страни"}
{"url": "http://www.focus-news.net/news/2018/04/27/2515555/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Министърът на външните работи на Великобритания Борис Джонсън ще поиска „безразсъдната и дестабилизираща“ Русия да бъде спряна преди да е прекалено късно по време на предстоящата среща с колегите си от страните-членки на НАТО, пише британското евроскептично издание The Daily Express.\r\nБорис Джонсън ще призове НАТО да „се възползва от моментума“, след като реагира бързо на отравянето на шпионина, както пише „Експрес“, в Солсбъри и химическата атака в Сирия.\r\nДжонсън ще каже на членовете на НАТО: „Това е първата среща на външните министри от НАТО след опита за убийство в Солсбъри и химическата атака в Сирия. Това е ключов момент за обсъждане на Русия с външните министри на всички 29 съюзници. По време на срещата на върха на НАТО през юли дискусиите ще са насочени върху това как да се засили сдържането и отбраната. Способността на НАТО да реагира бързо вече беше демонстрирана чрез светкавичния отговор на съюзниците и на атаката в Солсбъри, и на тази в Сирия и чрез показаната солидарност за действията на Великобритания. Получихме подобна подкрепа и от ЕС, и от Г-7. Сега трябва да се възползваме от моментума и да поискаме отговорност от Русия за безразсъдното и дестабилизиращото й поведение“.\r\n***Когато НАТО бомбардираше Сърбия през 1999 година, Александър Вучич беше министър на информацията, налагащ цензура за президента на страната Слободан Милошевич, който по-късно беше осъден за военни престъпения, пише Шон Уокър от Белград в материал за британското левичарско издание Guardian, представен без редакторска намеса.\r\nБлизо две десетилетия по-късно, самият Вучич е президент на Сърбия. Той твърди, че е изоставил голяма част от предишните си националистически възгледи и отхвърля обвиненията в авторитарност, а сега международната общност гледа на него, като на човек, който може да подпише споразумение, което в крайна сметка ще донесе помирение с Косово.\r\nБившата сръбска провинция се оттегли от Белград под международен надзор след въздушната кампания на НАТО и обяви независимост през 2008 година. Сърбия все още счита тази територия за своя.\r\nВ интервю пред „Гардиън“ в Белград тази седмица, Вучич заяви, че в момента има кратък период от „шест месеца или една година“, в който може да се достигне до сделка.\r\n„Готови сме да обсъдим всеки един въпрос, готови сме да обмислим всяко едно предложение, което да доведе до компромисно решение“, заяви той, като уточни, че Сърбия трябва да получи нещо в замяна.\r\nКосово е признато от повече от 100 държави, но все още има пет страни-членки на Европейския съюз, които все още не са го направили, основно, защото се страхуват, че това може да създаде прецедент за техните собствени териториални проблеми. Нито Китай, Индия и Русия.\r\nНадеждата в Брюксел е, че може да бъде договорена сделка, която да доведе до формалното признание на Белград на независимостта на Косово, което ще отвори пътя на Прищина към ООН, а на двете държави да започнат пътя си към влизане в Съюза.\r\nВучич насърчава тези надежди, но в замяна иска различни придобивки за Сърбия. Той все още участва в брюкселския диалог с косовския президент Хашим Тачи, който се опитва да изпълни ангажиментите, поети с подписването на междинно споразумение преди пет години. Тачи заяви, също пред „Гардиън“ миналата седмица, че очаква тази година да бъде подписано всеобхватно споразумение.\r\nВучич прекара последните няколко месеца в поредица от срещи със западни лидери, опитвайки се да ги убеди, че трябва да предложат компромисно решение, което да съдържа конкретни придобивки за Сърбия, а не просто да отразява фактите на място.\r\n***От Даунинг стрийт официално потвърдиха, че първата визита на президента на САЩ Доналд Тръмп във Великобритания ще бъде на 13 юли, петък, пише британското ляво-либерално издание Independent.\r\nДългоочакваното посещение – след месеци на спекулации около потенциалната дата – ще бъде „работна визита“, а не официална държавна и ще съвпадне с втората годишнина, откакто Тереза Мей е премиер на Обединеното кралство.\r\nВ съобщението на Даунинг стрийт се казва: „Президентът на САЩ ще посети Обединеното кралство на 13 юли. Той ще проведе двустранни разговори с министър-председателя. Повече детайли ще бъдат обявени в близко бъдеще“.\r\nНо посещението на американския президент ще предизвика широкомащабни протести, като активистите вече отдавна планират мащабни демонстрации.\r\nВ отговор на обявлението за посещението на Тръмп директорът на Амнести Интърнешънъл за Великобритания Кейт Алън заяви, че гласовете на хиляди хора ще бъдат чути.\r\n„В 15-те месеца на неговото президентство ние видяхме притеснително отстъпление в човешките права – включително дискриминационната забрана за пътуване, безразсъдното му обявление за Ерусалим и вредните му политики за бежанците, правата на жените и климатичните промени“, заяви тя.\r\n„След като се премести в Белия Дом, Тръмп показа нетърпение граничещо с нетолерантност спрямо мирните протести, медиите и дори самия демократичен процес. Така че неговата визита във Великобритания ще бъде важна възможност да подчертаем важността на свободата на изразяване и правото на протест“.\r\nПрез февруари Тръмп отмени визитата си в Лондон и изтъкна като причина за това решението за отваряне на ново посолство на САЩ в Лондон на „отдалечено място“ южно от Темза, което според американския президент е било „лоша сделка“.\r\nСмята се, пише Independent, че неговото решение може да е било продиктувано от страх от евентуални протести в британската столица, с чийто кмет Садик Хан той се сблъска заради разлики в отношението към тероризма.\r\n***Министърът по въпросите на Брекзит на Великобритания Дейвид Дейвис беше обвинен от Брюксел, че се занимава с политика на „фантазиите“, след като заяви, че търговската сделка с Европейския съюз може да бъде ратифицирана до март 2019 година, пише британското издание The Times.\r\nМинистърът заяви пред британските депутати, че правителството планира да има договор за политическо и търговско партньорство до октомври и то може да бъде превърнато в законообвързващ договор навреме за официалното излизане на Великобритания от Съюза.\r\nНеговото твърдение противоречи на думите на главния преговарящ от страна на ЕС Мишел Барние, че съществените преговори за обвързващо споразумение за свободна търговия могат да започнат само, след като има сделка за транзитния период.\r\nВ реакция на коментарите на Дейвис, двама европейски дипломати се отзоваха с презрение към предположението, заявявайки, че процесът вече изостава от графика заради това, че Обединеното кралство все още не е определило спецификите на вида бъдещи отношения, които иска.\r\n„Мей вече е в добавеното време. Великобритания не се справя с времето и това досега причиняваше големи проблеми и не се е случило нищо, което да подсказва, че това ще се промени“, заяви единият от тях. „Това е фантазия“.\r\nДругият добави: „Мисля, че е изхвърляне на Дейвис да говори за сключване на търговска сделка в рамките на няколко месеца, докато ние все още чакаме Великобритания да каже какво иска“.\r\nБританските либерал-демократи са посочили, че бившият посланик на Великобритания в ЕС сър Иван Роджърс е казал, че ратифицирането на търговската сделка може да отнеме до 10 години.", "date": "2018.04.27", "title": "Преглед на някои от основните теми в британския печат ( Агенция „Фокус“ )"}
{"url": "http://www.focus-news.net/news/2018/04/27/2515557/reuters-nigeriyskata-armiya-e-otblasnala-napadenie-na-boko-haram.html", "text": "Нигерийската армия е отблъснала нападение на групировката „Боко Харам“ над североизточния град Майдигури в четвъртък, заявиха военните чрез съобщение, предава Reuters.\r\nПо-рано жителите на града, който е столица на североизточния щат Борно, са чули взривове и стрелба. „Войниците, взимащи участие в операцията „Лафия Доле“, са отблъснали успешно нападение на терористите „Боко Харам“ в покрайнините на район Жидари Поло“, се казва в съобщението.\r\n„Ройтерс“ припомня, че терористите са опитали да влязат в Майдигури и по-рано този месец, но също са били отблъснати, а в резултат от сблъсъците са загинали 15 души и са ранени още 83.\r\nПревод и редакция:", "date": "2018.04.27", "title": "Reuters: Нигерийската армия е отблъснала нападение на \"Боко Харам\""}
{"url": "http://www.focus-news.net/news/2018/04/27/2515558/premierat-na-malayziya-kitay-nyama-da-mozhe-da-dostigne-voennata-mosht-na-sasht.html", "text": "Китай ще стане водещата икономическа сила в Азия в близко бъдеще, но няма да може да измести САЩ като военна сила, заяви премиерът на Малайзия Наийб Разак в интервю пред Bloomberg.\r\nВ първата си изява пред чуждестранна медия от повече от три години Наийб се отзова позитивно за отношенията на Малайзия и с Китай, и със САЩ. Той също подчерта, че великите сили трябва да действат „конструктивно“ и да внимават да не паднат в Тукидидовия капан, получил името си от древногръцкия историк, който предупреждава за опасността от война между издигаща се сила и установена такава.\r\n„Ние не искаме т.нар. издигаща се сила и старата сила да са в лоши отношения“, заяви Наийб. „Китай ще стане най-голямата икономика със сигурност, това е факт. Но Китай няма да може да се равнява със САЩ като военна суперсила“.\r\nПревод и редакция:", "date": "2018.04.27", "title": "Премиерът на Малайзия: Китай няма да може да достигне военната мощ на САЩ"}
{"url": "http://www.focus-news.net/news/2018/04/27/2515550/afp-i-mun-dzhe-in-tragna-za-sreshtata-s-kim-chen-un.html", "text": "Президентът на Южна Корея Мун Дже-ин тръгна за демилитаризираната зона за историческата среща на върха с лидера на Северна Корея Ким Чен-ун, показа живото предаване по южнокорейските телевизии, предава AFP.\r\nНа срещата в южната част на селището Панмунджом, която се провежда след вихрушка от ядрена дипломация, трябва да бъде обсъден мирен договор между двете Кореи и да бъде поставена основата за многоочаквана среща между Ким и президента на САЩ Доналд Тръмп, коментира „Франс прес“.\r\nПревод и редакция:", "date": "2018.04.27", "title": "AFP: И Мун Дже-ин тръгна за срещата с Ким Чен-ун"}
{"url": "http://www.focus-news.net/news/2018/04/27/2515547/the-guardian-sega-e-shansat-za-sdelka-s-kosovo-zayavi-srabskiyat-prezident-no-na-kakva-tsenai.html", "text": "Когато НАТО бомбардираше Сърбия през 1999 година, Александър Вучич беше министър на информацията, налагащ цензура за президента на страната Слободан Милошевич, който по-късно беше осъден за военни престъпения, пише Шон Уокър от Белград в материал за британското левичарско издание Guardian, представен без редакторска намеса.\r\nБлизо две десетилетия по-късно, самият Вучич е президент на Сърбия. Той твърди, че е изоставил голяма част от предишните си националистически възгледи и отхвърля обвиненията в авторитарност, а сега международната общност гледа на него, като на човек, който може да подпише споразумение, което в крайна сметка ще донесе помирение с Косово.\r\nБившата сръбска провинция се оттегли от Белград под международен надзор след въздушната кампания на НАТО и обяви независимост през 2008 година. Сърбия все още счита тази територия за своя.\r\nВ интервю пред „Гардиън“ в Белград тази седмица, Вучич заяви, че в момента има кратък период от „шест месеца или една година“, в който може да се достигне до сделка.\r\n„Готови сме да обсъдим всеки един въпрос, готови сме да обмислим всяко едно предложение, което да доведе до компромисно решение“, заяви той, като уточни, че Сърбия трябва да получи нещо в замяна.\r\nКосово е признато от повече от 100 държави, но все още има пет страни-членки на Европейския съюз, които все още не са го направили, основно, защото се страхуват, че това може да създаде прецедент за техните собствени териториални проблеми. Нито Китай, Индия и Русия.\r\nНадеждата в Брюксел е, че може да бъде договорена сделка, която да доведе до формалното признание на Белград на независимостта на Косово, което ще отвори пътя на Прищина към ООН, а на двете държави да започнат пътя си към влизане в Съюза.\r\nВучич насърчава тези надежди, но в замяна иска различни придобивки за Сърбия. Той все още участва в брюкселския диалог с косовския президент Хашим Тачи, който се опитва да изпълни ангажиментите, поети с подписването на междинно споразумение преди пет години. Тачи заяви, също пред „Гардиън“ миналата седмица, че очаква тази година да бъде подписано всеобхватно споразумение.\r\nВучич прекара последните няколко месеца в поредица от срещи със западни лидери, опитвайки се да ги убеди, че трябва да предложат компромисно решение, което да съдържа конкретни придобивки за Сърбия, а не просто да отразява фактите на място.\r\nПревод и редакция:", "date": "2018.04.27", "title": "The Guardian: Сега е шансът за сделка с Косово, заяви сръбският президент – но на каква цена?"}
{"url": "http://www.focus-news.net/news/2018/04/27/2515562/moskovskiy-komsomolets-london-planira-da-razoblichi-korumpiranite-ruski-oligarsi.html", "text": "В най-скоро време в британския парламент ще бъде разгледан законопроект, който ще принуди „данъчните убежища“, намиращи се под юрисдикцията на кралството, да разкриват пред обществеността личността на хората, които съдържат там своите активи, пише „Московский комсомолец“, като се позовава на публикации в британската преса.\r\nКакто се твърди, подготвеният в Лондон законопроект ще позволи да се разкрият личностите на „корумпираните руски олигарси“, които укриват откраднатите пари в задморските територии на Великобритания. Съответстващият документ ще бъде разгледан от парламента идната седмица.\r\nВ материалите на пресата се пояснява, че подобни „данъчни убежища“, като британските Вирджински и Кайманови острови, отказват да следват примера на Великобритания и да разкриват личността на тези, които получават изгода от съдържаните там активи. Според мнението на авторите на законопроекта, подобна секретност позволява изпиране на парите и способства ръста на корупцията.\r\nТереза Мей обеща да засили борбата „с дружките на президента Путин“ след инцидента в Солсбъри, припомнят в британската преса. \r\nПревод и редакция:", "date": "2018.04.27", "title": "„Московский комсомолец“: Лондон планира да разобличи „корумпираните руски олигарси“"}
{"url": "http://www.focus-news.net/news/2018/04/27/2515563/vzglyad-kiev-vazmuten-vse-poveche-ukraintsi-predpochitat-da-pochivat-v-krim.html", "text": "Министърът по въпросите на „временно окупираните територии“ на Украйна Вадим Черниш разкритикува украинците за летните им почивки в руския Крим, пише руското издание „Взгляд“.\r\nСпоред неговите думи, през лятото е фиксиран най-голям брой пресичания на украинската граница с Крим. „Не мога да разбера, например, как може сега да отидеш там и да поддържаш туристическия отрасъл на Русия“, е заявил Черниш, според цитата на „Интерфакс-Украина“.\r\nТой е заявил още, че е необходимо да се проведе разяснителна кампания и по този въпрос, и за покупките на руски стоки.\r\nОсвен това чиновникът е отбелязал, че е необходимо да се предприемат по-активни мерки спрямо международните компании, които сътрудничат с Крим.\r\n„Обезпокоени сме от това, че много международни партньори участват в играта „ние не знаехме, не сме разбрали“. И тук Украйна има големи резерви (за работа)“, е добавил той.\r\nЧерниш е отбелязал, че руската компания „Аерофлот“ лети в Крим. „Но тя лети и в други страни по света. Струва ми се, че такива компании трябва се преследват по-активно. Не мога да разбера, ако летят в Крим, значи те демонстрират неуважение към международното мнение, което е недопустимо“, е заявил министърът.\r\nТой е дал като пример и известният нидерландски сайт booking.com, чрез който може да се наеме квартира в Крим. „Ако декларирате едни ценности – следвайте ги“, възмутил се е чиновникът.\r\nПредседателят на комисията по саниторно-курортния комплекс и туризма на кримския Държавен съвет Алексей Черняк е изкоментирал изявлението на украинския министър.\r\n„С всяка година туристите в Крим от Украйна са все повече и повече. Техният брой се увеличава в пъти. Ако в 2014 година украинците бяха изплашени до невъзможност и дойдоха около 100 хиляди души, то сега в Крим пристигат около един украински граждани“, е разказал той, предава RT.\r\nДепутатът потвърди, че през летния период е фиксиран най-големия пик на пресичанията на границата. „Цифрите са точни: преминаването през границата изисква попълването на документи и анкети и тези, които идват с туристическа цел, поставят съответната отметка“, е отбелязал Черняк.\r\nСпоред неговите думи, подобна статистика действително е свързана с вътрешните проблеми на самата Украйна.\r\n„Ще се съглася с думите на Черниш, че действително има проблеми и в обществото, и в държавата. Каквото и да правят, каквито и блок-постове да поставят, както и плашат украинските жители – всички, които идват в Крим отбелязват едно: полуостровът се развива, благоденства и отношението към украинците е доброжелателно. Те идват спокойно, разговарят на украински. Много туристически компании предлагат пътувания в Крим на територията на Украйна“, е заявил депутатът.\r\n„Взгляд“ припомня, че през 2017 година в Крим са почивали 5,4 милиона туристи. През 2016 година те са били 5,57 млн, а през 2015-а – 4,6 млн.\r\nПревод и редакция:", "date": "2018.04.27", "title": "„Взгляд“: Киев възмутен: Все повече украинци предпочитат да почиват в Крим"}
{"url": "http://www.focus-news.net/news/2018/04/27/2515559/afp-holivud-shte-pravi-film-za-seksualnite-posegatelstva-na-produtsenta-harvi-vaynshtayn.html", "text": "Харви Вайнщайн направи няколко филма, които спечелиха награда „Оскар“. Сега опозореният филмов магнат ще стане обект на филм – относно обвиненията срещу него в сексуални посегателства, тормоз и нападения, които сложиха край на кариерата му и журналистите от The New York Times, които осветлиха историята, предава AFP.\r\nПродуцентското студио на Брад Пит „План Б“ и „Анапурна пикчърс“ са придобили права да снимат лентата, потвърди „Ню Йорк Таймс“ в четвъртък.\r\nФилмът ще проследи работата на журналистите от американския вестник Джоди Кантор и Меган Туохи, които разследваха посегателствата на Вайнщайн – техните материали наскоро им донесоха „Награда Пулицър“, която те споделиха с Ронан Фароу от The New Yorker.\r\nСлед като излязоха разкритията през октомври, повече от 100 жени публично обвиниха Вайнщайн в различни сексуални престъпления, минаващи от опипиване, през тормоз и стигащи до изнасилване и вдъхновявайки основаването на движението и групата в интернет  #MeToo, която е основната причина много влиятелни мъже да загубят работата и репутацията си.\r\nВ резултат от всичко, бракът на Вайнщайн се провали, той е разследван от полицията в Лондон, Лос Анджелис и Ню Йорк, обвиняем е по редица дела, а неговата продуцентска къща фалира.\r\nПревод и редакция:", "date": "2018.04.27", "title": "AFP: Холивуд ще прави филм за сексуалните посегателства на продуцента Харви Вайнщайн"}
{"url": "http://www.focus-news.net/news/2018/04/27/2515549/the-times-evrokratite-se-podigravat-na-targovskite-fantazii-na-deyvid-deyvis.html", "text": "Министърът по въпросите на Брекзит на Великобритания Дейвид Дейвис беше обвинен от Брюксел, че се занимава с политика на „фантазиите“, след като заяви, че търговската сделка с Европейския съюз може да бъде ратифицирана до март 2019 година, пише британското издание The Times.\r\nМинистърът заяви пред британските депутати, че правителството планира да има договор за политическо и търговско партньорство до октомври и то може да бъде превърнато в законообвързващ договор навреме за официалното излизане на Великобритания от Съюза.\r\nНеговото твърдение противоречи на думите на главния преговарящ от страна на ЕС Мишел Барние, че съществените преговори за обвързващо споразумение за свободна търговия могат да започнат само, след като има сделка за транзитния период.\r\nВ реакция на коментарите на Дейвис, двама европейски дипломати се отзоваха с презрение към предположението, заявявайки, че процесът вече изостава от графика заради това, че Обединеното кралство все още не е определило спецификите на вида бъдещи отношения, които иска.\r\n„Мей вече е в добавеното време. Великобритания не се справя с времето и това досега причиняваше големи проблеми и не се е случило нищо, което да подсказва, че това ще се промени“, заяви единият от тях. „Това е фантазия“.\r\nДругият добави: „Мисля, че е изхвърляне на Дейвис да говори за сключване на търговска сделка в рамките на няколко месеца, докато ние все още чакаме Великобритания да каже какво иска“.\r\nБританските либерал-демократи са посочили, че бившият посланик на Великобритания в ЕС сър Иван Роджърс е казал, че ратифицирането на търговската сделка може да отнеме до 10 години.\r\nПревод и редакция:", "date": "2018.04.27", "title": "The Times: Еврократите се подиграват на търговските „фантазии“ на Дейвид Дейвис"}
{"url": "http://www.focus-news.net/news/2018/04/27/2515565/do-edna-godina-balgariya-bi-mogla-da-kandidatstva-za-evrozonata-obzor.html", "text": "До една година България би могла да кандидатства за Еврозоната. Това заяви министър-председателят Бойко Борисов по време на дискусия на тема „България в Еврозоната. Икономическата логика срещу митовете“. Събитието беше организирано по инициатива на президента на ПЕС и ръководител на Делегацията на българските социалисти в ЕП Сергей Станишев и Ева Майдел, член на ЕП и председател на Европейското международно движение, и в него взеха участие и министърът на финансите Владислав Горанов, както и политици от различни политически сили, икономисти, политолози, анализатори, журналисти, представители на гражданското общество и на научните среди.\r\nПримерът Бойко Борисов обясни, че в момента предстои изготвянето на пътна карта, която да очертае стъпките на България по пътя към Еврозоната, за да е сигурно, че те ще се увенчаят с положителен успех. „В пътната карта има посочени срокове и критерии – това, което те искат от нас, е първо да влезем в банков и паричен съюз, а след това и в „Чакалнята“ на Еврозоната. До една година очаквам да се поздравим с успех, че сме влезли в „чакалнята“ и така да намалим лихвите по кредитите, кредитните рейтинги на държавата да тръгнат нагоре, да има повече инвестиции и повече стабилност в банковата система. Но това, разбира се, ще стане само ако има политическа стабилност. Защото виждате, че много държави влязоха и след това натрупаха дългове и кредитните им рейтинги започнаха да падат. Така че всичко зависи от нашите ръце“, коментира Борисов. Той обясни, че България не представлява риск за Европа. \r\nПредседателят на ПЕС Сергей Станишев коментира, че чрез влизане в Еврозоната България трябва да се стреми да влезе в „А“ отбора на Европейския съюз, а не да остане в периферията. „Но ние погрешно наричаме ERM II „чакалнята“ на Еврозоната. След влизането си там, ние не „чакаме“. Трябва да се свърши много работа, за да може нашата икономика да стане конкурентноспособна, а доходите и стандартът на живот на българските граждани да се доближат до тези на европейските. Ако сега изпуснем момента, може да се наложи да чакаме дълго“, коментира Станишев. Той цитира скорошно проучване, според което 77% от българите изразяват съгласие с твърдението, че България трябва да положи повече усилия, за да се интегрира във всички ключови формати на Европейския съюз - Шенген, Еврозоната, областта на отбраната и сигурността и опазване на външните граници.\r\nЕвродепутатът Ева Майдел поясни, че Влизането в Еврозоната е най-важната тема за България за последните 20 години и трябва да е следващата национална цел, която да обединява цялото общество. „Вече все по-отчетливо се поставят предложения за бъдещето развитие на Еврозоната, включително и от президента на Франция Емануел Макрон и от председателя на Европейската комисия Жан-Клод Юнкер. „Дискутират се създаване на отделен бюджет на Еврозоната, както и финансов министър на Еврозоната. И всички тези предложения ще имат своите последствия за държавите, които останат извън тези процеси на интеграция, защото те изключват страните извън Еврозоната от вземането на решения и от достъп до средства“, коментира Майдел.\r\nМинистърът на финансите Владислав Горанов уточни, че не бива да се създават ирационални очаквания както в позитивен, така и в негативен план по отношение на приемането на еврото и посочи, че България е далеч от сценария, довел до кризисните процеси в Гърция. Той развенча няколко от най-широко разпространените мита относно членството на страната ни в Еврозоната, сред които този за нарастване на цените от прехода от лев в евро, както и твърденията, че България ще загуби своя суверенитет и конкурентноспособност. „Приемането на еврото не е краят на историята – предстои извървяването на много дълъг път“, обясни финансовият министър.\r\nПредседателят на НС на БСП Корнелия Нинова посочи, че е необходим национален план за влизане в Еврозоната. „Необходимо е да се търсят опозицията, непарламентарните партии, НПО и национална енергия, за да се обединим около единен план и да знаем, че ще има последователност в изпълнението му, който и да управлява“, каза още тя. \r\nЗам.-председателят на ПГ на „БСП за България“ Драгомир Стойнев посочи, че е важно България да стане част от паричния съюз и да бъде в ядрото на правенето на европейски политики. „Страховете на българските граждани относно влизането в Еврозоната обаче са много, защото хората не разбират каква е ползата от нея. Той добави, че, за съжаление, 10 години след 2008 г. не е достатъчно да се изпълняват само номиналните критерии за влизане в ЕRМ II и Еврозоната. „Европейските страни вече искат реформи и в бъдеще пенсионната система, образованието, здравеопазването и пазара на труда да не оказват такъв натиск върху фискалната политика“, добави Стойнев. Той каза още, че една от основните причини да не сме част от Eврозоната е бедността - тя пречи да влезем в този клуб на богатите.\r\nСъбитието, което е част от серията „Европа отново на път“, беше организирано с подкрепата на Академията за леви европейски политики, Атлантическия клуб в България, Европейското международно движение, Изследователски център „Тренд“, Института за дясна политика, Либералния институт за политически анализи, Института за пазарна икономика, ПанЕвропа България и Центъра за устойчиво развитие към УНСС.\r\nЦветилена СИМЕОНОВА", "date": "2018.04.27", "title": "До една година България би могла да кандидатства за Еврозоната (ОБЗОР)"}
{"url": "http://www.focus-news.net/news/2018/04/27/2515566/sadat-ostavi-za-postoyanno-v-aresta-desislava-ivancheva-obzor.html", "text": "Апелативният специализиран наказателен съд остави за постоянно в ареста кмета на столичния район „Младост“ Десислава Иванчева, нейния заместник Биляна Христова – Петрова и Петко Дюлгеров. Тримата са обвинени във вземане на подкуп в особено големи размери. Те бяха задържани показно при специализирана акция на 17 април в центъра на София. Според съда за взетото решение има достатъчно доказателства, СРС-та и свидетелски показания, че тримата са изнудвали и са поискали подкуп от бизнесмена Александър Ваклин. По неофициална информация е имало и четвърти задържан за 24 часа по случая, близък до Иванчева.\r\nВ парламента председателят на КПКОНПИ Пламен Георгиев коментира пред журналисти, че от Антикорупционния орган са подали до прокуратура информация и за други лица, които са били изнудвани по случая „Младост“, но не назова колко са те. \r\nМеждувременно, след постигнат консенсус на Председателски съвет, Столичният общински съвет вкара извънредна точка в дневния ред на днешното си заседание и избра Владимир Клисуров за изпълняващ длъжността кмет на район „Младост“. До настоящия момент Клисуров бе заместник-кмет и е лично посочен от кмета Десислава Иванчева, която все още се намира в ареста и е подала заявление за излизане в отпуск. \r\nТемата коментира и самият Клисуров, по думите на когото, въпреки че не се чувства достатъчно компетентен да заеме поста, ще се съобрази с приетото решение на Столичния общински съвет. „Основните проблеми са наистина строителни - разглеждане на строителни документации, а аз със сигурност не съм компетентен за тях”, аргументира се Клисуров пред журналисти. \r\n„Има служебен раздор между мен и Десислава Иванчева“, бе коментарът на другия зам.-кмет на район „Младост – арх. Румен Русев. „Аз исках по-маловажните неща от високото строителство, като разрешение за строеж на външни връзки, къщи, изгребни ями, издаване на административен адрес, ако е възможно, да бъдат насочвани директно към мен още от деловодството, за да може тези преписки да се движат в законовия срок. Но те отиваха отново при нея”, коментира арх. Русев. Той допълни, че никога не се е срещал с бизнесмена Александър Ваклин - автор на сигнала срещу Иванчева. \r\nОт своя страна кметът на София Йорданка Фандъкова призова „час по-скоро“ да се възстанови дейността на районната администрация в „Младост“, за да могат гражданите да получават съответните услуги. Тя отрече информацията, че на арестувания кмет на „Младост“ са били давани извънредни правомощия и подчерта, че те са изцяло законосъобразни. Йорданка Фандъкова отново потвърди, че назад във времето са получавани множество сигнали са забавени преписки.\r\nНяколко часа преди съдът да се поизнесе Иванчева коментира пред журналисти, че с Ваклин се е срещала два пъти. „Един път в общината, когато дойде и каза, че ще направи детска площадка. Преди това е било в началото. Не съм му поставяла условия, дори не се сещам кой е този“, добави Иванчева. Тя и Петрова бяха категорични, че не са забавили преписката за строителство на компанията на Ваклин умишлено. „Гледали сме ги бавно. Поради липсата на хора някои неща са се забавили. Тази преписка не е била нищо по-особено от останалите”, заяви Биляна Петрова.\r\nИванчева заяви още, че не се е съгласявала заместникът ѝ архитект Румен Русев да заема мястото ѝ. „Искам другият заместник-кмет да бъде – Владимир Клисуров”, каза още Иванчева.", "date": "2018.04.27", "title": "Съдът остави за постоянно в ареста Десислава Иванчева (ОБЗОР)"}
{"url": "http://www.focus-news.net/news/2018/04/27/2515545/afp-kim-chen-un-tragna-kam-granitsata-za-sreshtata-s-mun-dzhe-in.html", "text": "Лидерът на Северна Корея Ким Чен-ун напусна Пхенян рано в петък местно време и се запъти към демилитаризираната зона между двете Кореи, където ще се срещне с южнокорейския президент Мун Дже-ин, съобщи държавна севернокорейска медия, предава AFP.\r\nСрещата ще се проведе в южната част на селището Панмунджом и ще бъде третата от своя вид (между лидерите на двете Кореи) след края на Корейската война от 1950-1953 година.\r\nПревод и редакция:", "date": "2018.04.27", "title": "AFP: Ким Чен-ун тръгна към границата за срещата с Мун Дже-ин"}
{"url": "http://www.focus-news.net/news/2018/04/27/2515567/afp-kim-chen-un-zayavi-che-zapochva-nov-etap-ot-istoriyata.html", "text": "Започва нов период в междукорейската история, заяви лидерът на Северна  Корея Ким Чен-ин в петък при откриването на срещата на върха с Юга, предава AFP.\r\n„Дойдох тук решен да дам начален сигнал на прага на нова епоха в историята“, заяви той на своя домакин Мун Дже-ин в демилитаризираната зона, като обеща да бъде „откровен, сериозен и честен“.\r\nПревод и редакция:", "date": "2018.04.27", "title": "AFP: Ким Чен-ун заяви, че започва „нов етап от историята“"}
{"url": "http://www.focus-news.net/news/2018/04/27/2515570/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Министърът по въпросите на „временно окупираните територии“ на Украйна Вадим Черниш разкритикува украинците за летните им почивки в руския Крим, пише руското издание „Взгляд“.\r\nСпоред неговите думи, през лятото е фиксиран най-голям брой пресичания на украинската граница с Крим. „Не мога да разбера, например, как може сега да отидеш там и да поддържаш туристическия отрасъл на Русия“, е заявил Черниш, според цитата на „Интерфакс-Украина“.\r\nТой е заявил още, че е необходимо да се проведе разяснителна кампания и по този въпрос, и за покупките на руски стоки.\r\nОсвен това чиновникът е отбелязал, че е необходимо да се предприемат по-активни мерки спрямо международните компании, които сътрудничат с Крим.\r\n„Обезпокоени сме от това, че много международни партньори участват в играта „ние не знаехме, не сме разбрали“. И тук Украйна има големи резерви (за работа)“, е добавил той.\r\nЧерниш е отбелязал, че руската компания „Аерофлот“ лети в Крим. „Но тя лети и в други страни по света. Струва ми се, че такива компании трябва се преследват по-активно. Не мога да разбера, ако летят в Крим, значи те демонстрират неуважение към международното мнение, което е недопустимо“, е заявил министърът.\r\nТой е дал като пример и известният нидерландски сайт booking.com, чрез който може да се наеме квартира в Крим. „Ако декларирате едни ценности – следвайте ги“, възмутил се е чиновникът.\r\nПредседателят на комисията по саниторно-курортния комплекс и туризма на кримския Държавен съвет Алексей Черняк е изкоментирал изявлението на украинския министър.\r\n„С всяка година туристите в Крим от Украйна са все повече и повече. Техният брой се увеличава в пъти. Ако в 2014 година украинците бяха изплашени до невъзможност и дойдоха около 100 хиляди души, то сега в Крим пристигат около един украински граждани“, е разказал той, предава RT.\r\nДепутатът потвърди, че през летния период е фиксиран най-големия пик на пресичанията на границата. „Цифрите са точни: преминаването през границата изисква попълването на документи и анкети и тези, които идват с туристическа цел, поставят съответната отметка“, е отбелязал Черняк.\r\nСпоред неговите думи, подобна статистика действително е свързана с вътрешните проблеми на самата Украйна.\r\n„Ще се съглася с думите на Черниш, че действително има проблеми и в обществото, и в държавата. Каквото и да правят, каквито и блок-постове да поставят, както и плашат украинските жители – всички, които идват в Крим отбелязват едно: полуостровът се развива, благоденства и отношението към украинците е доброжелателно. Те идват спокойно, разговарят на украински. Много туристически компании предлагат пътувания в Крим на територията на Украйна“, е заявил депутатът.\r\n„Взгляд“ припомня, че през 2017 година в Крим са почивали 5,4 милиона туристи. През 2016 година те са били 5,57 млн, а през 2015-а – 4,6 млн.\r\n***В най-скоро време в британския парламент ще бъде разгледан законопроект, който ще принуди „данъчните убежища“, намиращи се под юрисдикцията на кралството, да разкриват пред обществеността личността на хората, които съдържат там своите активи, пише „Московский комсомолец“, като се позовава на публикации в британската преса.\r\nКакто се твърди, подготвеният в Лондон законопроект ще позволи да се разкрият личностите на „корумпираните руски олигарси“, които укриват откраднатите пари в задморските територии на Великобритания. Съответстващият документ ще бъде разгледан от парламента идната седмица.\r\nВ материалите на пресата се пояснява, че подобни „данъчни убежища“, като британските Вирджински и Кайманови острови, отказват да следват примера на Великобритания и да разкриват личността на тези, които получават изгода от съдържаните там активи. Според мнението на авторите на законопроекта, подобна секретност позволява изпиране на парите и способства ръста на корупцията.\r\nТереза Мей обеща да засили борбата „с дружките на президента Путин“ след инцидента в Солсбъри, припомнят в британската преса.\r\n*** В Панмунджом започна работата на междукорейската среща на върха. В петък в 09:30 по сеулско време (03:30 българско) председателят на Държавния съвет на Северна Корея Ким Чен-ин пресече междукорейската граница и отиде в южнокорейската част на демилитаризираната зона. Там го очакваше президентът на Южна Корея Мун Дже-ин, пише „Российская Газета“.\r\nЛидерите на Севера и Юга бяха в добро настроение и се приветстваха топло. След това те си направиха обща снимка, държейки се за ръце.\r\nВеднага на границата се случи интересен епизод, отбелязва изданието. След оживения разговор и усмивките Ким Чен-ин направи привикващ жест към Мун Чже-ин в посока на Северна Корея. Мун се засмя и прие поканата. Лидерите направиха няколко крачки, пресекоха границата и постояха няколко мига на севернокорейска територия, след което се върнаха в южнокорейската част, продължавайки по съгласуваната програма на срещата на върха.\r\nТози епизод, коментира „РГ“, предизвика оживление и аплодисменти в международния пресцентър в южнокорейския Коян, където се намират около три хиляди акредитирани за срещата на върха медии. „Ето и нашият президент е бил в Севера“, с хумор изкоментираха местните журналисти.\r\nСлед това Мун Дже-ин и Ким Чен-ин продължиха в демилитаризираната зона, ходейки по разстлано червено килимче и влязоха в сградата, където ще се състоят официалните преговори. Ким остави запис за посещението си в книгата за почетни гости на първия етаж на зданието.\r\n*** Сестрата на Ким Чен-ин – Ким Йо Чжон – не беше пусната на червения килим, по който лидерите на двете Кореи пресякоха демаркационната линия, от службите по протокола, пише „Известия“.\r\nЖената се опита по погрешка да тръгне след брат си и президента на Южна Корея Мун Чже-ин. Но намиращите се наблизо й извикаха и тя бързо отстъпи встрани.\r\nКим Йо Чжон работи в апарата на ЦК на Трудовата партия на Корея. Тя съпровожда лидера на Северна Корея Ким Чен ин на срещата на върха между Севера и Юга.\r\nКим стана първият лидер на севернокорейската държава, който премина от южната страна на границата.", "date": "2018.04.27", "title": "Преглед на някои от основните теми в руския печат( Агенция „Фокус“ )"}
{"url": "http://www.focus-news.net/news/2018/04/27/2515571/sport-arsenal-s-ravenstvo-marsiliya-s-pobeda-v-liga-evropa.html", "text": "Арсенал и Атлетико Мадрид завършиха наравно 1:1 в първи полуфинален мач от Лига Европа. Голът за домакините отбеляза Александър Лаказет в 61-ата минута. Звездата на Атлетико Антоан Гризман изравни в 82-ата. На стадион Емирейтс“ гостите останаха в намален състав още в десетата минута след втори жълт картон за Шиме Върсалко. Пет минути по-късно съдията Клеман Тюрпен изгони и треньора на Атлетико Диего Симеоне, който бурно изразяваше протеста си.\r\nВ другия полуфинал на „Стад Велодром“  Олимпик Марсилия победи Ред Бул Залцбург с 2:0. Головете отбелязаха Флориан Товен в 15-ата и Клинтон Н`Жие в 63-ата минута.\r\nРеваншите са на 3-ти май.", "date": "2018.04.27", "title": "Спорт: Арсенал с равенство, Марсилия с победа в Лига Европа"}
{"url": "http://www.focus-news.net/news/2018/04/27/2515572/sport-grigor-dimitrov-sreshtu-karenyo-busta-na-chetvartfinalite-v-barselona.html", "text": "Познат съперник очаква Григор Димитров в четвъртфиналната фаза на турнира в Барселона. Това е петият поставен в схемата Пабло Кареньо Буста, който спечели в труден мач срещу Адриан Манарино с 6:2, 4:6, 7:6. \r\nДимитров и Кареньо Буста са срещали три пъти до този момент на червена настилка, като балансът е 2:1 в полза на испанеца. През миналата година Димитров загуби именно от този опонент с 0:3 сета в третия кръг на „Ролан Гарос“.\r\nВ общия баланс обаче българинът води с 3:2 победи, а в последната им среща испанецът бе сразен с 1:6, 1:6 в груповата фаза на турнира на осемте най-добри в Лондон, където Григор Димитров триумфира с титлата.", "date": "2018.04.27", "title": "Спорт: Григор Димитров срещу Кареньо Буста на четвъртфиналите в Барселона"}
{"url": "http://www.focus-news.net/news/2018/04/27/2515573/pregled-na-mezhdunarodnite-novini-do-6-chasa-agentsiya-fokus.html", "text": "Президентът на Южна Корея Мун Дже-ин заяви на севернокорейския лидер Ким Чен-ун, че се надява да бъде постигнато „смело споразумение“ в началото на тяхната среща на върха в петък, предава AFP.\r\n„Надявам се да проведем откровен разговор и да достигнем до смело споразумение, което да е голям подарък за целия корейски народ и хората, които искат мир“, заяви Мун.\r\n*** Започва нов период в междукорейската история, заяви лидерът на Северна  Корея Ким Чен-ин в петък при откриването на срещата на върха с Юга, предава AFP.\r\n„Дойдох тук решен да дам начален сигнал на прага на нова епоха в историята“, заяви той на своя домакин Мун Дже-ин в демилитаризираната зона, като обеща да бъде „откровен, сериозен и честен“.\r\n*** В Панмунджом започна работата на междукорейската среща на върха. В петък в 09:30 по сеулско време (03:30 българско) председателят на Държавния съвет на Северна Корея Ким Чен-ин пресече междукорейската граница и отиде в южнокорейската част на демилитаризираната зона. Там го очакваше президентът на Южна Корея Мун Дже-ин, пише „Российская Газета“.\r\nЛидерите на Севера и Юга бяха в добро настроение и се приветстваха топло. След това те си направиха обща снимка, държейки се за ръце.\r\nВеднага на границата се случи интересен епизод, отбелязва изданието. След оживения разговор и усмивките Ким Чен-ин направи привикващ жест към Мун Чже-ин в посока на Северна Корея. Мун се засмя и прие поканата. Лидерите направиха няколко крачки, пресекоха границата и постояха няколко мига на севернокорейска територия, след което се върнаха в южнокорейската част, продължавайки по съгласуваната програма на срещата на върха.\r\nТози епизод, коментира „РГ“, предизвика оживление и аплодисменти в международния пресцентър в южнокорейския Коян, където се намират около три хиляди акредитирани за срещата на върха медии. „Ето и нашият президент е бил в Севера“, с хумор изкоментираха местните журналисти.\r\nСлед това Мун Дже-ин и Ким Чен-ин продължиха в демилитаризираната зона, ходейки по разстлано червено килимче и влязоха в сградата, където ще се състоят официалните преговори. Ким остави запис за посещението си в книгата за почетни гости на първия етаж на зданието.\r\n*** Трима американски сенатори предложиха мерки в четвъртък, които целят да блокират трансфера на многоцелеви изтребители F-35 на Турция, съюзник в НАТО и една от деветте партньорски страни, които са част от процеса по производство на високотехнологичния самолет, предава Reuters.\r\nПроектозаконът е внесен от Републиканците Джеймс Ланкфорд и Том Тилис и Демократа Джеан Шахийн и идва в момент, когато отношенията между САЩ и Турция са силно обтегнати заради подкрепата на САЩ за сирийските кюрди, пише американската агенция.\r\nТримата сенатори публикуваха и изявление, в което изразяват загриженост, че турският президент Реджеп Таийп Ердоган е тръгнал по „пътя на безразсъдното управление и незачитане на върховенството на закона“.\r\n„Стратегическите решения на Турция, за съжаление, са все по-далеч, а в някои случаи дори противоречат, на интересите на САЩ. Тези фактори правят трансфера на чувствителни технологии за F-35 и свръх-модерни възможности към режима на Ердоган все по-рисковани“, заяви Ланкфорд в съобщението.\r\nОт турското посолство в САЩ засега не са направили коментар.\r\nТримата сенатори изразяват загрижеността си от задържането в Турция на американския евангелистки проповедник Андрю Брънсън, който живее в Турция от дълги години и беше задържан от местните власти.\r\n„Изборът на Ердоган да взима заложници и да хвърля в затвора невинни американци, за да влияе на САЩ е нечуван и незаконен“, заяви Шахийн в съобщението.\r\nReuters обяснява, че Турция планира да закупи повече от 100 многоцелеви изтребителя F-35. Турските компании участват в производството на части за самолета и Анкара трябва да получи първия изтребител в рамките на една година.\r\nАко се приеме, законът ще ограничи трансфера на самолетите в Турция и ще отмени достъпа на Анкара до ноу-хау и техническите данни, които са нужни за поддръжката на самолетите.\r\n*** Министърът на външните работи на Великобритания Борис Джонсън ще поиска „безразсъдната и дестабилизираща“ Русия да бъде спряна преди да е прекалено късно по време на предстоящата среща с колегите си от страните-членки на НАТО, пише британското евроскептично издание The Daily Express.\r\nБорис Джонсън ще призове НАТО да „се възползва от моментума“, след като реагира бързо на отравянето на шпионина, както пише „Експрес“, в Солсбъри и химическата атака в Сирия.\r\nДжонсън ще каже на членовете на НАТО: „Това е първата среща на външните министри от НАТО след опита за убийство в Солсбъри и химическата атака в Сирия. Това е ключов момент за обсъждане на Русия с външните министри на всички 29 съюзници. По време на срещата на върха на НАТО през юли дискусиите ще са насочени върху това как да се засили сдържането и отбраната. Способността на НАТО да реагира бързо вече беше демонстрирана чрез светкавичния отговор на съюзниците и на атаката в Солсбъри, и на тази в Сирия и чрез показаната солидарност за действията на Великобритания. Получихме подобна подкрепа и от ЕС, и от Г-7. Сега трябва да се възползваме от моментума и да поискаме отговорност от Русия за безразсъдното и дестабилизиращото й поведение“.\r\n***От Даунинг стрийт официално потвърдиха, че първата визита на президента на САЩ Доналд Тръмп във Великобритания ще бъде на 13 юли, петък, пише британското ляво-либерално издание Independent.\r\nДългоочакваното посещение – след месеци на спекулации около потенциалната дата – ще бъде „работна визита“, а не официална държавна и ще съвпадне с втората годишнина, откакто Тереза Мей е премиер на Обединеното кралство.\r\nВ съобщението на Даунинг стрийт се казва: „Президентът на САЩ ще посети Обединеното кралство на 13 юли. Той ще проведе двустранни разговори с министър-председателя. Повече детайли ще бъдат обявени в близко бъдеще“.\r\nНо посещението на американския президент ще предизвика широкомащабни протести, като активистите вече отдавна планират мащабни демонстрации.\r\nВ отговор на обявлението за посещението на Тръмп директорът на Амнести Интърнешънъл за Великобритания Кейт Алън заяви, че гласовете на хиляди хора ще бъдат чути.\r\n„В 15-те месеца на неговото президентство ние видяхме притеснително отстъпление в човешките права – включително дискриминационната забрана за пътуване, безразсъдното му обявление за Ерусалим и вредните му политики за бежанците, правата на жените и климатичните промени“, заяви тя.\r\n„След като се премести в Белия Дом, Тръмп показа нетърпение граничещо с нетолерантност спрямо мирните протести, медиите и дори самия демократичен процес. Така че неговата визита във Великобритания ще бъде важна възможност да подчертаем важността на свободата на изразяване и правото на протест“.\r\nПрез февруари Тръмп отмени визитата си в Лондон и изтъкна като причина за това решението за отваряне на ново посолство на САЩ в Лондон на „отдалечено място“ южно от Темза, което според американския президент е било „лоша сделка“.\r\nСмята се, пише Independent, че неговото решение може да е било продиктувано от страх от евентуални протести в британската столица, с чийто кмет Садик Хан той се сблъска заради разлики в отношението към тероризма.\r\n*** Президентът на Китай Си Дзинпин и премиерът на Индия Нарендра Моди ще се опитат да подобрят обтегнатите си отношения по време на среща на върха в петък, след като миналата година те бяха влошени заради поредица от гранични инциденти между двете страни, предава AFP.\r\nСи ще приеме Моди в „неформална среща на върха“ в централнокитайския град Вуан в петък и събота.\r\nДокато миналогодишното противостояние в Хималаите беше разрешено, двете най-многолюдни страни на планетата имат дълга история на недоверие, пише AFP.\r\nИндия изрази загриженост и за инициативата на Пекин за „Нов път на коприната“, световна търговска инфраструктурна програма, която включва голям проект през администрираната от Пакистан област Кашмир, за която Делхи претендира, че е незаконно окупирана.\r\nСрещата на върха „е добронамерен опит на Делхи за помирение с Китай и да се види дали миналото може да бъде забравено и отношенията рестартирани“, заяви професорът по международни отношения в лондонския „Кингс Колидж“ Харш Пант пред AFP.\r\nСи и Моди имат „добри работни отношения и лично приятелство“, заяви говорителят на китайското външно министерство Лю Канг във вторник.\r\n„Двете страни се разбраха, че неформалната среща ще бъде идея и двамата лидери ще могат да проведат пълни и дълбоки разговори по сериозни въпроси от общ интерес в подходяща атмосфера“, заяви Лю.\r\n*** ООН призова Израел и Палестина да „отстъпят зад линията“ на възможния военен конфликт заради сблъсъците в Ивицата Газа, предава ООН.\r\nСпециалният посланик на ООН по близкоизточното урегулиране Николай Младенов по време на специално заседание на Съвета за сигурност на ООН призова и двете страни да способстват за „деескалацията“ на конфликта в Ивицата Газа. \r\nСпоред Младенов конфликтът може да постави кръст на разрешаването на близкоизточния конфликт и да прерасне в „нова война“ между Израел и Палестина. \r\n„Трябва да се направи всичко възможно, за да се предотврати нова война“, призова пратеникът на ООН.\r\nМладенов също така отбеляза, че „израелско-палестинският конфликт остава постоянен източник на кислород за терористи и радикали“ и „барутно буре“ за целия Близък изток. \r\nСпоред ООН жертви на сблъсъците между протестиращите палестинци и военните на Израел на границата на Ивицата Газа от 30 март са станали най-малко 35 души, стотици палестинци са ранени.", "date": "2018.04.27", "title": "Преглед на международните новини до 6 часа ( Агенция „Фокус“ )"}
{"url": "http://www.focus-news.net/news/2018/04/27/2515575/reuters-sasht-se-nadyavat-na-progres-v-mezhdukoreyskite-pregovori.html", "text": "САЩ се надяват разговорите между севернокорейския лидер Ким Чен-ин и президента на Южна Корея Мун Дже-ин ще доведат до прогрес към постигането на мир и просперитет, заявиха от Белия Дом чрез съобщение, публикувано в началото на срещата на върха, предава Reuters.\r\nОт Белия Дом отбелязаха и че очакват да продължат дискусиите с Южна Корея във връзка с планираната среща между президента на САЩ Доналд Тръмп и Ким през следващите седмици.\r\nПревод и редакция:", "date": "2018.04.27", "title": "Reuters: САЩ се надяват на прогрес в междукорейските преговори"}
{"url": "http://www.focus-news.net/news/2018/04/27/2515576/sport-blagoy-dimitrov-bagata-podpisa-dogovor-s-nay-prestizhnata-mma-veriga-ufc.html", "text": "Бившият шампион на Световните бойни серии Благой Димитров – Багата подписа договор с най-престижната верига за Смесени бойни изкуства в света UFC. Дебютът на българина се очаква през лятото. 31-годишният боец има 16 победи и една загуба в сериите Професионална лига на бойците, в които участваше до сега.", "date": "2018.04.27", "title": "Спорт: Благой Димитров – Багата подписа договор с най-престижната MMA верига UFC"}
{"url": "http://www.focus-news.net/news/2018/04/27/2515569/izvestiya-ne-pusnaha-sestrata-na-kim-chen-in-na-cherveniya-kilim.html", "text": "Сестрата на Ким Чен-ин – Ким Йо Чжон – не беше пусната на червения килим, по който лидерите на двете Кореи пресякоха демаркационната линия, от службите по протокола, пише „Известия“.\r\nЖената се опита по погрешка да тръгне след брат си и президента на Южна Корея Мун Чже-ин. Но намиращите се наблизо й извикаха и тя бързо отстъпи встрани.\r\nКим Йо Чжон работи в апарата на ЦК на Трудовата партия на Корея. Тя съпровожда лидера на Северна Корея Ким Чен ин на срещата на върха между Севера и Юга.\r\nКим стана първият лидер на севернокорейската държава, който премина от южната страна на границата.\r\nПревод и редакция:", "date": "2018.04.27", "title": "“Известия“: Не пуснаха сестрата на Ким Чен-ин на червения килим"}
{"url": "http://www.focus-news.net/news/2018/04/27/2515564/rossiyskaya-gazeta-zapochna-istoricheskata-sreshta-na-kim-chen-in-i-mun-dzhe-in.html", "text": "В Панмунджом започна работата на междукорейската среща на върха. В петък в 09:30 по сеулско време (03:30 българско) председателят на Държавния съвет на Северна Корея Ким Чен-ин пресече междукорейската граница и отиде в южнокорейската част на демилитаризираната зона. Там го очакваше президентът на Южна Корея Мун Дже-ин, пише „Российская Газета“.\r\nЛидерите на Севера и Юга бяха в добро настроение и се приветстваха топло. След това те си направиха обща снимка, държейки се за ръце.\r\nВеднага на границата се случи интересен епизод, отбелязва изданието. След оживения разговор и усмивките Ким Чен-ин направи привикващ жест към Мун Чже-ин в посока на Северна Корея. Мун се засмя и прие поканата. Лидерите направиха няколко крачки, пресекоха границата и постояха няколко мига на севернокорейска територия, след което се върнаха в южнокорейската част, продължавайки по съгласуваната програма на срещата на върха.\r\nТози епизод, коментира „РГ“, предизвика оживление и аплодисменти в международния пресцентър в южнокорейския Коян, където се намират около три хиляди акредитирани за срещата на върха медии. „Ето и нашият президент е бил в Севера“, с хумор изкоментираха местните журналисти.\r\nСлед това Мун Дже-ин и Ким Чен-ин продължиха в демилитаризираната зона, ходейки по разстлано червено килимче и влязоха в сградата, където ще се състоят официалните преговори. Ким остави запис за посещението си в книгата за почетни гости на първия етаж на зданието.\r\nПревод и редакция:", "date": "2018.04.27", "title": "„Российская Газета“: Започна историческата среща на Ким Чен-ин и Мун Дже-ин"}
{"url": "http://www.focus-news.net/news/2018/04/27/2515579/predstoyashti-mezhdunarodni-sabitiya-za-27-april-agentsiya-fokus.html", "text": "Ще се проведе среща на финансовите министри от ЕС.\r\n*** Ще се проведе среща между президента на САЩ Доналд Тръмп и германския канцлер Ангела Меркел.\r\n*** Президентът на Южна Корея Мун Джей-ин и севернокорейския лидер Ким Чен-ун ще проведат среща от южната страна на Демилитаризираната зона между двете корейски държави.\r\n*** Китайският президент Си Дзинпин и индийският министър-председател Нарендра Моди ще проведат среща.\r\n***", "date": "2018.04.27", "title": "Предстоящи международни събития за 27 април (Агенция \"Фокус\")"}
{"url": "http://www.focus-news.net/news/2018/04/27/2515578/predstoyashti-sabitiya-v-stranata-za-27-april-agentsiya-fokus.html", "text": "***\r\nВ 11.00 часа в спортна зала „Васил Левски“ вицепрезидентът Илияна Йотова ще участва в регионална среща на клубовете „Млади възрожденци“ – инициатива на Общобългарския комитет „Васил Левски“.\r\n***\r\nОт 09.00 часа ще започне редовното пленарно заседание на Народното събрание.\r\n***\r\nОт 09.00 часа министърът на околната среда и водите Нено Димов ще се срещне с представители на „Монтюпе“ ЕООД в Информационния център на РИОСВ – Русе, за да  обсъди изпълнението на краткосрочните и средносрочните мерки от инвестиционната програма на дружеството  за ограничаване разпространението на атмосферни замърсители и изграждането на пункт за собствен мониторинг. От 10.15 часа министърът ще даде пресконференция в сградата на екоинспекцията.\r\nОт 11.00 часа във фоайето на ректората на Русенския университет „Ангел Кънчев“ министър Димов ще присъства на откриването на документалната изложба „Зараждане на гражданското общество в България (1987-1989)“, на която МОСВ е съорганизатор. Тя е част от тематичен научен семинар в две части: свидетелства – „Съвременниците разказват“ и „Медиите като огледало на историята“ и част втора – 30 години по-късно. \r\n*** \r\nОт 10.00 до 13.00 часа в Националния студентски дом, министър Лиляна Павлова ще представи резултатите от Българското председателство на Съвета на ЕС до момента пред участниците в международния младежки семинар на тема „Европа: Презареждане” .\r\n***\r\nОт 10.00 часа министърът на отбраната Красимир Каракачанов ще посети завод „ТЕРЕМ – Хан Крум“. По време на посещението ще бъдат представени технологичните възможности на завода за ремонт на бронетанкова техника.\r\n***\r\nОт 12.00 часа министърът на регионалното развитие и благоустройството Николай Нанков и македонският министър на местното самоуправление Сухейл Фазлиу ще направят изявление в зала Пресцентър на МРРБ след проведената помежду им среща.\r\n***\r\nОт 12.00 часа министърът на земеделието, храните и горите Румен Порожанов ще присъства на първа копка на разширението на производствените мощности на предприятието за преработка на царевица „Амилум България“ в Северната индустриална зона на града и отбелязване на 25 години от приватизацията му. На събитието е поканен премиерът Бойко Борисов.\r\n*** \r\nОт 09.30 часа българският комисар по цифровата икономика и общество Мария Габриел я ще открие пролетната конференция на АФСЕА секция София на тема „Електронното управление – национален приоритет\", която се провежда в Централния военен клуб в София. Също така ще участва в откриването на Coursedot център за обучение на специалисти за Cloud технологии от 11.30 часа в София Тех Парк. \r\n***\r\nОт 09.00 часа 5-и състав на Специализирания наказателен съд ще заседава по делото срещу Калоян П., Любомир С. и др., на които са повдигнати обвинения за образуване и ръководене на организирана престъпна група. \r\n***\r\nОт 09.30 часа с поднасяне на венци и цветя на паметната плоча пред сградата на КНСБ  синдикатите ще отбележат световния ден, посветен на безопасността и здравето на работното място, както и на паметта на трудещите се по целия свят, които са загубили живота си в следствие на трудовa злополукa или професионалнa болест. От 10.00 часа в залата на 11 етаж ще се проведе пресконференция и връчване на награди „Прометея“ за постижения и добри практики в безопасността и здравето на работниците. \r\n***\r\nОт 09.30 часа 9-и състав на Специализирания наказателен съд ще заседава по делото срещу Илиян О., Емил М. и др., на които са повдигнати обвинения за образуване и ръководене на организирана престъпна група.\r\n***\r\nОт 09.45 часа 2-ри състав на Специализирания наказателен съд ще заседава по делото срещу Таньо Т., Огнян М. и др., на които са повдигнати обвинения за образуване и ръководене на организирана престъпна група.\r\n***\r\nОт 10.00 часа 13-и състав на Специализирания наказателен съд ще заседава по делото срещу Радослав К., Генчо П. и др., на които са повдигнати обвинения за образуване и ръководене на организирана престъпна група.\r\n***\r\nОт 10.00 часа 3-ти състав на Специализирания наказателен съд ще заседава по делото срещу  Мелиад Фарах и Хасан ел Хадж Хасан, на които са повдигнати обвинения за тероризъм.\r\n***\r\nОт 10.00 часа 1-ви състав на Специализирания наказателен съд ще заседава по делото срещу Иван С., Янко К. и др., на които са повдигнати обвинения за образуване и ръководене на организирана престъпна група.\r\n***\r\nОт 10.00 часа в Централния военен клуб ще се проведе среща-разговор с евродепутатите Ангел Джамбазки и Ашли Фокс – най-довереният човек на премиера на Великобритания Тереза Мей. На събитието ще се проведе дискусия на тема родолюбие, патриотизъм и консерватизъм. В основата на разговора ще бъде и дебатът за посоката на ЕС и на Обединеното кралство след Брекзит.\r\n***\r\nОт 10.30 часа в Заседателна зала 1 в Ректората на Софийския университет „Св. Климент Охридски“ ще се състои обсъждане на новата критериална система на Националната агенция за оценяване и акредитация в съответствие със стандартите и насоките за осигуряване на качеството в европейското пространство за висше образование, прилагана от месец януари 2 0 17 г.\r\n***\r\nОт 11.00 часа по повод навършването на 200 години от рождението на император\r\nАлександър II, Посолството на Русия в България организират тържествена церемония с\r\nполагане на венци и цветя пред паметника на Цар-Освободител в центъра на\r\nСофия. В мероприятието ще вземат участие дипломати на Посолството начело с Посланика на Русия в България Анатолий Макаров, сътрудници от апарата на Аташето по отбрана начело с полк. Виктор Авдеев, сътрудници на Руския културно-\r\nинформационен център начело с ръководителя на Центъра Павел Журавльов,\r\nбългарски народни представители, обществени дейци и неравнодушни\r\nграждани.\r\n***\r\nОт 11.00 часа в Националния пресклуб на БТА, Фондация „Българско танцово изкуство“ ще даде пресконференция във връзка с началото на проекта „Фолклорна танцова панорама” 2018 и стартиране на дарителската кампания „За българските танци“.\r\n***\r\nОт 11.00 часа в Музея на спорта на Националния стадион „Васил Левски“ ще бъде представена книгата  „Олимпийски каталог/Olympic catalogue“, която представя плакати, наградни и възпоменателни медали, монети, банкноти, марки, значки, талисмани и факли за пренасяне на олимпийския огън, издадени от организаторите на летните и зимните олимпийски игри в продължение на 122 години - от „Атина-1896“  до „Рио де Жанейро-2016“  и „Пьонгчанг-2018“ .\r\n***\r\nОт 11.00 часа 15-и състав на Специализирания наказателен съд ще заседава по делото срещу Петър Т., Ивайло С. и др., на които са повдигнати обвинения за образуване и ръководене на организирана престъпна група.\r\n***\r\nОт 11.00 часа в сградата на СРЗИ ще се проведе пресконференция по повод Европейска имунизационна седмица. Ще бъдат изнесени данни относно ваксинопрофилактиката в София-град както и за територията на цялата страна.\r\n***\r\nОт 11.00 часа 18-и състав на Специализирания наказателен съд ще заседава по делото срещу Васил Д., Паскалис Д. и Юксел Х., на които са повдигнати обвинения за образуване и ръководене на организирана престъпна група.\r\n***\r\nОт 11.30 часа в Заседателната зала на Ректората на НСА в кв. „Студентски град“ ще се състои церемонията по удостояване на президента на Световната конфедерация по бейзбол и софтбол (WBSC)  Рикардо Фракари (Италия) със званието Почетен професор на Национална спортна академия „Васил Левски“ (НСА).  След връчването на почетните символи – медал и диплом, Фракари ще изнесе публична лекция на тема „Предизвикателствата пред Международната федерация“.\r\n***\r\nОт 13.00 часа в зала „Тържествена“ на Съдебната палата, главният прокурор Сотир Цацаров ще се срещне с ученици от пет столични гимназии. По инициатива на главния прокурор и Прокуратурата на Република България, учениците представиха своите есета на теми: „Ако съм прокурор“, „Аз обвинявам“, „Аз – прокурорът“, „Аз съм прокурор“ , „Обвинение към мисълта“. Есетата са събрани в книга, която ще бъде представена на срещата. \r\n***\r\nОт 19.30 часа в Концертна зала „България“ ще бъде представен проектът на Оркестъра за народна музика на БНР „Ритъмът на Балканите“.\r\n***\r\nОт 09.30 часа  в зала „22-ри септември” ще се проведе редовно заседание на Общински съвет  Благоевград.   \r\n***\r\nОт 11.00 часа в зала „Изток“ на Бургаския свободен университет ще се проведе Национален младежки дебат „Накъде отива Европа“, организиран от представителството на Европейския парламент в София.\r\n***\r\nОт 12.00 часа кметът на Бургас Димитър Николов ще посрещне и поздрави в Заседателната зала на Общината голяма част от отбора на волейболния \"Нефтохимик 2010\", който в рамките на един сезон триумфира със суперкупата, купата и шампионската титла.\r\n***\r\n От 13.00 часа в Конферентна зала на Регионална здравна инспекция ще се проведе пресконференция във връзка с Европейската имунизационна седмица.\r\n***\r\nОт 19.00 часа в салона на Драматичен театър „Адриана Будевска“  ще прозвучат най-новите стихотворения  на поета Недялко Йорданов, заедно с изпети нови и предишни авторски песни. \r\n*** \r\nОт 10.00 часа в Юнашкия салон ще бъде открита Панорама на професиите и профилите в средното образование.\r\n***\r\nОт 13.30 часа във Военноморския музей ще се проведе церемония за обявяване и награждаване на победителите от конкурса за историческо есе, посветено на капитан І ранг Димитър Добрев и капитан-лейтенант Кирил Минков – герои от войните за национално обединение.\r\n***\r\nОт 14.00 часа общинският съветник от ПП ГЕРБ Борислав Нанков ще се срещне с граждани в офиса на партията на ул. „Георги Бенковски” №1.\r\n***\r\nОт 18.00 часа в храм  „Св. Атанасий” ще се проведе лекция на тема „От Пасха до Петдесетница - Осмия ден в годината” с лектор доц. д-р Мариян Стоядинов от Богословски факултет при ВТУ „ Св. св. Кирил и Методий”.\r\n*** \r\nОт 09.00 часа в ПМГ „Васил Друмев“ ще се проведе отбелязване на патронния празник на ПМГ „Васил Друмев“ и Ден на отворените врати.\r\n***\r\nОт 09.30 часа в Музикално-драматичен театър „Константин Кисимов“ – Велико Търново ще бъде открито XIII издание на Националния фестивал за детско-юношеско театрално творчество „Малкият принц“, организиран от Община Велико Търново и Народно читалище  „Извор – 1873” с. Самоводене.  \r\n*** \r\nОт 10.00 часа в конферентната зала на хотел „Алегро“ще се проведе  кръгла маса по повод Световния ден за безопасност на труда организира Регионалният съвет на КНСБ Велико Търново.  Очаква се да присъстват вицепрезидента на КНСБ Пламен Нанков, инж. Даниел Панов- кмет на Община Велико Търново. \r\n*** \r\nОт 10.00 часа в РЗИ ще се проведе пресконференция по повод Европейската имунизационна седмица.\r\n*** \r\nОт 10.30 часа в НВУ „Васил Левски“ ще се проведе курс „Начална военна подготовка”. В курса участват 13 български граждани, 7 мъже и 6 жени на възраст от 20 до 36 години, без военна подготовка, които не са студенти.\r\n*** \r\nОт 11.00 часа в магазин „Метро“ ще бъдат отбелязани  10 години магазин „Метро“ във Велико Търново.\r\n***\r\nОт 19.00 часа ще бъде представена книгата на Красимир Узунов „Каймакъ-Чаланъ“.\r\n***\r\nОт 08.30 часа кметът на Община Видин Огнян Ценков ще проведе среща с екипа специалисти от Университетската многопрофилна болница за активно лечение и спешна медицина „Пирогов“, които ще преглеждат безплатно деца в МБАЛ „Света Петка” – Видин в рамките на кампанията „Национална програма Детско здраве – Пирогов“.    Срещата ще се състои в кабинета на кмета (административна сграда на Община Видин, 6 ет.).\r\n***  \r\nОт 09.00 часа в залата на Общинския съвет-Видин ще се проведе заседание на общинските съветници. \r\n***  \r\nОт 10.30 часа в сградата на Дирекция „Бюро по труда“ ще се проведе прескофренция на Инспекцията по труда, РД „Социално подпомагане“ и Дирекция „Бюро  по труда“. \r\n***\r\nОт 18.30 часа в концертната зала на  Младежки център – Добрич ще се проведе Годишен концерт на Клуб Пиано с ръководител Детелина Захариева и Студио за поп- рок певци „Сарандев“ с вокален педагог Елена Карабельова.\r\n*** \r\nОт 11.00 часа в Заседателна зала на Общинска администрация ще се състои пресконференция по проект “Реконструкция и рехабилитация на улична мрежа в гр. Долни чифлик и с. Старо Оряхово, общ. Долни чифлик“.\r\n***\r\nОт 10.00 часа в Заседателната зала на Община Каварна ще се състои пресконференция във връзка с обявяването на кандидатурата на Каварна за Европейски град на спорта през 2019 година. Кандидатурата ще обяви кметът на града Нина Ставрева, заедно със световни и европейски звезди на спорта като Тервел Пулев, Женя Янева, Ерже Демирова и Елена Янева.\r\n***\r\nОт 10.30 часа с откриването на Дните на възрожденската и патриотична песен „Топчето пукна“ ще бъде открита тържествената програма, с която Клисура ще отбележи  142 години от Априлската епопея.\r\n***\r\nОт 09.30 часа на стадион „Осогово” ще се проведе състезанието „Млад огнеборец”.\r\n***\r\nОт 09.00 часа в Актовата зала на СУ „Св. Седмочисленици“ в район „Тракия“ ще бъде открит ученически фестивал за театрално изкуство „Театър-Игра-Живот“.\r\n***\r\nОт 10.00 часа в Общински детски комплекс – Пловдив ще бъде открит шахматен турнир под надслов „Мечтай, планирай, реализирай – живей истински!”.\r\n***\r\nВ 10.30 часа кметът на Пловдив инж. Иван Тотев и кметът на район \"Източен\" Николай Чунчуков ще посетят новия паркинг в пространството между улиците „Братя Свещарови“, „Марин Дринов“ и булевард „Източен“.\r\n***\r\nОт 13.00 часа в спортната зала на Пловдивския университет „Паисий Хилендарски“ ще бъде открито Европейско първенство по сумо за мъже и жени.\r\n***\r\nОт 18.00 часа в Градската художествена галерия – Пловдив ще бъде представен проектът „Абсурд – но не точно“ на четирима художници от Австрия - Хайде Ауфгевект, Йозеф Данер, Хюсеин Ишик и Георг Лебцелтер.\r\n***\r\nОт 09.30 часа в Генералното консулство на Руската федерация в Русе ще се проведе среща за връчване портрет на Александър II. От 10.00 часа ще бъдат посетени места, свързани с Освободителната война: с. Мечка, с. Тръстеник, Ивановски манастир.\r\n***\r\nОт 14.00 часа в Конферентната зала на хотел „Арена“ в Самоков ще се проведе представяне на спечелилия в международния архитектурен конкурс за Нов център на Боровец проект от авторите му William Matthews Associates и Stephen George International Bulgaria. В рамките на представянето ще се проведе и официалното награждаване на първите пет класирани проекта.\r\n*** \r\nОт  17.00 часа в зала №1 на Общината ще се проведе представяне на книгата – сборник  „Свищовските духови оркестри“от съставителя ѝ доц. д-р Юлия Николова и някои от хората, споделили своите спомени в нея. За първи път пред публика най-новият духов оркестър на град Свищов с диригент Деян Йорданов. (Вход свободен.).\r\n***\r\nОт 10.30 часа в хотел „Национал Палас“ ще бъде открита международна научно-приложна конференция на тема: „Животновъдство – традиции, биологично разнообразие и споделен опит“.\r\n***\r\nОт 14.30 часа в 210 зала на РУО-Сливен ще бъдат наградени ученически формации от град Сливен, отличили се със своята активна и успешна театрална дейност.\r\n***\r\nОт 18.00 часа в Клубът на дейците на културата ще се проведе паметна вечер, посветена на известни творци от Смолян, сред които Станислав Сивриев, Усин Керим, Георги Пашев, Никола Гигов и Ганчо Керечев.\r\n*** \r\nОт 11.00 часа, в конферентна зала „Диоген Вичев” Регионална библиотека „Партений Павлович” ще представи проекта „Е-портал на паметта и знанието - маршрути на европейската памет, живото културно наследство и европейските знания”.\r\n***\r\nОт 18.00 часа в Регионална библиотека „Захарий Княжески“ ще бъде представена книгата Втора кожа“ и ще се проведе среща с авторката Катя Стойкова.\r\n***\r\nОт 13.00 часа в Информационно-културния център ще се проведе среща – разговор с българския евродепутат Момчил Неков за възможността за въвеждане на термин за качество „планински продукт“ в България.\r\n*** \r\nОт 11.30 часа в зала 2 на Областна администрация Шумен ще се проведе заседание на Областния съвет по условия на труд.", "date": "2018.04.27", "title": "Предстоящи събития в страната за 27 април (Агенция „Фокус“)"}
{"url": "http://www.focus-news.net/news/2018/04/27/2515581/nimh-maksimalni-temperaturi-shte-sa-mezhdu-24-i-29-v-sofiya-okolo-25.html", "text": "Атмосферното налягане в сутрешните часове е средното за април. През деня ще се повишава.\r\nДнес ще бъде предимно слънчево, но около и след обяд отново ще се развива купеста и купесто-дъждовна облачност. На места в планинските райони и в източната половина на страната ще има краткотрайни валежи и гръмотевици. Вятърът от северозапад временно ще се усили, по-късно през деня в източните райони ще се ориентира от север-североизток. Максимални температури между 24° и 29°, в София около 25°. Това съобщи за Агенция „Фокус“ дежурният синоптик от НИМХ Христо Христов.\r\nНад Черноморието ще е предимно слънчево. Около и след обяд ще се развива купеста и купесто-дъждовна облачност и ще има краткотрайни валежи с гръмотевици. Максималните температури ще са 20-25°. Температурата на морската вода е 14-15°. Вълнението на морето ще бъде 1-2 бала.\r\nВ планините преди обяд ще е слънчево, но след пладне ще се развива купеста и купесто-дъждовна облачност и до вечерта на много места ще превали и прегърми. Ще духа до умерен вятър от север-северозапад, който в масивите от Западна България ще се ориентира от югоизток. Максималната температура на височина 1200 метра ще е около 19°, на 2000 метра – около 12°.", "date": "2018.04.27", "title": "НИМХ: Максимални температури ще са между 24° и 29°, в София около 25°"}
{"url": "http://www.focus-news.net/news/2018/04/27/2515574/kak-se-stigna-do-sreshtata-na-varha-na-dvete-korei-obzor.html", "text": "В петък, на междукорейската граница в село Панмунджом се провежда среща на лидерите на двете Кореи – президента на Република Корея Мун Дже-ин и председателят на Държавния съвет на Корейската народно-демократична република Ким Чен-ин.\r\nСрещата на върха е третата в историята среща между лидерите на Юга и Севера. Преди това лидерите на двете страни проведоха преговори през 2000 година (Ким Де Чжун и Ким Чен Ир) и 2007 година (Но Мун Хен и Ким Чен Ир). И двете предишни срещи на върха се проведоха на територията на Северна Корея – в Пхенян.\r\nТази среща на върха стана възможна в резултат от затоплянето на отношенията между Сеул и Пхенян. Голям импулс на сближението придаде Зимната Олимпиада в южнокорейския град Пьончан, където Пхенян изпрати свои атлети, група за поддръжка, запалянковци, както и художествени колективи.\r\nОсвен това, по време на Олимпиадата в Южна Корея бяха две официални делегации от Севера. В едната от тях беше младшата сестра на Ким Чен-ин – Ким Йо Чжон. В хода на последвалите след това контакти Сеул и Пхенян се договориха да проведат среща на върха с участието на лидерите на страните.\r\nЮжна Корея също стана посредник в организацията на срещата между Ким Чен Ин и президента на САЩ Доналд Тръмп. Очаква се, че преговорите между Тръмп и Ким ще се състоят през юни тази година.\r\nВсичко това беше предшествано от една година на сериозно напрежение на Корейския полуостров заради ядрената и ракетната програма на Северна Корея и изпитанията свързани с нея. САЩ и Япония дори стигнаха до заплахи, че ще използват военна сила срещу Пхенян, който отвръщаше на това с нови и по-големи ядрени изпитания.\r\nРедакция:", "date": "2018.04.27", "title": "Как се стигна до срещата на върха на двете Кореи (ОБЗОР)"}
{"url": "http://www.focus-news.net/news/2018/04/27/2515580/vitseprezidentat-iliyana-yotova-shte-uchastva-v-regionalna-sreshta-na-klubovete-mladi-vazrozhdentsi-v-sliven.html", "text": "В Сливен вицепрезидентът Илияна Йотова ще участва в регионална среща на клубовете „Млади възрожденци“ – инициатива на Общобългарския комитет „Васил Левски“. Това съобщиха от прессекретариата на държавния глава. Събитието ще започне в 11.00 часа и ще се проведе в спортната зала „Васил Левски“.", "date": "2018.04.27", "title": "Вицепрезидентът Илияна Йотова ще участва в регионална среща на клубовете „Млади възрожденци“ в Сливен"}
{"url": "http://www.focus-news.net/news/2018/04/27/2515561/afp-mun-dzhe-in-i-kim-chen-un-si-stisnaha-ratsete-nad-demarkatsionnata-liniya.html", "text": "Лидерите на Северна и Южна Корея си стиснаха ръцете дружески над демаркационната линия, която разделя двете страни, като това се случи минути преди официалното начало на историческата среща на върха, предава AFP.\r\n„Радвам се да ви видя“, каза Мун Дже-ин на севернокорейския си колега. Първо Ким-чен ун премина на територията на юга за малко, а след това и Мун също премина от другата страна на границата преди да се върне обратно.\r\nПревод и редакция:", "date": "2018.04.27", "title": "AFP: Мун Дже-ин и Ким Чен-ун си стиснаха ръцете над демаркационната линия"}
{"url": "http://www.focus-news.net/news/2018/04/27/2515583/deutsche-welle-senatat-na-sasht-odobri-spornata-kandidatura-na-noviya-poslanik-v-germaniya.html", "text": "Новият посланик на САЩ в Германия ще бъде 51-годишния Ричард Гренъл – Сенатът най-накрая одобри неговата кандидатура, предава Deutsche Welle. \r\nПоста на дипломатически представител на Вашингтон в Берлин остана вакантен в продължение на почти 15 месеца. Донадл Тръмп издигна кандидатурата му още през септември 2017 г., но изборът му предизвика рязка критика в редиците на демократите. \r\nИзбраникът на Тръмп бе обвинен в некоректни изказвания по адрес на жените, често пъти изразявани чрез съобщения в социалната мрежа „Туитър“. Освен това Гренъл си навлече гнева на мнозина с коментарите, че твърденията за руска намеса в президентските избори в САЩ са „раздути“. \r\nГренъл е съратник на Тръмп още от ранните стадии на предизборната му кампания. В миналото той е работил в продължение на седем години като председател на американската делегация в ООН. Още през 90-те години на миналия век призна публично своята сексуална ориентация. Защитава легализацията на еднополовите бракове.Тереза Герова", "date": "2018.04.27", "title": "Deutsche Welle: Сенатът на САЩ одобри спорната кандидатура на новия посланик в Германия"}
{"url": "http://www.focus-news.net/news/2018/04/27/2515560/reuters-trima-amerikanski-senatori-sa-vnesli-proektozakon-za-blokirane-na-dostavkata-na-iztrebiteli-f-35-za-turtsiya.html", "text": "Трима американски сенатори предложиха мерки в четвъртък, които целят да блокират трансфера на многоцелеви изтребители F-35 на Турция, съюзник в НАТО и една от деветте партньорски страни, които са част от процеса по производство на високотехнологичния самолет, предава Reuters.\r\nПроектозаконът е внесен от Републиканците Джеймс Ланкфорд и Том Тилис и Демократа Джеан Шахийн и идва в момент, когато отношенията между САЩ и Турция са силно обтегнати заради подкрепата на САЩ за сирийските кюрди, пише американската агенция.\r\nТримата сенатори публикуваха и изявление, в което изразяват загриженост, че турският президент Реджеп Таийп Ердоган е тръгнал по „пътя на безразсъдното управление и незачитане на върховенството на закона“.\r\n„Стратегическите решения на Турция, за съжаление, са все по-далеч, а в някои случаи дори противоречат, на интересите на САЩ. Тези фактори правят трансфера на чувствителни технологии за F-35 и свръх-модерни възможности към режима на Ердоган все по-рисковани“, заяви Ланкфорд в съобщението.\r\nОт турското посолство в САЩ засега не са направили коментар.\r\nТримата сенатори изразяват загрижеността си от задържането в Турция на американския евангелистки проповедник Андрю Брънсън, който живее в Турция от дълги години и беше задържан от местните власти.\r\n„Изборът на Ердоган да взима заложници и да хвърля в затвора невинни американци, за да влияе на САЩ е нечуван и незаконен“, заяви Шахийн в съобщението.\r\nReuters обяснява, че Турция планира да закупи повече от 100 многоцелеви изтребителя F-35. Турските компании участват в производството на части за самолета и Анкара трябва да получи първия изтребител в рамките на една година.\r\nАко се приеме, законът ще ограничи трансфера на самолетите в Турция и ще отмени достъпа на Анкара до ноу-хау и техническите данни, които са нужни за поддръжката на самолетите.Агенция „Фокус“ припомня:\r\nПревод и редакция:", "date": "2018.04.27", "title": "Reuters: Трима американски сенатори са внесли проектозакон за блокиране на доставката на изтребители Ф-35 за Турция"}
{"url": "http://www.focus-news.net/news/2018/04/27/2515587/glavniyat-prokuror-sotir-tsatsarov-shte-se-sreshtne-s-uchenitsi-ot-pet-stolichni-gimnazii.html", "text": "По инициатива на главния прокурор Сотир Цацаров и Прокуратурата на Република България, ученици от пет столични гимназии представиха своите есета на теми: „Ако съм прокурор“, „Аз обвинявам“, „Аз – прокурорът“, „Аз съм прокурор“ , „Обвинение към мисълта“. Това съобщиха от пресцентъра на Прокуратурата на Р България. Есетата на възпитаниците на Национален учебен комплекс по култура с лицей за изучаване на италиански език и култура, Втора английска  езикова гимназия „Томас Джеферсън“, 91 Немска езикова гимназия „Проф. Константин Гълъбов“, Национална природо-математическа гимназия  „Акад. Любомир Чакалов“ и  Второ средно училище „Емилиян Станев“ са издадени в книга. Училищата и участниците в инициативата ще бъдат отличени. Представянето на книгата и среща на учениците с главния прокурор Сотир Цацаров ще се състои от 13.00 часа в Зала „Тържествена“ на Съдебната палата.", "date": "2018.04.27", "title": "Главният прокурор Сотир Цацаров ще се срещне с ученици от пет столични гимназии"}
{"url": "http://www.focus-news.net/news/2018/04/27/2515584/ministar-lilyana-pavlova-shte-predstavi-rezultatite-ot-balgarskoto-predsedatelstvo-na-mezhdunaroden-mladezhki-seminar.html", "text": "Министър Лиляна Павлова ще представи резултатите от Българското председателство на Съвета на ЕС до момента пред участниците в международния младежки семинар на тема “Европа: Презареждане” в Националния студентски дом, пл. „Народно събрание“ 10 от 13.00 часа. Това съобщиха от пресцентъра на Министерството за Българското председателство. Семинарът се организира от Националната студентска конфедерация по програма “Еразъм+” на ЕС от 22 до 29 април 2018 г. с подкрепата на Съюза на европейските федералисти и Европейското движение в България. Проектът има за цел да се информира новото европейско поколение как работят европейските институции и правата и задълженията, които носи европейското гражданство.Младежки лидери от 14 европейски държави  се обучават как да комуникират ЕС към младите граждани и да организират информационни събития за насърчаване на активно европейско гражданство. Идеите и знанията, получени по време на семинара ще бъдат използвани от всеки един участник на местно равнище и така ще се постигне мултипликационен ефект. Политици, служители на европейските институции, дипломати и журналисти помагат на младите хора да изградят умения за европейска комуникация. Освен с министър Павлова, участниците ще се срещнат и с членовете на ЕП Андрей Ковачев и Петър Курумбашев, с които ще дискутират общата външна политика на ЕС и заплаха ли са социалните медии за европейската демокрация.", "date": "2018.04.27", "title": "Министър Лиляна Павлова ще представи резултатите от Българското председателство на Международен младежки семинар"}
{"url": "http://www.focus-news.net/news/2018/04/27/2515586/ministarat-na-okolnata-sreda-i-vodite-neno-dimov-shte-poseti-ruse.html", "text": "Министърът на околната среда и водите Нено Димов ще посети Русе. Той ще се срещне в Русе с представители на „Монтюпе“ ЕООД. С тях ще бъде обсъдено изпълнението на краткосрочните и средносрочните мерки от инвестиционната програма на дружеството за ограничаване разпространението на атмосферни замърсители и изграждането на пункт за собствен мониторинг. Това съобщиха от пресцентъра на Министерството на околната среда и водите. Разговорите ще се проведат в Информационния център на РИОСВ – Русе от 09.00 чaса, а в 10.15 часа министърът ще даде пресконференция в сградата на екоинспекцията. \r\nОт 11 часа министър Димов ще присъства на откриването на документалната изложба „Зараждане на гражданското общество в България (1987-1989)“, на която МОСВ е съорганизатор. Тя е част от тематичен научен семинар в две части: свидетелства – „Съвременниците разказват“ и „Медиите като огледало на историята“ и част втора – 30 години по-късно. Експозицията ще представи председателят на Държавна агенция „Архиви“ и ръководител на проекта доц. д-р Михаил Груев. Откриването е във фоайето на ректората на Русенския университет „Ангел Кънчев“ и освен министър Димов в него ще участват управителят на Русенска област Галин Григоров и ректорът на РУ чл.-кор. проф. дтн Христо Белоев. \r\nУчастниците в проявите по случай 30-годишнината от първите граждански екопротести у нас и гражданите на Русе ще видят и инсталацията на учениците от Националното училище по изкуствата „Проф. Веселин Стоянов“, наречена „СМОГ“.", "date": "2018.04.27", "title": "Министърът на околната среда и водите Нено Димов ще посети Русе"}
{"url": "http://www.focus-news.net/news/2018/04/27/2515585/ministarat-na-energetikata-temenuzhka-petkova-shte-otgovarya-na-deputatski-vaprosi-za-gazovata-vrazka-gartsiya-balgariya-i-sigurnostta-na-elektroenergiynata-ni-sistema.html", "text": "Министърът на енергетиката Теменужка Петкова ще отговаря на депутатски въпроси за междусистемната газова връзка Гърция-България и сигурността на електроенергийната ни система. Това се посочва в програмата за работа на Народното събрание. Информация за структурата и оптимизирането на работата на Районните здравни инспекции ще даде здравният министър Кирил Ананиев. На 23 април здравни инспектори в страната протестираха заради ниските си заплати и невъзможността да получат предвиденото 18% увеличение. Те не могат да получат увеличението, защото то е обвързано с атестационната оценка. След среща с протестиращите от здравното министерство обявиха, че се обмисля здравните инспектори да получат полагащото им се под формата на допълнително материално стимулиране.\r\nВ петъчния парламентарен контрол ще участва и министърът на туризма Николина Ангелкова. Тя ще отговори на депутатско питане за неохраняемите морски плажове. Министърът на културата Боил Банов ще информира депутатите за къщата на Райна Княгиня в София. На въпроси на депутати за заплащането на заетите в науката и за резултатите от механизма за задържане на децата в училище ще отговаря образователният министър Красимир Вълчев.", "date": "2018.04.27", "title": "Министърът на енергетиката Теменужка Петкова ще отговаря на депутатски въпроси за газовата връзка Гърция-България и сигурността на електроенергийната ни система"}
{"url": "http://www.focus-news.net/news/2018/04/27/2515568/afp-mun-dzhe-in-se-nadyava-na-smelo-sporazumenie-na-sreshtata-na-varha.html", "text": "Президентът на Южна Корея Мун Дже-ин заяви на севернокорейския лидер Ким Чен-ун, че се надява да бъде постигнато „смело споразумение“ в началото на тяхната среща на върха в петък, предава AFP.\r\n„Надявам се да проведем откровен разговор и да достигнем до смело споразумение, което да е голям подарък за целия корейски народ и хората, които искат мир“, заяви Мун.\r\nПревод и редакция:", "date": "2018.04.27", "title": "AFP: Мун Дже-ин се надява на „смело споразумение“ на срещата на върха"}
{"url": "http://www.focus-news.net/news/2018/04/27/2515591/pregled-na-osnovnite-temi-v-shumenskiya-pechat.html", "text": "„Званието „Почетен гражданин на Шумен“ заслужи професор Христо Трендафилов“, е водещото заглавие във вестник „Шуменска заря“. Званието „Почетен гражданин на Шумен“ беше присъдено на професор д.ф.н. Христо Трендафилов на вчерашното сесийно заседание на общинския съвет. В проведеното тайно гласуване „за“ удостояването на проф. Трендафилов гласуваха 36 съветници. „Професор Иван Йорданов стана „Доктор хонорис кауза“ на Шуменския университет“, информира ежедневникът.  Проф. д.и.н. Иван Йорданов вчера беше удостоен с почетното звание „Doctor honoris causa“ на Шуменския университет „Епископ Константин Преславски“. Почетните знаци – медал, плакет и грамота на старобългарски и на латински език, му връчи ректорът на университета проф. д.и.н. Георги Колев. “Златното петле” отново пропява“, пише изданието. Днес от 17 ч., в концертната зала на Общинския младежки дом в Шумен, започва XXVI Регионален конкурс за детска забавна песен “Златното петле”, организиран от Центъра за подкрепа за личностно развитие – Общински детски комплекс с финансовата подкрепа на община Шумен.“ Битката в БСП влиза в нова фаза“, е друго заглавие в броя. Избраните на 19 април членове на Изпълнителното бюро на общинската организация на БСП също ще сезират Контролната комисия, защото смятат, че проведеният във вторник вечерта пленум на избраното през 2016 г. ръководно звено не e легитимен. „Заплати в МБАЛ ще има“, пише вестникът. Заплати за всички работещи в МБАЛ – Шумен ще има, категоричен бе изпълнителният директор на болницата д-р Атанас Атанасов. „Трябваше в края на месеца да дадем аванса за месец май, но тъй като нямаме още сключен договор с касата, а преди да получим превод от касата, ние ползвахме овърдрафт от банката, която ни обслужва, и след това го възстановяваме като дойде преводът. Залог за този овърдрафт се явява договорът с касата. Той ще се сключи до края на май, затова обединяваме аванса със заплатата, която ще получат в май месец“, обясни проблема д-р Атанасов.“ Дават части от „Арена Шумен“ под наем“, е тема от вътрешните страници в роя. Да се дадат части от новата спортна зала на Шумен предизвикаха дебати в сесийната зала. Идеята на общинската администрация е, когато залата бъде завършена, да е налице готовността за отдаване под наем на терени от нея.", "date": "2018.04.27", "title": "Преглед на основните теми в шуменския печат"}
{"url": "http://www.focus-news.net/news/2018/04/27/2515592/faz-za-vseki-vtori-germanets-donald-tramp-e-po-opasen-ot-vladimir-putin-i-kim-chen-un.html", "text": "След встъпването в длъжност на 45-тия президент на САЩ Доналд Тръмп отношенията между Берлин и Вашингтон са се влошили – или според мнозинството германци. Това показва проучване на общественото мнение, цитирано от националния ежедневник Die Frankfurter Allgemeine Zeitung. \r\nСъгласно резултатите от анкетата, проведена от института YouGov, 69% от гражданите на ФРГ споделят подобно мнение, докато на противоположното са едва два на сто от германците. Интересно е да се отбележи, че всеки втори германец определя Доналд Тръмп като по-опасен за света от лидерите на Русия и Северна Корея – Владимир Путин и Ким Чен-ун. Само 21 на сто от гражданите на Германия считат, че сред тримата най-опасен е лидерът на Пхенян. Тереза Герова", "date": "2018.04.27", "title": "FAZ: За всеки втори германец Доналд Тръмп е по-опасен от Владимир Путин и Ким Чен-ун"}
{"url": "http://www.focus-news.net/news/2018/04/27/2515590/evrodeputatat-momchil-nekov-organizira-sreshta-razgovor-za-vazmozhnostta-za-vavezhdane-na-termin-za-kachestvo-planinski-produkt-v-balgariya.html", "text": "Българският евродепутат Момчил Неков организира среща-разговор за възможността за въвеждане на термин за качество „планински продукт“ в България. Това съобщиха от пресофиса на евродепутата. Срещата ще се проведе от 13:00 часа в Информационно-културен център, гр.Троян (залата на ет.2.\r\nВ рамките на събитието Момчил Неков ще представи национално проучване на АФИС за нагласите на обществото за въвеждане на термина „планински продукт“, ще се обсъдят възможностите за развитие на планинското земеделие, защитата на традиционни български продукти и възможностите за активното им присъствие на пазара в България и ЕС.\r\nСлед приключване на срещата е предвидено време за разговори с медиите.", "date": "2018.04.27", "title": "Евродепутатът Момчил Неков организира среща-разговор за възможността за въвеждане на термин за качество „планински продукт“ в България"}
{"url": "http://www.focus-news.net/news/2018/04/27/2515589/ministar-nikolay-nankov-e-domakin-na-rabotno-poseshtenie-na-makedonskiya-ministar-na-mestnoto-samoupravlenie-suheyl-fazliu.html", "text": "До 28 април министърът на регионалното развитие и благоустройството Николай Нанков ще бъде домакин на работно посещение на министъра на местното самоуправление на Република Македония Сухейл Фазлиу и водена от него делегация. Това съобщиха от пресцентъра на Министерството на регионалното развитие и благоустройството (МРРБ).\r\nВ програмата на визитата са включени среща между министрите, пленарни разговори между двете делегации, както и посещения на обекти с цел обмяна на опит и добри практики. Основният й фокус е подготовката на меморандум за сътрудничество между двете министерства, договорен в рамките на междуправителственото заседание през ноември 2017 г. В рамките на планираната визита ще бъдат обсъдени и други актуални въпроси от взаимен интерес. \r\nМинистърът на регионалното развитие и благоустройството Николай Нанков и македонският министър на местното самоуправление Сухейл Фазлиу ще направят изявление за медиите от 12.00 чaса, в зала Пресцентър на МРРБ.", "date": "2018.04.27", "title": "Министър Николай Нанков е домакин на работно посещение на македонския министър на местното самоуправление Сухейл Фазлиу"}
{"url": "http://www.focus-news.net/news/2018/04/27/2515594/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата, съобщиха от пресцентъра на дружеството.\r\nВъв връзка с подмяна на спирателен кран на бул. „Цариградско шосе“,  жк. „Яворов“ се налага спиране на водоподаването от 09:00 до 18:00 часа на клиентите на „Софийска вода”, живеещи в района на:\r\n- бул. „Цариградско шосе“ от ул. „Николай Ракитин“ до ул. „Николай В. Гогол“ ;\r\n- ул. „Николай В. Гогол“ от бул. „Цариградско шосе“  до ул. „Цар Иван Асен II“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Цариградско шосе“ № 21.\r\nВъв връзка с монтаж на водомери в жк. „Дружба“ 1 се налага спиране на водоподаването от 9:30 до 15:30 часа на клиентите на „Софийска вода”, живеещи в района на ул. „Ген. Стоян Стоянов“, бл. 181, бл. 182, бл. 183, бл. 184 и бл. 185.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: до бл. 185.\r\nВъв връзка с монтаж на водомер в жк. „Борово“ се налага спиране на водоподаването от 10:00 до 16:00 часа на клиентите на „Софийска вода”, живеещи в бл. 228, бл. 228 А, бл. 229, бл. 230, бл. 231-високи зони.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Борово“ на кръстовището с ул. „Родопски извор“.\r\nВъв връзка с монтаж на водомер в жк. „Младост“ 3 се налага спиране на водоподаването от 10:00 до 15:00 часа на клиентите на „Софийска вода”, живеещи в бл. 370, бл. 371 и бл. 372 \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 372.\r\nВъв връзка с монтаж на водомер в жк. „Овча купел“ 2, се налага спиране на водоподаването от 10:00  до 15:00 часа на клиентите на „Софийска вода”, живеещи в района на бл. 41 А, бл. 41 Б, бл. 40 и бл. 42 високи зони.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 41.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.04.27", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/04/27/2515593/denyat-27-april-v-balgarskata-istoriya.html", "text": "2016 г.\r\nПазарджик стана първият град в България, който забрани носенето на обществени места на бурки, никаби и всякакви други облекла и/или аксесоари, които прикриват лицето и пречат за идентификацията му.\r\n2011 г.\r\nФрегатата „Дръзки“ отплава за Либия, където се включва във военната операция на НАТО „Обединен защитник“, в подкрепа на оръжейното ембарго срещу Либия.\r\n2009 г.\r\nПрезидентът на Република България връчва Орден „Стара планина“ - първа степен на Фернандо Ариас Гонсалес, извънреден и пълномощен посланик на Кралство Испания в Република България „за изключително големия му принос за развитието и укрепването на българо-испанските отношения, както и по повод окончателното му отпътуване от страната.“\r\n2006 г.\r\nНа посещение в България пристигат американският държавен секретар Кондолиза Райс и главнокомандващият силите на НАТО в Европа генерал Джеймс Джоунс.\r\nДепутатите приемат на първо четене Законопроекта за данък добавена стойност по време на редовното си заседание. Проектът е изготвен във връзка с предстоящото присъединяване на България към Европейския съюз и необходимостта от хармонизация на българското данъчно законодателство с изискванията на европейските директиви в областта на косвеното облагане. В новия закон се предлагат три режима за облагане с ДДС. Първият от тях е за облагане на доставки, извършвани на територията на България, вторият е за облагане на доставки, извършвани между България и държавите-членки на ЕС. Третият е за облагане с ДДС на доставки, извършвани между България и трети страни.\r\nОсобено внимание в законопроекта е отделено на режима на облагане с ДДС на търговията между България и държавите-членки на ЕС. Освен това в проекта за закон се уреждат и следните нови режими: облагане с ДДС на дистанционните продажби, на тристранните операции, на новите превозни средства и на акцизните стоки.\r\nВ законопроекта са направени и промени в правилата за формиране на данъчната основа. Предвидено е в нея да не се включват неустойките и лихвите, когато имат обезщетителен характер. Запазен е прагът за задължителната регистрация при оборот от 50 хил. лева, но в него се включват и доставките, облагаеми със ставка “нула”.\r\nЗаконопроектът предвижда и съществени промени по отношение на доставките на стоки при условия на финансов лизинг. Съобразно Шеста директива на ЕС в тези случаи ДДС ще се начислява при фактическото предоставяне на стоките.\r\n2001 г.\r\nНа 26 - 27 април в Кишинев, Молдова, е проведена международна кръгла маса по проблемите на младежките неправителствени организации в страните от Югоизточна Европа, организирана от молдовския Център за прозрачност и демокрация. Участват представители на НПО от СР Югославия, Словения, Хърватия, България, Румъния, Гърция, Албания и Молдова. В дискусиите са засегнати редица аспекти на утвърждаването ролята на младежките неправителствени организации и възможностите за взаимодействие със съществуващи регионални инициативи и преди всичко с Пакта за стабилност за Югоизточна Европа Всички участници се обединяват около идеята за необходимостта от развиване на регионалното сътрудничество между младежки неправителствени организации в контекста на усилията по стабилизиране на Югоизточна Европа.\r\nСофийски градски съд отхвърля молбата за регистрация на НДСВ. Симеон Сакскобургготски обявява, че ще се яви на изборите с регистрацията на две малки партии - Партията на жените и на Движението за възраждане \"Оборище\".\r\n1999 г.\r\nВъв вечерните информационни емисии на електронните медии е съобщено, че Министерството на отбраната поставя нови зенитни ракети около Атомната електроцентрала в “Козлодуй”. Целта е, както обяснява Министерството на отбраната, да се засилят отбранителните системи на АЕЦ при евентуална опасност. Необходимостта е продиктувана от действията на НАТО в региона и общата нестабилна обстановка в западната ни съседка.\r\n1998 г.\r\nСлед продължили повече от месец преговори по споразумението Бакърджиев-Вяхирев в София са подписани два търговски договора - за доставка на газ между \"Газпром\" и \"Топенерджи\" и за транзит на природен газ между \"Булгаргаз\" и \"Газекспорт\". \"Мултигруп\" е отстранена от доставките на газ.\r\n1963 г.\r\nОткрита е първата в страната електрифицирана жп линия София– Пловдив.\r\n1957 г.\r\nВъзобновява се закритата през 1951 г. Българска държавна лотария.\r\n1941 г.\r\nБългарски войски от 2-ра армия започват заемането на Западна Тракия.\r\nНа 20 април 1941 г. започва навлизането на българската армия в Гърция. България получава правото да окупира земите между Марица и Струма (без граничния с Турция окръг Еврос) и островите Тасос и Самотраки. Югозападна Македония (Костурско и Леринско), където има компактно българско население остава под италианска окупация до 1943 г. (капитулацията на Италия). Местните жители впоследствие вдигат въстание, с което искат да се присъединят към българската окупационна зона, но то е потушено от германците, които въвеждат своя администрация, подкрепена от властта на Атина. В новоучредената Беломорска област българите са малцинство, а местното гръцко население, което в голямата си част произхожда от Мала Азия е силно антибългарски настроено. Още през есента на 1941 г. избухва антибългарското Драмско въстание, което е потушено. Българските власти насърчават завръщането на бежанците от Македония и Тракия в Беломорската област. На 24 април 1941 г. е сключена тайна германо-българска спогодба, според която България трябва не само да изплати разходите на Германия по тези военни операции, но и да поеме част от югославските и гръцките дългове към Берлин. Българската военна и гражданска администрация в новите земи е с ограничени правомощия, а разходите по окупацията са значителни. България трябва да увеличи и доставките си за германската армия на базата на териториалното си разширение.\r\n1881 г.\r\nКняз Александър I разпуска второ ОНС, уволнява правителството на Петко Каравелов и назначава нов служебен кабинет начело с руския ген. Казимир Ернрот. Установен е т. нар. \"режим на пълномощията\" (до 7 септември 1883 ). Още с идването си в България княз Александър I Батенберг не скрива недоволството си от правата, предоставени му по силата на основния закон и прави различни опити за тяхното разширяване. Поради съпротивата на руския император Александър II той е принуден да се въздържа от каквито и да било по-решителни мерки в тази насока. След убийството на императора (на 1 март 1881), възползвайки се от надигането на руската реакция, княз Александър I Батенберг успява да склони новия руски император в полза на своя план. След завръщането си от Санкт Петербург, където присъства на погребението на император Александър II, той извършва преврата. С княжески указ страната е разделена на 5 области, начело на всяка от които са поставени т. нар. чрезвичайни комисари, ползващи се с почти неограничени права. На тях е възложена задачата да подготвят провеждането на изборите за второ Велико народно събрание, насрочени за началото на юли 1881 г. Учредени са също така и военни съдилища, които да се справят бързо с недоволстващите от извършения акт. При засилен полицейски терор и потъпкване на избирателните права на гражданите князът успява да си избере камара, свикана в Свищов 1 юли същата година. Тя гласува поисканите от него в ултимативна форма извънредни пълномощия, посредством които той да управлява Княжеството в продължение на 7 години.\r\n1872 г.\r\nЕкзарх Антим І отправя писмена молба до вселенския патриарх, с която иска разрешение да извърши “божествената служба по случай празника на възкресението на нашия Спасител Иисуса Христа в българската църква “Св. Стефан” на Балат (цариградски квартал), с поменаване на Вашето име”.\r\n1857 г.\r\nВ Цариград се провежда събрание, което избира ново настоятелство на българската църква в турската столица. Настоятелството поема задължението да построи по-голям храм, който да отговаря на реалните нужди на многобройната българска колония в Цариград.На тази дата са родени:\r\n1935 г.\r\nРоден е Любомир Спиридонов Левчев – български писател, поет. През 1957 г.  завършва библиография и библиотекознание в СУ “Св. Климент Охридски”. Работи като литературен консултант във в-к \"Народна младеж\" (1957 г.), редактор в литературната редакция на Радио София (1957 г.-1958 г.), главен редактор на вестник \"Литературен фронт\" (1962 г.-1972 г.). В годините 1979-1988 г. е председател на Съюза на българските писатели. По-важни книги: \"Звездите са мои. Стихотворения\" (1957 г.), \"Завинаги. Стихотворения\" (1960 г.), \"Позиция. Стихотворения\" (1962 г.), \"Но преди да остарея. Стихотворения\" (1964 г.), \"Пристрастия. Стихотворения\" (1966 г.), \"Обсерватория. Стихотворения\" (1967 г.), \"Рецитал. Стихотворения\" (1968 г.), \"Стрелбище. Стихотворения\" (1971; 1974 г.), \"Дневник за изгаряне. Стихотворения\" (1973; 1975 г.), \"Звездопът. Поеми\" (1973 г.), \"Самосъд. Стихотворения из десет книги\" (1975 г.), \"Свобода. Стихове\" (1975 г.), \"Изход. Стихове\" (1976 г.), \"Поздрав към огъня. Стихове\" (1976; 1978 г.), \"Откъс. Стихове\" (1980 г.), \"Заклинания. Стихотворения\" (1981 г.), \"Самосъд '83. Стихотворения из четиринадесет книги\" (1983 г.), \"Работническа кръв. Стихотворения\" (1984 г.), \"Бавен марш и други стихотворения\" (1984 г.), \"Поетическото изкуство\" (1986 г.), \"Метроном. Стихове\" (1986 г.), \"Убий българина. Роман\" (1988 г.), \"Седмата смърт. Стихове\" (1989 г.).\r\n1930 г.\r\nРоден е Юлий Стоянов – български режисьор. През 1953 г. завършва киношкола в Прага. Автор е на филмите:  “Дни” (1964 г.), “Биографична справка” (1969 г.), “Призивът” (1972 г.), “Патриотизъм и интернационализъм” (1972 г.), “Захари Стоянов” (1975 г.), “Любен Каравелов” (1978 г.), “Школа и занаятчийство” (1981 г.), “Към биографията на Димитров” (1984 г.), “Борислав и Балканите” (1993 г.), “Българско време” (1995 г.), “Конституцията като история” (1999 г.), “Като на кино” (1999 г.).\r\n1923 г.\r\nРоден е Петър Исаев Ступел – български композитор, пианист. Завършва Държавната музикална академия (дн. БДК, 1947 г.), специалност пиано. В периода 1949-1951 г. специализира в Будапеща. От 1945 г. до 1949 г. работи като музикален ръководител на детски предавания в Радио София. През 1951 г. е асистент по хармония в Музикална академия. В годините 1951-1966 г. е  композитор в Ансамбъла за песни и танци на БНА. От 1965 г. до 1966 г. е  главен музикален  редактор в “Балкантон”, а от 1966 г. до 1973 г. в комитета за телевизия и радио. Директор е на международния фестивал “Софийски музикални седмици” от 1980 г. До 1953 г. изнася много концерти, главно с цигуларя Б. Лечев. Композира детски и естрадни песни, филмова и театрална музика. Сред по-известните му произведения са ораториите: “Държава “Пионерия” (1974 г.), “Древна и млада родина” (1978 г.), оперетата “Сламената шапка” (1961 г.), детският балет “Златното момиче” (1959 г.), детските мюзикъли “Въртележката” (1975 г.), “Приключенията на Лукчо” (1981 г.), “Поема за Япония” (1982 г., на японски език, изпълнена в Япония), песни (“Зайченцето бяло”, “Сънчо иде от горица” и др.).\r\n1899 г.\r\nРоден е Бенчо Йорданов Обрешков – български художник. През 1925 г. завършва Дрезденската художествената академия. Специализира пластика и живопис в свободната академия \"Гран Шомиер\" в Париж (1926 г.-1927 г.). Има самостоятелни изложби в Дрезден, Берлин, Бремен, София и др. Творби: \"Автопортрет\", \"Портрет на г-жа Пиоро\", \"Портрет на проф. Морен\", \"Портрет на д-р Михов\" и др. В годините  1967 г.-1970 г. Бенчо Обрешков е председател на творческия фонд на Съюз на Българските Художници.\r\n1886 г.\r\nРоден е Георги Панайотов Петров – български политик, юрист. Завършва Одринската българска гимназия (1910 г.) и право в СУ “ Св. Климент Охридкси”(1915 г.). В периода 1929 г.-1933 г.  Георги Петров е лидер на Националнолибералната партия. Той е  един от инициаторите за създаване на Народния блок (1931 г.). В годините 1931-1932 г. е министър на търговията, промишлеността и труда.\r\n1886 г.\r\nРоден е Боян Николов Пенев – български литературен историк и критик. През 1907 г. завършва славянска филология в СУ “Св. Климент Охридски”. От 1909 г. преподава в СУ “Св. Климент Охридски”. Автор е на следните издания: \"Посоки и цели при проучване на новата ни литература\" (1910 г.) , \"Г. С. Раковски. Живот и дейност\" (1917 г.), \"Сръбският шовинизъм\" (издадена на френски език, 1916 г.), \"П. Р. Славейков. Живот и творчество\" (1919 г.), \"Начало на Българското възраждане (1918 г.), \"История на новата българска литература\", т. 1-4 (1931-1936 г.).\r\n1868 г.\r\nРоден е Петър Нойков – български педагог и професор. Завършва висше образование в Берлин и Лайпциг, професор по педагогика в СУ ” Св. Климент Охридски”. Съчинения: \"Учение за активното образование\" (1916 г.), \"Педагогиката на Л. Н. Толстой\" (1910 г.), \"Поглед върху развитието на българското образование\" (I-1925 г., II-1926 г.).\r\n1866 г.\r\nРоден е Пенчо Петков Славейков – български поет. Син на  Петко Рачев Славейков. Учи в Трявна и Стара  Загора по време на Руско-турската война (1877 -1878 г.) През 1884 г. след нещастен случай заболява тежко и остава частично неподвижен.  Заминава да учи философия в Германия през 1892 г. По време на престоя си там сътрудничи на списанията “Мисъл” и “Българска сбирка”. През 1898 г. се завръща в България, където продължава своята публицистична дейност. От 1901 до 1908 г. е поддиректор на Националната библиотека, а от 1909 г. до 1911 г. е директор. Създава поемите “Ралица”, “Бойко” и “Неразделни”, антологията “На острова на блажените”, съчиненията “Момини сълзи”, “Епически песни”, “Блянове”, Епически песни”, “Сън за щастие”, “Кървава песен”, “Книга на песните” (1917) и др.На тази дата умират:\r\n1990 г.\r\nУмира Владимир Димитров Стойчев - български военен, политически и спортен деец, генерал-полковник. Завършва Терзианската полувоенна академия във Виена (1911 г.), Военното училище (1914 г.) и Военната академия в София (1929 г.); участник в Балканската (1912 г.-1913 г.) и в Първата Световна  (1914 г.-1918 г.) войни. Активен деец на български спортно движение, спортист. Участва в VIII (1924 г., Париж) и IX (1928 г., Амстердам) олимпиади, в много международни  конни състезания. Военно аташе във Франция и Англия (1930 г.-1934 г.), политически представител във Вашингтон и политически представител на България в ООН (1945 г.-1947 г.). Депутат в II-IX НС. Член на Бюрото на Националния  съвет на ОФ (от 1944 г.), председател  на Върховния комитет за физкултура и спорт при МС (1947 г.-1951 г.), председател на БОК (1951 г.-1982 г.), пожизнен почетен  председател  на БОК (от 1982 г.).\r\n1969 г.\r\nУмира Никола Димитров-Пощата – български цирков артист. Дебютира през 1904 г. като клоун на арената на Ал. Добрич. През 1920 г. заедно с А. Димитров основава цирк \"Танго\". Един от основателите (1931 г.) на Първия български кооперативен цирк и на Българската циркова артистична организация (БЦАО).За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.04.27", "title": "Денят 27 април в българската история"}
{"url": "http://www.focus-news.net/news/2018/04/27/2515598/varna-obshtinskiyat-savetnik-ot-gerb-borislav-nankov-shte-se-sreshtne-s-grazhdani.html", "text": "Общинският съветник от ГЕРБ Борислав Нанков ще се срещне с граждани. Това съобщиха от пресцентъра на ПП ГЕРБ – Варна. Приемното му време ще бъде от 14.00 до 16.00 часа в офиса на партията на ул. „Георги Бенковски” №1. Записвания могат да се правят на тел: 052/600 015.", "date": "2018.04.27", "title": "Варна: Общинският съветник от ГЕРБ Борислав Нанков ще се срещне с граждани"}
{"url": "http://www.focus-news.net/news/2018/04/27/2515595/burgas-kmetat-dimitar-nikolov-shte-posreshtne-v-sgradata-na-obshtinata-chast-ot-voleybolniya-otbor-neftohimik-2010.html", "text": "В 12.00 часа кметът на Бургас Димитър Николов ще посрещне и поздрави в Заседателната зала на Общината голяма част от отбора на волейболния \"Нефтохимик 2010\", който в рамките на един сезон триумфира със суперкупата, купата и шампионската титла, съобщиха от пресцентъра на Община Бургас.", "date": "2018.04.27", "title": "Бургас: Кметът Димитър Николов ще посрещне в сградата на Общината част от волейболния отбор \"Нефтохимик 2010\""}
{"url": "http://www.focus-news.net/news/2018/04/27/2515596/remontni-deynosti-na-asfaltovata-nastilka-se-izvarshvat-po-patya-shumen-karnobat-v-rayona-na-smyadovo.html", "text": "Ремонтни дейности на асфалтовата настилка се извършват по пътя Шумен- Карнобат в района на Смядово, движението от км 18 до км 24 се осъществява в една лента, предаде репортер на Радио „Фокус“- Шумен. Поради ремонт в една лента е движението и по път Пристое – Каолиново от км 1 до км 4. Движението по пътя Радко Димитриево – Друмево e ограничено за автомобили над 10 тона поради свлачищни процеси. Обходният маршрут е Шумен – Овчарово – Друмево. Ограничено е движението по пътя Секулово – Тодор Икономово от км 9 до км 16 за автомобили  над 3,5 тона поради компрометирано състояние на мостово съоръжение. Въведен е обход. Върбишки проход остава затворен за всички видове пътни превозни средства. Ришки проход е отворен без ограничения. Пътните настилки в област Шумен са сухи. Видимостта е нормална.\r\nИвелина ИВАНОВА", "date": "2018.04.27", "title": "Ремонтни дейности на асфалтовата настилка се извършват по пътя Шумен- Карнобат в района на Смядово"}
{"url": "http://www.focus-news.net/news/2018/04/27/2515582/premierat-boyko-borisov-shte-bade-gost-na-liderska-sreshta-po-protsesa-bardo-brioni-v-skopie.html", "text": "Министър-председателят Бойко Борисов ще участва в срещата на лидерите на страните от Процеса \"Бърдо-Бриони\". Това съобщиха от правителствената информационна служба. На срещата в Скопие домакин е президентът на Република Македония Георге Иванов. Борисов е специален гост на разговорите, заедно с председателя на Европейския съвет Доналд Туск. Инициативата за Процеса “Бърдо-Бриони”, който се провежда от 2013 г., е на Словения и Хърватия. Неговата цел е стабилизиране и ускоряване на европейска интеграция на страните от Западните Балкани чрез укрепване на регионалното сътрудничество и решаване на откритите въпроси – теза, която застъпва и България и е основен приоритет на ротационното председателство на Съвета на ЕС, ръководено от страната ни. В рамките на посещението си премиерът Бойко Борисов ще проведе и двустранна среща с председателя на Европейския съвет Доналд Туск, на която ще се обсъди подготовката на срещата на върха за Западните Балкани в София на 17 май.", "date": "2018.04.27", "title": "Премиерът Бойко Борисов ще бъде гост на лидерска среща по Процеса „Бърдо-Бриони“ в Скопие"}
{"url": "http://www.focus-news.net/news/2018/04/27/2515597/ministarat-na-otbranata-krasimir-karakachanov-shte-poseti-zavod-terem-han-krum-v-targovishte.html", "text": "Министърът на отбраната Красимир Каракачанов ще посети завод „ТЕРЕМ – Хан Крум“ в Търговище. Това съобщиха от пресцентъра на Министерство на отбраната. По време на посещението ще бъдат представени технологичните възможности на завода за ремонт на бронетанкова техника. На събитието е поканен да присъства и министър-председателят Бойко Борисов.", "date": "2018.04.27", "title": "Министърът на отбраната Красимир Каракачанов ще посети завод „ТЕРЕМ – Хан Крум“ в Търговище"}
{"url": "http://www.focus-news.net/news/2018/04/27/2515599/sofiya-vavezhda-se-vremenna-organizatsiya-na-dvizhenieto-vav-vrazka-sas-zasnemane-na-reklamen-klip.html", "text": "Въвежда се временна организация на движението във връзка със заснемане на рекламен клип, съобщиха от пресцентъра на Столична община.\r\nЗабранява се престоят и паркирането на пътни превозни средства, с изключение на автомобилите на снимачния екип, както следва: \r\n- от 22.00 часа на 27.04.2018 г. до 08.00 часа на 28.04.2018 г. на ул. „Буная” между бул. „Русалка” и ул. „Оборище”. \r\n- от 05.00 до 08.00 часа на 27.04.2018 г. и от 05.00 до 08.00 часа на 28.04.2018 г. на ул. „Калиманци” между ул. „Иларион Драгостинов” и ул. „Георги Обретенов”.", "date": "2018.04.27", "title": "София: Въвежда се временна организация на движението във връзка със заснемане на рекламен клип"}
{"url": "http://www.focus-news.net/news/2018/04/27/2515603/sofiya-vavezhda-se-vremenna-organizatsiya-na-dvizhenieto-za-zasnemane-na-film.html", "text": "Въвежда се временна организация на движението за заснемане на филм, съобщиха от пресцентъра на Столична община. \r\nЗабраняват се престоят и паркирането на пътни превозни средства, с изключение на автомобилите на снимачния екип, както следва: \r\n- от 09.00 до 18.00 часа на 27.04.2018 г. на ул. „Васил Стефанов” между бул. „България” и ул. „Спас Соколов”. \r\n- от 19.00 часа на 27.04.2018 г. до 06.00 часа на 28.04.2018 г. на кръстовището на бул. „Александър Малинов” и южната алея на Бизнес парк София. \r\nОт 07.00 до 19.00 часа 28.04.2018 г. и от 07.00 до 19.00 часа на 29.04.2018 г. се забранява влизането на пътни превозни средства по южната алея на Бизнес парк София. \r\nОт 07.00 до 19.00 часа 28.04.2018 г. и от 07.00 до 19.00 часа на 29.04.2018 г. се забранява влизането на пътни превозни средства за максимум от 3 /три/ минути за заснема на кадър по бул. „Александър Малинов” при вход 4 на Бизнес парк София, с пропускане на градския транспорт. \r\nОт 07.00 до 19.00 часа на 29.04.2018 г. се забранява влизането на пътни превозни средства по локалното пътно платно пред Бенч център на бул. „Цариградско шосе” №159.", "date": "2018.04.27", "title": "София: Въвежда се временна организация на движението за заснемане на филм"}
{"url": "http://www.focus-news.net/news/2018/04/27/2515604/blagoevgrad-obshtinata-zapochva-dezakarizatsiya-na-zelenite-ploshti-proletno-pochistvane-i-kampaniya-za-razdelno-sabirane-na-otpadatsite.html", "text": "Общината започва дезакаризация на зелените площи, пролетно почистване и кампания за разделно събиране на отпадъците. Това съобщиха от пресцентъра на Община Благоевград. До 29 април ще се извърши дезакаризация на зелените площи против влечуги и кърлежи, а на 12 и 13 май ще започне пролетно почистване и кампания за разделно събиране на отпадъците в града. Целта на третирането на зелените площи в Благоевград е да бъде ограничено разпространението на инфекциозни заболявания. То ще се извършва в малките и ранните часове на денонощието, като карантинният срок е 24 часа. С цел информираност на гражданите, във всеки обработен терен или обект ще бъдат поставени указателни табели, потвърждаващи третирането, с точно фиксирана дата, час на извършване и карантинен период. За предстоящата дезакаризация общинска администрация Благоевград е уведомила директорите на учебните заведения, социалните домове и детските заведения.\r\nС настъпването на активния сезон за развитие на кърлежите всяка година се извършва обезпаразитяване на училища, социални домове, детски заведения и най-посещаваните тревни площи.\r\nНа 12 и 13 май всеки желаещ може да се включи в пролетното почистване и кампанията за разделно събиране на отпадъците в районите около домовете си. Събраните отпадъци може да бъдат изнесени до най- близките съдове за разделно събиране. Ангажиментът за извозване на разделно събрания боклук е на  Екопартнърс АД.  Община Благоевград ще осигури цветни чували за смет и ръкавици, за да улесни работата на доброволците.   \r\nОбщина Благоевград призовава жителите да бъдат отговорни към опазване на околната среда и да подкрепят активно кампанията за разделно събиране.", "date": "2018.04.27", "title": "Благоевград: Общината започва дезакаризация на зелените площи, пролетно почистване и кампания за разделно събиране на отпадъците"}
{"url": "http://www.focus-news.net/news/2018/04/27/2515601/denyat-27-april-v-svetovnata-istoriya.html", "text": ". \r\n2017 г.\r\nМакедонският парламент е щурмуван от протестиращи, които се противопоставят на избирането на Талат Джафери, етнически албанец, като председател на парламента.\r\n2017 г.\r\nБундестага одобрява забраната на бурките да бъдат носени от членовете на германската държавна служба.\r\n2015 г.\r\nВ Бурунди избухват протести срещу досегашният президент Пиер Нкурунзиза поради решението му да се кандидатира за трети мандат на поста.\r\nУмереният социалист Мустафа Акънджъ побеждава досегашният президент Дервиш Ероглу на президентските избори в Северен Кипър.\r\n2014 г.\r\nВторият тур на президентските избори в Република Македония са спечелени отново от Георге Иванов.\r\n2013 г.\r\nВ Исландия се провеждат парламентарни избори.\r\n2012 г.\r\nДясноцентристкото правителство, начело с Михай Разван Унгуряну, получава вот на недоверие в парламента. Президентът на Румъния Траян Бъсеску номинира лидера на опозиционната Социалдемократическа партия Виктор Понта за нов министър-председател.\r\nВ Днепропетровск, Украйна са извършени четири последователни взрива в различни части на града. Пострадват около 30 човека.\r\nКредитният рейтинг на Испания е понижен с две степени от международната рейтингова агенция Standard & Poor's от А на ВВВ+ с негативна прогноза и вероятност от допълнително влошаване на рейтинга още в следващите три месеца. Краткосрочният рейтинг е намален с една степен от А-1 на А-2. Кредитният рейтинг на България е понижен през 2008 г. от ВВВ+ на ВВВ, а краткосрочният – от A-2 на A-3.\r\nБезработицата в Испания достига 24,44% в края на месец март.\r\n2011 г.\r\nФрегатата „Дръзки“ отплава за Либия, където се включва във военната операция на НАТО „Обединен защитник“, в подкрепа на оръжейното ембарго срещу Либия.\r\n2009 г.\r\nГрадът Чилпансинго е епицентър на земетресение от 5,9 по скалата на Рихтер.\r\n2006 г.\r\nБеларуският опозиционен лидер Александър Милинкевич е арестуван  и осъден на 15 дни затвор, след като е признат за виновен в организирането на незаконна демонстрация.\r\nНа 26 април  Александър Милинкевич оглави протестен митинг срещу авторитарния режим на беларуския президент Александър Лукашенко.\r\nРумъния дава първата си жертва в Ирак . При атентат в Насирия загиват трима италиански и един румънски войник. 28-годишният румънски войник, част от състава на многонационалните сили, разположени в Насирия, е в Ирак от януари 2006 г. \r\nСъщия ден  при бомбен атентат в град Басра загиват  двама британски войници.\r\n2005 г.\r\nНай-големият пътнически самолет в света, Еърбъс А380, прави своя първи изпитателен полет от Тулуза, Франция.\r\n2002 г.\r\nЗапочва официалното посещение на полк. Кадафи в Брюксел. Това е първата му европейска визита за последните 15 години.  В същия ден ирландският държавен министър по европейските въпроси Дик Роуш, чиято страна председателства ЕС, призовава за решаване на \"висящите проблеми\" с Либия, преди да бъде отбелязан напредък в отношенията между ЕС и Триполи. Роуш цитира конкретно проблема с изплащането на обезщетения на жертвите при атентата в дискотеката Ла Бел в Берлин през 1986 г., както и случая със задържаните в Либия шестима български медици. След среща с Кадафи председателят на ЕК Романо Проди заявява, че ЕС се ангажира при първа възможност да направи Либия пълноправен член на процеса от Барселона. Той изразява увереността си, че висящите въпроси между ЕС и Триполи, свързани с обезщетяването на жертвите от атентата в дискотека Ла Бел и със задържането на чужди медици в Либия, ще получат в близките седмици удовлетворително решение. В 45-минутно слово пред медиите в Брюксел Кадафи призовава Запада да приеме либийското предложение за мир и да не тласка страната му назад към дните, когато тя е спонсорирала и подслонявала борци за свобода. Той изразява надежда, че страната му няма да се обръща назад. По повод делото срещу българите Кадафи заявява, че се е намесил, за да гарантира честен и справедлив съдебен процес. \"Използвах моралното си влияние в либийската съдебна система, за да призова да бъдат допуснати всякакви адвокати, да бъде разрешено присъствието на посланика, за да може правителството на България да бъде свидетел на всяко решение на съда\", посочва Кадафи. Романо Проди подчертава готовността на ЕС за оказване на помощ за решаването на споровете със София и Берлин.\r\n2001 г.\r\nНа 26 - 27 април в Кишинев, Молдова, е проведена международна кръгла маса по проблемите на младежките неправителствени организации в страните от Югоизточна Европа, организирана от молдовския Център за прозрачност и демокрация. Участват представители на НПО от СР Югославия, Словения, Хърватия, България, Румъния, Гърция, Албания и Молдова. В дискусиите са засегнати редица аспекти на утвърждаването ролята на младежките неправителствени организации и възможностите за взаимодействие със съществуващи регионални инициативи и преди всичко с Пакта за стабилност за Югоизточна Европа Всички участници се обединяват около идеята за необходимостта от развиване на регионалното сътрудничество между младежки неправителствени организации в контекста на усилията по стабилизиране на Югоизточна Европа.\r\n1994 г.\r\nПровеждат се първите демократични избори в Северна Африка, в който чернокожите имат право на глас.\r\n1992 г.\r\nРусия е приета в МВФ. Международният валутен фонд е международна  агенция, основана на конференцията в Бретън Уудс през 1945 г., със седалище във Вашингтон и със 151 държави членки. Фондът осигурява валутни запаси, злато и специални права на тираж за стабилизиране на националните валутни курсове.\r\nПровъзгласена е Съюзна Република Югославия, съставена от Сърбия и Черна гора. Съюзна република Югославия (съкратено СРЮ) съществува до 4 февруари 2003 г., когато се трансформира в хлабава уния Държавна общност на Сърбия и Черна гора.\r\nСлед кървавото разпадане на Социалистическа федеративна република Югославия в началото на 90-те години на XX век, двете нейни бивши републики Сърбия и Черна гора сформират нова държава - Съюзна република Югославия. Първи президент на СРЮ е Добрица Джосич. Новата държава се смята за наследник на СФРЮ, но след дългогодишни спорове с останалите бивши югославски републики, чак през 2001 година се подписва споразумение, според което наследници на бивша Югославия са всички нейни бивши републики. През 1993 година, почти веднага след образуването й, Генералната асамблея на ООН налага пълно ембарго нa Съюзна република Югославия, заради войната в Босна и Херцеговина. Страната претърпява най-голямата инфлация в света. Политиката на Слободан Милошевич води до международна изолация на страната и до радикализиране на косовските албанци. След международен натиск започват преговорите в Рамбуйе за връщане автономията на Косово. Преговоите са стопирани от твърдата позиция на Слободан Милошевич и етническото прочистване на косовските албанци от областта, в резултат на което на 24 март 1999 година силите на НАТО започват бомбардировки на Съюзна република Югославия. По време на бомбардировките загиват от 1200 до 2500 цивилни и ранени около 5000 души. Щетите от бомбардировките се изчисляват на 30 млрд. долара. На 9 юни 1999 г. в македонския град Куманово e подписано споразумение за прекратяване на военните действия, а на 10 юни спират и бомбардировките. ООН гласува резолюция 1244 за Косово, според която областта преминава под управлението на Обединените нации.\r\nНа 24 септември 2000 година в Съюзна република Югославия се провеждат избори, на които за президент на страната е избран кандидата на коалиция Демократическа опозиция на Сърбия (ДОС) Воислав Кощуница. Режимът на Слободан Милошевич не признава изборните резултати. Това води до масови протести в столицата Белград от 5 октомври 2000 г., на които се събират над 100 хиляди души. Протестите на опозицията и международния натиск принуждават Слободан Милошевич да признае изборните резултати и победата на Воислав Кощуница. На парламентарните избори в Сърбия побеждава ДОС и новият министър-председател става Зоран Джинджич.\r\nНа 4 февруари 2003 година е прието Конституционно решение на Сърбия и Черна гора, с която се преустановява съществуването на Съюзна република Югославия и се създава Държавна общност Сърбия и Черна гора.\r\nОт 3 юни 2006 г. Черна гора е самостоятелна държава.\r\n1989 г.\r\nКитайските власти прогонват групи протестиращи студенти от площад “Тянанмън” в Пекин.\r\nПрез 1989 г. на площада (капацитет 1 млн. души) в Пекин се събират десетки хиляди хора. Те настояват за по-открита политическа система, демократизация и край на корупцията. През месец юни същата година студентските вълнения са смазани с намесата на военните. Обяснението на режима е, че трябва да се възстанови редът и законът, да се потуши метеж. Няма официални данни за броя на убитите - стотици, а може би хиляди. Китайското правителството нарича случилото се \"инцидент\", историците го определят като масово убийство. Години наред властта отказва да промени позицията си по смазването на бунта, въпреки натиска на дисидентите и чуждите правителства.\r\n1981 г.\r\nXerox PARC представят компютърната мишка.\r\n1978 г.\r\nВ Афганистан е извършен преврат, при който е свален законноизбрания президент на страната Мохамед Дауд Хан.\r\n1961 г.\r\nСиера Леоне получава независимостта си от Обединеното кралство.\r\n1960 г.\r\nТого получава независимостта си от Франция.\r\n1950 г.\r\nАнглия признава държавата Израел.\r\n1947 г.\r\nТур Хейердал започва своето пътешествие с тръстиковата си лодка “Кон-Тики”, с която изминава повече от 5000 морски мили и доказва своето твърдение за начина, по който са заселени островите в Тихия океан. \r\nТур Хейердал е норвежки учен-етнограф, пътешественик и писател. Роден е на 6 октомври 1914 г. Завършва Естествено-географски факултет на университета в Осло (1933-1938 г.). По време на Втората световна война участва в норвежката Съпротива. Изучава приемствеността на културата и възможността за трансокеански миграции на народите между Стария и Новия свят. Преплува със сала “Кон-Тики” Тихия океан от Перу до архипелага Туамоту (за 101 дни, 1947 г.), за да докаже възможността за заселване на Полинезия от Америка. Открива остатъци на селища от доинкския период на Галапагоските острови (1953 г.). В периода 1955-1956 г. извършва археологически изследвания на островите Пасха, Рапа-Ити и Маркизкия архипелаг и определя времето на заселването им (IV в. пр. Хр.). През 1969 г. и 1970 г. организира експедиции на папирусните лодки “Ра” и “Ра-2” от западните брегове на Мароко до бреговете на Америка. Особено популярни са неговите научно-художествени книги. Има над 10 почетни докторски титли от световни университети. Лауреат е на Българското географско дружество (1972 г.). Национален  герой на Норвегия. Хейердал умира на 19 април 2002 г.\r\n1945 г.\r\nПо време на Втората световна война: Съюзниците отхвърлят предложението на Хитлер за мир и искат безусловна капитулация на Германия, а Финландия е освободена изцяло от германско военно присъствие.\r\n1940 г.\r\nХайнрих Химлер издава заповед за строителството на Освиенцим - първият концлагер, предназначен за масово унищожение. Броят на жертвите е между 1 и 4 милиона души.\r\n1909 г.\r\nСолунските войски влизат в Цариград и свалят от власт султан Абдул Хамид II. Мехмед V Решад е провъзгласен за султан и разрешава на Младотурската партия да управлява империята. По време на неговото царуване се водят три войни: Итало-турската, Балканската и Първата световна. Мехмед V Решад (1844 г.-1918 г.) е тридесет и петият турски султан. Син е на султан Абдул-Меджид, брат на султан Мурад V и на султан Абдул Хамид II.\r\n1908 г.\r\nВ Лондон започват Четвъртите Олимпийски игри. Една година преди Игрите на Четвъртата олимпиада, Рим, под натиска на вътрешната опозиция, се отказва от организацията им. Домакинството поема Лондон.  \r\nНай-важната последица от подмяната е, че съжителството игри-технически изложения става фиктивно. То засяга програмата, в смисъл на принципното й обособяване и мащабите на строителството. За шест месеца е построен стадион \"Уайт сити\" за 100 хил. зрители с принадлежащите му писти, сектори за хвърляне и мятане, игрище за футбол, плувен басейн, зала за борба. \r\nПовлияни са и основните показатели -брой на страните и на участниците, съответно 23 и 2035, 36 от които - жени. Дебютират отборите на Исландия, Нова Зеландия, Русия и Турция. Програмата съставят 22 спорта - вече утвърдените (академично гребане, борба - свободен и класически стил, бокс, колоездене, водна топка, гимнастика, лека атлетика, лакрос, ветроходство, плуване, скокове във вода, ръгби, рок, стрелба с лък, тенис на корт и в зала, фехтовка, футбол) и такива с първо участие (водомоторен спорт, жьо де пом, конно поло, хокей на трева, фигурно пързаляне). Обновен е и церемониалът. Състезателите дефилират в собствен екип след своето знаме, сподиряни от погледите и на короновани особи - крал Едуард VII, шейхът на Непал, принцесата на Гърция, посланниците на Франция, Русия, Италия. Най-блестящи са атлетите от САЩ: Френсис Айрънс - 7,48 м в скока на дължина; Ралф Роуз - 14,21 м на тласкане на гюлле; Мелвин Шепърд - с три златни медала - на 800 и 1 500 м и в щафетата 200 х 200 х 400 х 800 м; Рей Еури - скок на дължина и на височина от място; Алберт Джилбърг и Едуард Кук - с равен брой опити и резултат - 3,71 м в овчарския скок, но с отлика, че Алберт използва бамбуков прът; Мартин Шеридън - златни медали в мятането на диск (свободен и гръцки стил) и бронзов в скока на дължина от място.\r\n1881 г.\r\nКняз Александър I разпуска второ ОНС, уволнява правителството на Петко Каравелов и назначава нов служебен кабинет начело с руския ген. Казимир Ернрот. Установен е т. нар. \"режим на пълномощията\" (до 7 септември 1883 ). Още с идването си в България княз Александър I Батенберг не скрива недоволството си от правата, предоставени му по силата на основния закон и прави различни опити за тяхното разширяване. Поради съпротивата на руския император Александър II той е принуден да се въздържа от каквито и да било по-решителни мерки в тази насока. След убийството на императора (на 1 март 1881), възползвайки се от надигането на руската реакция, княз Александър I Батенберг успява да склони новия руски император в полза на своя план. След завръщането си от Санкт Петербург, където присъства на погребението на император Александър II, той извършва преврата. С княжески указ страната е разделена на 5 области, начело на всяка от които са поставени т. нар. чрезвичайни комисари, ползващи се с почти неограничени права. На тях е възложена задачата да подготвят провеждането на изборите за второ Велико народно събрание, насрочени за началото на юли 1881 г. Учредени са също така и военни съдилища, които да се справят бързо с недоволстващите от извършения акт. При засилен полицейски терор и потъпкване на избирателните права на гражданите князът успява да си избере камара, свикана в Свищов 1 юли същата година. Тя гласува поисканите от него в ултимативна форма извънредни пълномощия, посредством които той да управлява Княжеството в продължение на 7 години.\r\n1867 г.\r\nВ Париж се състои премиерата на операта на Шарл Гуно “Ромео и Жулиета”.\r\nШарл Гуно е френски композитор, основоположник на ново направление във френския оперен театър - лиричната опера. Роден е през 1818 година в Париж. Печели Голямата Римска премия с кантатата си \"Фердинанд\" и получава възможността да живее и работи 3 години в Италия. Завръща се в Париж през 1843 г., работи като органист. Първата му опера е \"Сафо\" (1851 г.); следва \"Кървавата монахиня\" (1854 г.) - и двете без особен успех. Впоследствие опитва да твори в областта на комичната опера - \"По неволя доктор\" (1858 г.). Истинският му талант се проявява във \"Фауст\" (1859 г.). Следват: \"Савската царица\" (1862 г.), \"Мирей\" (1864 г.), \"Ромео и Жулиета\" (1867 г.) и др. Автор е на няколко оратории, меси, симфонии, пиеси за пиано и орган и др., както и на една мемоарна книга. Шарл Гуно умира през 1893 година в Париж.\r\n1861 г.\r\nВ САЩ местният парламент на щата Мериленд взима решение да не се отделя от държавата.\r\nВ периода 1861-1865 г. се води гражданската война в САЩ между Северните и Южните щати. Тя е  предизвикана от противоречията между робовладелската олигархия, от една страна, и буржоазията, фермерите и работниците - от друга. Избирането на кандидата на Републиканската партия Е. Линкълн за президент през 1860 г. служи като предлог за отцепването на 11 южни щата в Конфедерация и за начало на военните действия. \r\nПрез първия етап на войната (1861-1862 г.) войските на Юга имат надмощие и нееднократно застрашават федералната столица Вашингтон. Революционните действия на новото правителство - приемането на закона за хоумстедите, освобождаването на робите и др., водят до прелом в хода на войната (1863-1865 г.). Изходът на битката при Гетисбърг през юли 1863 г. е провал на последния опит на Юга за настъпление. Походите на армията на Севера под командването на генерал У. Шърман и генерал Ю. Грант разчленяват Конфедерацията, изтощават силите й и войските й капитулират  на 9 април 1865 г.. Гражданската война е най-кръвопролитният и най-разрушителният конфликт в историята на САЩ, но резултатите от нея осигуряват бързо икономическо развитие на страната.\r\n1857 г.\r\nВ Цариград се провежда събрание, което избира ново настоятелство на българската църква в турската столица. Настоятелството поема задължението да построи по-голям храм, който да отговаря на реалните нужди на многобройната българска колония в Цариград.\r\n1813 г.\r\nАмериканските войски превземат столицата на Онтарио, Йорк (днес Торонто, Онтарио).\r\n1773 г.\r\nБританският парламент прокарва Чаения указ, с който се установява монопол на Британската Източна Индийска Компания върху търговията с чай в Северна Америка.\r\n1644 г.\r\n За първи път в Канада е посадена пшеница.\r\n1521 г.\r\nАборигени убиват португалският мореплавател Фернандо Магелан. Отначало той е на португалска служба в Индия, след това в Африка. След уволнението си през 1512 г. постъпва на испанска служба. Крал Карл V му дава средства, за да потърси през Южна Америка път към бреговете на Азия. Магелан потегля от Испания през 1519 г. с 5 кораба. Минава край бреговете на Южна Америка, навлиза в Тихия океан през протока, който е наречен на негово име. Пресича Тихия океан и стига до Филипинските острови. Там покръства местния владетел и го прави васал на Испания. Загива в сражение с филипинско племе. Неговият помощник Себастиан дел Кано връща остатъците от Магелановата експедиция в Испания. Извършено е първото околосветско пътешествие, продължило 3 години и 14 дни, установено е единството на световния океан, както и кълбовидната форма на Земята.\r\n1509 г.\r\nРимският папа Юлий II отлъчва от църквата Венеция.\r\n1296 г.\r\nАнглийската армия под ръководството на Едуард I побеждава шотландците в битката при Дънбар. \r\nЕдуард I (17 юни 1239 г. – 7 юли 1307 г.) e  крал от 1272 г. При Едуард  I окончателно се затвърдява редовното свикване на парламента, с което в Англия се оформя съсловно-представителна монархия. Във вътрешната политика се стреми да запази равновесието между феодалите, оформило се след гражданската война през 60-те год. на ХIII в. и да укрепи съюза на кралската власт с рицарите и градовете при внимателно настъпление срещу светската и духовната аристокрация. Недоволството на рицарите и гражданите от увеличаването на данъците го принуждават да признае на парламента правото да определя държавните данъци (1297 г.). При управлението на Едуард  I насилствено към Англия е присъединен Уелс (1282-1284 г.); направен е опит за завоюване на Шотландия (от 1286 г.), на който упорито се съпротивява народът.\r\n1124 г.\r\nДейвид I става крал на Шотландия.На тази дата са родени:\r\n1959 г.\r\nРодена е Шийна Ийстън – английска поп изпълнителка. Завършва Кралската академия за драма и изкуство в Шотландия. През 1981 г. издава дебютния си албум \"Take my Time\", който достига до 17 позиция в английските класации. През 1982 г. издава вторият си албум \"Madness, Money and Music\". Същата година получава награда “Грами” за най – добър нов артист. Други албуми:  \"A Private Heaven\" (1984 г.), \"No Sound But a Heart\" (1987 г.) и др.\r\n1876 г.\r\nРоден е Клод Фарер (псевдоним на Фредерик Шарл Едуар Баргон) – френски писател, член на Френската академия (от 1935 г.). Първата му книга е сборник с новели “Димът на опиума” (1904 г.). В романа “Цивилизованите” (1935 г., награда “Гонкур”) идеализира френските колонизатори. По-късните му романи (“Новите хора”, 1922 г., и др.) са неприкрито натуралистични. Автор на много пътни очерци и на книги “История на френския флот” (1934 г.).\r\n1822 г.\r\nРоден е Юлисис Грант – американски офицер, генерал-лейтенант, политик и държавник, президент на САЩ (1869-1877), от Републиканската партия.\r\n1820 г.\r\nРоден е Хърбърт Спенсър – английски философ. Основател на еволюционистичната философия в Англия. Автор на: “Първите принципи”, “Принципи на биологията”, “Принципи на психологията”, “Принципи на социологията”, “Принципи на еволюционистическия морал”, “Индивидът срещу държавата” и др.\r\n1744 г.\r\nРоден е Николай Иванович Новиков – руски писател, просветител, журналист, книгоиздател. През 1769 г. основава в Москва сп. \"Живописец\". Редактира също \"Московски ведомости\". Създава училища, печатници и книжарници. Основава Дружеството на приятелите на науката. Затворен през 1792 г. по заповед на Екатерина II и пуснат на свобода в началото на царуването на Павел I. По-важни съчинения: \"Руска историческа библиотека\" и \"Речник на руските писатели\".На тази дата умират:\r\n2002 г.\r\nУмира Рут Хендлър – американска дизайнерка, създателка на куклата Барби, основател  на империята за детски играчки “Мател”. Измисля куклата през 1959 г., кръщава я на дъщеря си Барбара. През първата година са продадени 350 000 кукли; до смъртта на Хендлър са купени 1 млрд. кукли в 150 страни. От 1959 г. куклата може да сменя етническия  си облик и професиите си. През 1994 г. е издадена автобиографията на Хендлър.\r\n1998 г.\r\nУмира Карлос Кастанеда – английски социолог, антрополог, магистър по изкуствата, д-р по философия. Роден е в Перу, по-късно се премества в САЩ. Завършва антропология в Калифорнийския университет в Лос Анджелис. Автор е на книгите: “Пътуване към Икстлан”, “Една отделна реалност”, “Приказки за Силата”, “Вторият пръстен на Силата”, “Дарът на орела”, “Огънят отвътре”, “Силата на мълчанието”.\r\n1997 г.\r\nУмира Габриел Фегероа – мексикански оператор. Учи в Школата за изящни изкуства и в Мексиканската  национална консерватория. От 1932 г. работи в киното като фотограф и асистент-оператор. През 1935 г. учи операторско майсторство в Холивуд. След завръщането си в родината снима “Там, в голямото ранчо” (1936 г.). С “Планинското цвете” (1943 г.) започва многогодишното му сътрудничество с режисьора Емилио Фернандес, включващо “Мария Канделария” (1944 г.), “Перлата” (1946 г.), “Макловия” (1948 г.), “Рио Ескондидо” (1948 г.), “Необичайната” (1949 г.), “Селската девойка” (1949 г.). Снима следните филми за Луис Бунюел - “Забравените” (1950 г.), “Той” (1953 г.), “Назарин” (1958 г.), “Ангелът-унищожител” (1962 г.), “Симон пустинникът” (1965 г.. През 60-те и 80-те год. работи в САЩ - “Нощта на игуаната” (1964 г., “Оскар”), “Две мулета за сестра Сара” (1969 г.), “Героите на Кели” (1970 г.), “Децата на Санчес” (1979 г.), “Под вулкана” (1984 г.). Снима и с млади режисьори и дебютанти - “Хартиеният човек” (1963 г.), “Педро Парамо” (1966 г.), “Предсказанието” (1974 г.), “Убийте лъва” (1975 г.), “Кананея” (1977 г.), “Границата” (1979 г.) , “Сърцето на нощта” (1983 г.).\r\n1937 г.\r\nУмира Антонио Грамши – философ, един от създателите и ръководителите на Италианската комунистическа партия. Избран за депутат в италианския парламент (1924 г.). През 1926 г. е арестуван е осъден на 20 год. затвор, пуснат на свобода през 1937 г.\r\n1917 г.\r\nУмира Людвиг Лазар Земенхоф – полски лекар, окулист и лингвист от еврейски произход, полиглот, създател на изкуствения език есперанто. Учи във Варшава, Москва и Виена. През 1887 г. издава (под псевд. D-ro Esperanto) проект за универсален изкуствен спомагателен международен език с надеждата, че той ще послужи за разбирателството между народите. По-късно публикува речници на есперанто, христоматии, свои оригинални произведения и преводи на есперанто на световна художествена класика. През 1959-1960 г. по решение на ЮНЕСКО се отбелязва столетието от неговото рождение в цял свят.За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.04.27", "title": "Денят 27 април в световната история"}
{"url": "http://www.focus-news.net/news/2018/04/27/2515600/die-sueddeutsche-zeitung-prezidentat-na-sasht-priema-angela-merkel-za-sreshta-targoviyata-i-yadrenoto-sporazumenie-s-iran-sa-osnovni-temi-na-pregovorite.html", "text": "Държавният глава на САЩ Доналд Тръмп приема канцлера на ФРГ Ангела Меркел за среща – първата лична, която двамата лидери ще проведат за последните девет месеца, припомня германският национален ежедневник Die Sueddeutsche Zeitung. \r\nВъв Вашингтон Меркел ще опита да убеди американския президент да се въздържа от действия, които тласкат САЩ и Европа към търговска война. Въпреки това е малко вероятно тя да има конкретни предложения към Тръмп – Европейската комисия носи отговорност за решенията, които биха могли да бъдат взети по отношение на търговията между Общността и САЩ. \r\nПреговорите между двамата лидери ще бъдат насочени и към възможността САЩ да се изтеглят от историческото споразумение за ядрената програма на Иран, подписано през лятото на 2015 г. Ситуацията в Сирия и газопровода „Северен поток-2“ също ще бъдат включени в дневния ред. \r\nАнгела Меркел пристигна на второ посещение в САЩ след встъпването в длъжност на Доналд Тръмп във вечерните часове на четвъртък, 26 април.  След президента на Франция Еманюел Макрон, който бе на тридневна държавна визита в САЩ, германският канцлер е вторият най-важен политик на Европа, който ще се срещне с Тръмп. За първи път Меркел бе на посещение при 45-тия американски президент през март миналата година.\r\nМеркел многократно е подчертавала колко централно е партньорството на страната със САЩ, въпреки съществуващите разногласия с Тръмп. Планираната работна среща е с продължителност от два часа и половина и ще с състои в петък вечер. Тереза Герова", "date": "2018.04.27", "title": "Die Sueddeutsche Zeitung: Президентът на САЩ приема Ангела Меркел за среща – търговията и ядреното споразумение с Иран са основни теми на преговорите"}
{"url": "http://www.focus-news.net/news/2018/04/27/2515602/sport-andzhelik-kerber-se-otkaza-ot-turnira-v-shtutgart.html", "text": "Бившата номер едно в света Анджелик Кербер се отказа от участие в турнира в Щутгарт заради контузия. Германката се оттегли от корта в 38-та минута на двубоя й срещу Анет Контавейт от Естония, която водеше в резултата с 6:0, 2:0, 15:0. Кербер взе таймаут в първия сет, а при завръщането си на корта тя беше с превръзка на бедрото на десния крак. \r\n30-годишната германска тенисистка е двукратна победителка в турнири за Големия шлем. Печелила е два пъти и турнира в Щутгарт – през 2015-та и 2016-та година.", "date": "2018.04.27", "title": "Спорт: Анджелик Кербер се отказа от турнира в Щутгарт"}
{"url": "http://www.focus-news.net/news/2018/04/27/2515605/plovdiv-s-tarzhestvena-chetiridnevna-programa-zhitelite-na-klisura-shte-otbelezhat-142-godini-ot-aprilskata-epopeya.html", "text": "С тържествена четиридневна програма жителите на Клисура ще отбележат 142 години от Априлската епопея. Това каза за Радио „Фокус“ – Пловдив Стоян Иванов, директор на Историческия музей в Клисура. По думите му, събитията по повод навършването на 142 години от Априлската епопея започват в 10.30 часа с откриването на Дните на възрожденската и патриотична песен „Топчето пукна“, които ще продължат и на 28 парил. Състави от цялата страна ще изпълняват патриотични и възрожденски песни. \r\nНа 30 април от 18.00 часа в храм „Св. Успение Богородично“ ще бъде отслужена заупокойна панихида за загиналите в Априлското въстание. От 19.00 часа в Историческия музей в Клисура ще се открие фотодокументална изложба „Христо Ботев. Живот и дело“. В същия ден на пл. „20-ти април“ ще се състои концерт на фолклорен ансамбъл „Розова долина“. Началото му ще бъде дадено в 19.30 часа, а от 20.15 часа ще се състои тържествен митинг-заря.\r\nКулминацията на тържествата по повод навършването на 142 години от Априлската епопея е на 1 май на пл. „20-ти април“. Официалното откриване ще се състои от 10.30 часа, като е предвидена богата културна програма. В 10.45 часа присъстващите ще имат възможността да наблюдават поетичен рецитал на актьора Янко Лозанов, а от 11.00 часа – музикален рецитал на Мъжки хор „Стефка Благоева“ – Пловдив.\r\nВ 11.30 часа ще започне гвоздеят на тържествата на 1 май – историческа възстановка, пресъздаваща моменти от епичния бой на клисурци срещу вековния поробител. Тържествата завършват на същия ден с народно веселие.\r\nТони МИХАЙЛОВ", "date": "2018.04.27", "title": "Пловдив: С тържествена четиридневна програма жителите на Клисура ще отбележат 142 години от Априлската епопея"}
{"url": "http://www.focus-news.net/news/2018/04/27/2515608/sofiya-vavezhda-se-vremenna-organizatsiya-na-dvizhenieto-zaradi-provezhdane-na-futbolna-sreshta-na-natsionalniya-stadion.html", "text": "Въвежда се временна организация на движението заради провеждане на футболна среща на Националния стадион \"Васил Левски\", съобщиха от пресцентъра на Столична община.\r\nЗабранява се престоят и паркирането на пътни превозни средства, с изключение на автомобилите на участниците в мероприятието, както следва: \r\n- от 08.00 до 20.00 часа при сектор „Г” на Националния стадион „Васил Левски” от вход 20 до вход 26. \r\n- от 12.30 до 19.30 часа на моста пред Национален стадион „Васил Левски”. \r\nОт 16.30 часа до приключване на футболната среща, само при необходимост и по преценка на ръководството на СДВР се забранява влизането на пътни превозни средства в двете посоки, с изключение на автобусите на масовия градски транспорт по: \r\n- ул. „Ген. Гурко” между бул. „Васил Левски” и бул. „Евлоги и Христо Георгиеви”; \r\n- бул. „Евлоги и Христо Георгиеви” между пл. „Орлов мост” и бул. „Черни връх”; \r\n- бул. „Драган Цанков” между бул. „Евлоги и Христо Георгиеви” и бул. „Пейо К. Яворов”.", "date": "2018.04.27", "title": "София: Въвежда се временна организация на движението заради провеждане на футболна среща на Националния стадион"}
{"url": "http://www.focus-news.net/news/2018/04/27/2515609/focus-semeystvoto-na-oto-uormbiar-zavede-delo-sreshtu-severna-koreya-za-zhestoko-iztezanie-i-ubiystvo.html", "text": "Семейството на починалия американски студент Ото Уормбиър предявиха иск срещу Северна Корея за „жестоко изтезание и убийство\", съобщава германското издание Focus. \r\nФред и Синди Уормбиър заведоха делото във федерален съд във Вашингтон в четвъртък, става ясно от изявление на семейството, публикувано от няколко американски медии. Родителите на починалия американец подробно описват как синът им е бил малтретиран през 17-те месеца на неговото лишаване от свобода от „престъпния\" режим на севернокорейския лидер Ким Чен-ун. \r\nВ изявлението Фред Уормбиър твърди, че неговият син е бил заловен като заложник и държан като политически затворник. В иска родителите говорят за Северна Корея като за ужасяваща държава, отговорна за умишленото причиняване на смъртта на сина им. \r\nОто Уормбиър бе арестуван в края на 2015 г. Тогава 21-годишният американец бе на екскурзия в Северна Корея за посрещането на Нова година. Той бе арестуван малко преди напускането му на страната и осъден за извършване на „враждебни действия“ срещу режима в Пхенян. Присъдата му бе за 15 г. трудов лагер. Почина няколко дни след завръщането си през юни 2016 г. в САЩ, когато стана ясно, че е бил в кома 15 месеца.\r\nОт редакцията подчертават, че делото е стартирано в „неподходящ“ момент за администрацията във Вашингтон, която се опитва да установи диалог с режима в Пхенян, за да бъдат стартирани преговори за ядрената програма на Северна Корея.Тереза Герова", "date": "2018.04.27", "title": "Focus: Семейството на Ото Уормбиър заведе дело срещу Северна Корея за „жестоко изтезание и убийство“"}
{"url": "http://www.focus-news.net/news/2018/04/27/2515607/veliko-tarnovo-kniga-razkazvashta-istoriyata-na-svishtovskite-duhovi-orkestri-predstoi-da-bade-predstavena-v-grada.html", "text": "Книга, разказваща историята на свищовските духови оркестри, предстои да бъде представена в града. Съставител и автор на сборника „Свищовските духови оркестри. История, спомени, факти“ е доц. д-р Юлия Николова, която е тясно свързана с града. Издаването на книгата се е случило с подкрепата на Община Свищов, разказа в предаването „Добре дошли в Свищов“ на Радио „Фокус“ – Велико Търново самата съставителка. Тя изказа благодарности и за изключителното съдействие, което и е оказано от Дирекция „Култура и културно наследство“ при местната администрация. „Моят труд проследява историята на духовите оркестри в град Свищов от началото на миналия век до днешно време. Специално внимание съм обърнала на военната музика на 33-ти свищовски полк, духовите музики при училищата, главно на търговската гимназия „Димитър Хадживасилев“, и на реалната гимназия „Алеко Константинов“, но също на училище „Димитър Благоев, на училище „Сакелариевич“, на някогашните техникуми – Химически и Селскостопански и други. Отредено място в книгата има и за съществувалите през различни периоди при Първо българско читалище „Еленка и Кирил Д. Аврамови“ и Стопанска академия „Димитър Ценов“. Летописните страници са изпъстрени със спомени на участници в тия оркестри, мнозина от които днес не са между живите“, разказва още авторът.\r\nПремиерата на новоиздадената книга ще се състои в навечерието на ІV Национален преглед на ученическите духови и фанфарни оркестри и мажоретни състави, който ще се проведе на 28 април в Свищов. Тя ще започне в 17.00 часа и ще се проведе в Зала 1 на Общината.\r\nЛуиза ТРАНЧЕВА", "date": "2018.04.27", "title": "Велико Търново: Книга, разказваща историята на свищовските духови оркестри, предстои да бъде представена в града"}
{"url": "http://www.focus-news.net/news/2018/04/27/2515612/ministar-ekaterina-zaharieva-shte-uchastva-v-sreshtata-na-vanshnite-ministri-na-nato-v-bryuksel.html", "text": "Вицепремиерът и министър на външните работи Екатерина Захариева ще участва в срещата на министрите на външните работи на страните-членки на НАТО в Брюксел. Това съобщиха от пресцентъра на Министерство на външните работи (МВнР).\r\nФорумът ще предостави възможност за разглеждане на актуални въпроси от дневния ред на Алианса в контекста на подготовката на предстоящата Среща на върха на НАТО през юли 2018 г.\r\nМинистрите ще обсъдят обстановката по сигурността в региона на Близкия изток и Северна Африка. Те ще обменят мнения с Върховния представител на ЕС Федерика Могерини по утвърждаването на стабилност, противодействието на тероризма и възможностите за сътрудничество между НАТО и ЕС по южното направление.\r\nВ рамките на срещата, съюзниците ще обсъдят евроатлантическата перспектива на страните от Западните Балкани и цялостната политика на Алианса на „Отворени врати“.\r\nПрограмата предвижда дискусия по приноса на НАТО в Афганистан, отношенията с Русия, както и последните развития в сферата на международната сигурност.\r\nСрещата на външните министри ще бъде последният министерски формат, който ще се проведе в сегашната Главна квартира на Алианса.", "date": "2018.04.27", "title": "Министър Екатерина Захариева ще участва в срещата на външните министри на НАТО в Брюксел"}
{"url": "http://www.focus-news.net/news/2018/04/27/2515611/shumen-izp-direktor-na-mnogoprofilnata-bolnitsa-v-grada-sas-stanovishte-otnosno-izplashtaneto-na-trudovite-vaznagrazhdeniya.html", "text": "Изп. директор на МБАЛ- Шумен д-р Атанас Атанасов изпрати до медиите становище относно проблема с изплащането на възнагражденията в болницата. , се посочва в становището.", "date": "2018.04.27", "title": "Шумен: Изп. директор на Многопрофилната болница в града  със становище относно изплащането на трудовите възнаграждения"}
{"url": "http://www.focus-news.net/news/2018/04/27/2515610/pregled-na-osnovnite-temi-v-dobrudzhanskiya-pechat.html", "text": "„Продължаваме традициите и ги обогатяваме“, това е заявил в интервю председателят на УС на Ловно-рибарското дружество в Добрич и член на УС на Националното сдружение Илия Михайлов, съобщава на първа страница вестник „Нова добруджанска трибуна“. Илия Михайлов споделя своето виждане за значението на ловната униформа, интересни и любопитни факти от подготовката на честването на 115 години ловно движение в Добрич и излязлата във връзка с това книга, за значението на Националния събор и участието си във всички международни асамблеи на Международния съвет по лова и опазване на дивеча. „Държавата още не е изплатила разходите на Община Добричка за наводнението от 2016 година“, съобщава изданието. Информацията е била представена по време на заседанието на Общинския съвет. Два милиона лева са предвидени за брегоукрепителни дейности в Шабла. В тази община са необходими средства за изграждане на отводнителен канал в Батово, моста към бившата хижа, който е компрометиран и за да бъде довършено дерето на Суха река. „Джубокс ще рецитира на различни езици в градския парк“, съобщава всекидневникът. За поредна година Община град Добрич се присъединява към европейската инициатива „Нощ на литературата“. Събитието ще се осъществи на 9 май. От 2 до 30 май в града ще гостува поезиомат. Той съдържа 20 стихотворения, изпълнени на оригиналния език, на който са написани и в превод на български език. „С три проекта кандидатства Община Добричка по селската европрограма“, съобщава на първа страница другият регионален вестник „Добруджанска трибуна“. Предвиждат ремонт на улици, изграждане на паркове в 4 села, ремонт и оборудване в училището във Ведрина. По проект ще бъдат изградени паркови пространства в селата Стожер, Карапелит, Стефаново и Паскалево. „Най-дългата книга показаха деца от СУ „Св. Св. Кирил и Методий“, съобщава изданието. С това атрактивно събитие вчера е започнала програмата по отбелязване на патронния празник на училището. Днес пък от 13,00 часа ще се състои рецитал на 20 авторски стихотворения на младия поет Преслав Сивков от 11 Б клас. „Хор „Мистика“ се завърна от остров Малта“, съобщава вестникът. През тази година островът е обявен за столица на европейската култура. Това е поводът за организирането там на множество културни събития, включително и хоров фестивал. Сред участниците се е откроил Хор „Мистика“ от Добрич и Държавният певчески и танцов ансамбъл на Латвия. Добруджанци са изнесли три концерта в различни градове, като са представили ортодоксална и българска музика.", "date": "2018.04.27", "title": "Преглед на основните теми в добруджанския печат"}
{"url": "http://www.focus-news.net/news/2018/04/27/2515588/mkd-makedoniya-v-skopie-shte-se-provede-sreshta-po-protsesa-bardo-brioni.html", "text": "Председателят на Европейския съвет, седем държавни глави и един министър-председател ще бъдат гости на президента на Македония Георги Иванов, който е домакин на среща на лидерите на страните от Процеса „Бърдо-Бриони“, припомня скопското електронно издание МКД. \r\nОфициално присъствието потвърдиха президентите на Хърватия Колинда Грабар-Китарович, на Словения Борут Пахор, на Сърбия Александър Вучич, на Черна гора Филип Вуянович, на Албания Илир Мета, на Косово Хашим Тачи, както и председателят на Председателството на Босна и Херцеговина Бакир Изетбегович. Като специални гости на срещата ще присъстват председателят на Европейския съвет Доналд Туск и премиерът на България Бойко Борисов.\r\nЗаради предстоящата среща на високо равнище в Скопие засилиха мерките за сигурност – както по земя, така и по въздух. Над македонската столица ще патрулират хеликоптери, а на няколко булеварда ще има специален режим на движение.\r\nСрещата на лидерите на страните от Процеса „Бърдо-Бриони“ в Скопие ще проследят общо 156 акредитирани представители на медиите, 116 от Македония и 40 от чужбина.\r\nСлед официалната част от срещата президентът на Македония ще даде вечеря в хотел в Скопие за своите гости. Тереза Герова", "date": "2018.04.27", "title": "МКД (Македония): В Скопие ще се проведе среща по Процеса „Бърдо-Бриони“"}
{"url": "http://www.focus-news.net/news/2018/04/27/2515613/dobrich-remontni-deynosti-se-izvarshvat-po-chetiri-patni-otsechki-v-oblastta-i-po-okolovrastniya-pat-na-grada.html", "text": "Ремонтни дейности на асфалтова настилка се извършват по четири пътни отсечки в областта и по Околовръстния път на Добрич. Няма въведена временна организация на движението на автомобили, но движението на превозни средства трябва да бъде с повишено внимание, съветват от Агенция „Пътна инфраструктура“, предаде кореспондентът на Радио „Фокус” – Варна. До днес продължават ремонтните дейности по част от пътя Бранище – Славеево, до 28 април – по отсечките Славеево – Одърци и Вранино - Каварна, до 30 април – по направленията Варна – Добрич и Околовръстният път на областния център. В Добрич времето е с незначителна облачност, тихо е, температурата на въздуха вече е около 17 градуса. \r\nЖулиета НИКОЛОВА", "date": "2018.04.27", "title": "Добрич: Ремонтни дейности се извършват по четири пътни отсечки в областта и по Околовръстния път на града"}
{"url": "http://www.focus-news.net/news/2018/04/27/2515577/kim-chen-un-shte-posetya-seul-ako-me-pokanite.html", "text": "Лидерът на Северна Корея Ким Чен-ун е казал на президента на Южна Корея Мун Дже-ин в петък, че ще посети Сеул „по всяко време, ако ме поканите“, заяви говорителят на южнокорейския държавен глава, предава AFP.\r\nКим е направил този коментар по време на срещата на върха на двамата лидери в демилитаризираната зона между двете Кореи, заяви говорителят.\r\nПревод и редакция:", "date": "2018.04.27", "title": "Ким Чен-ун: Ще посетя Сеул ако ме поканите"}
{"url": "http://www.focus-news.net/news/2018/04/27/2515616/blagoevgrad-s-normalna-intenzivnost-e-trafikat-v-oblastniya-tsentar.html", "text": "С нормална интензивност е трафикът в областния център, предаде репортер на Радио ‘‘Фокус’’ – Пирин. Всички светофарни уредби са изправни. Няма образували се задръствания по основните пътни артерии в града. Нормално се осъществява преминаването през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“, което значително облекчава трафика в района. Без проблеми и без задръствания се осъществява движението и на експерименталното кръгово кръстовище при „Зърнени храни“ – на бул. „Св. Димитър Солунски“ и бул. „Васил Левски“. Градският транспорт се движи по разписание без закъснение.\r\nКристина МИТКОВА", "date": "2018.04.27", "title": "Благоевград: С нормална интензивност е трафикът в областния център"}
{"url": "http://www.focus-news.net/news/2018/04/27/2515614/burgas-vremenno-sa-vavedeni-ogranicheniya-v-otsechkite-varovnik-valchanovo-hanche-i-chernitsa-sungurlare-chubra.html", "text": "С нормална интензивност се осъществява движението на автомобили в областта, съобщи за Радио „Фокус“ – Бургас дежурният в Областно пътно управление. Пътищата са сухи и нормално проходими. Видимостта е отлична. \r\nВременно са въведени няколко ограничения за движение на МПС. Движението по пътя Варовник – Вълчаново ханче от км 20+000 до 39+200 е ограничено за МПС над 10 т. поради стесняване на пътното платно. Срокът е до 31.12.2018 г. По пътя от разклона за с. Варовник до кръстовището с път II-79 от км 22+400 до км 39+300 е ограничено движението за тежкотоварни автомобили над 10 т поради намален габарит на пътното тяло. Срокът е до 31.12.2018 г. Движението по пътя Черница – Сунгурларе – Чубра е ограничено за МПС над 10 т поради намален габарит на пътното тяло. Срокът е 31.12.2018 г.\r\nНатоварено е движението по централните бургаски улици и булеварди  „Христо Ботев“ и „Демокрация“. Нормално е движението по булевардите „Сан Стефано“, „Стефан Стамболов“ и „Тодор Александров“. По-интензивен е автомобилният трафик в комплекс „Славейков“ по ул. „Янко Комитов“ и на кръстовището между ул. „Спортна“ с „Тодор Александров“.\r\nВеселина НИКОЛОВА", "date": "2018.04.27", "title": "Бургас: Временно са въведени ограничения в отсечките Варовник – Вълчаново ханче и Черница – Сунгурларе – Чубра"}
{"url": "http://www.focus-news.net/news/2018/04/27/2515606/knigata-kaymaka-chalana-na-krasimir-uzunov-shte-bade-predstavena-v-grad-vetren-oblast-pazardzhik.html", "text": "По покана на народния представител от ГЕРБ Даниела Малешкова и кмета на град Ветрен Радослав Лютаков, от 19.00 часа в един от клубовете в центъра на града, ще бъде представена книгата „Каймакъ-Чаланъ“ с автор Красимир Узунов, президент на Агенция и Радио „Фокус“. Изданието е в два тома и е посветено на героизма и безсмъртието на българските войници и офицери, участвали в Първата световна война (1914-1918) и в битката, водена през септември-октомври 1916 г. на връх Каймак -Чалан. В книгата се разкриват драматични моменти от Каймакчаланската епопея, която по мнение на историците е един от най-драматичните моменти в българската военна история. Книгата е издадена по повод 100-годишнината от включването на България в Първата световна война (1914-1918) и се посвещава на паметта на героите „останали завинаги на прага на Отечеството…”.", "date": "2018.04.27", "title": "Книгата „Каймакъ-Чаланъ“ на Красимир Узунов ще бъде представена в град Ветрен, област Пазарджик"}
{"url": "http://www.focus-news.net/news/2018/04/27/2515615/plovdiv-zadrastvaniya-zatrudnyavat-dvizhenieto-po-bulevardite-peshtersko-shose-hristo-botev-tsar-boris-iii-obedinitel-i-vasil-aprilov.html", "text": "Натоварено е движението по основните пътни артерии на територията на град Пловдив, предаде репортер на Радио „Фокус“ – Пловдив. Колони от автомобили се образуват по булевардите „Христо Ботев“, „Цар Борис III Обединител“, „Васил Априлов“, „Пещерско шосе“ и „Шести септември“.  Задръствания се образуват също по булевардите „Дунав“, „Освобождение“, „Източен“, „България“ и „Санкт Петербург“. Водачите трябва да шофират с повишено внимание, съобразена скорост и да не предприемат рискови маневри. Пътните настилки на територията на града са сухи и нормално проходими.\r\nНатоварено движение се отчита и по пловдивския участък на АМ „Тракия“, съобщиха от Областното пътно управление. Интензивен е трафикът и по направленията Пловдив-Асеновград-Смолян и Пловдив-Карлово. Пътните настилки на територията на областта са сухи и нормално проходими, а в планинските райони – частично мокри. До 30 юни движението по АМ „Тракия“, в участъка от Пловдив до Стара Загора, се извършва с максимална скорост до 90 км/ч и повишено внимание, поради ремонтни дейности. Движението по пътя Пловдив-Асеновград, от изхода на град Пловдив до разклона за град Куклен, се осъществява двупосочно в едното платно в посока Асеновград, поради ремонтни дейности. Срокът за изпълнението им е до 14 май.  До 20 май преминаването по пътя Шишманци – Белозем, в района на пътния възел при АМ „Тракия“, ще се осъществява в една лента, поради ремонтни дейности на надлез. Движението в участъка се контролира от светофарна уредба. Ограничено е преминаването на камиони над 5 тона по пътя Плодовитово-Първомай-Асеновград, в района на моста над река Марица. Обходният маршрут за водачите е по път ІІ-66 Стара Загора-Поповица и път І-8 София-Пловдив-Свиленград. Опасност от образуването на свлачища и срутища има по направленията Кричим-Девин, Югово-Лъки и Бачково-Нареченски бани. От Областното пътно управление призовават водачите да преминават с повишено внимание и съобразена скорост по посочените участъци.\r\nТони МИХАЙЛОВ", "date": "2018.04.27", "title": "Пловдив: Задръствания затрудняват движението по булевардите „Пещерско шосе“, „Христо Ботев“, „Цар Борис III Обединител“ и „Васил Априлов“"}
{"url": "http://www.focus-news.net/news/2018/04/27/2515619/blagoevgrad-intenziven-e-trafikat-po-avtomagistrala-struma-i-glaven-pat-e-79-patnite-nastilki-sa-suhi.html", "text": "Интензивен е трафикът по автомагистрала „Струма“ и главен път Е-79, пътните настилки са сухи. Това съобщи за Радио „Фокус“ – Пирин дежурният служител в Областно пътно управление – Благоевград. В региона няма затворени пътища. Прохода Предел е отворен за преминаването на всички видове моторни превозни средства. През изминалото денонощие няма регистрирани пътни инциденти. Движението по път IIІ-1972 с. Дъбница – с. Фъргово от км 0+000 до км 28+000 се осъществява в една лента поради частични ремонтни дейности по асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Въведеното ограничение е в сила до 27 април. Движението по път I-1 /E-79/ София – Кулата в участъка от отклонение за с. Ощава до с. Ново Делчево от км 392+500 до км 426+000 се осъществява в една лента за движение, поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 29 април.\r\nКристина МИТКОВА", "date": "2018.04.27", "title": "Благоевград: Интензивен е трафикът по автомагистрала „Струма“ и главен път Е-79, пътните настилки са сухи"}
{"url": "http://www.focus-news.net/news/2018/04/27/2515618/v-sofiya-shte-bade-otbelyazana-200-godishninata-ot-razhdaneto-na-tsarya-osvoboditel-aleksandar-vtori.html", "text": "В София ще се отбележи 200 г. от раждането на Царя - Освободител  Александър Втори. Това  ще стане с поднасяне на венци и цветя на  паметника на Царя – Освободител в София, намиращ се пред Народното събрание, днес от 11.00 часа, предаде репортер на Агенция „Фокус“.  Проявата се организира от Националния инициативен комитет за честване на 140-годишнината от Руско-турската освободителна война и възстановяването на българската държавност  и Координационния съвет „България – Русия“. \r\nНикола Петков", "date": "2018.04.27", "title": "В София ще бъде отбелязана 200-годишнината от раждането на Царя - Освободител  Александър Втори"}
{"url": "http://www.focus-news.net/news/2018/04/27/2515620/plovdiv-v-klisura-zapochvat-sabitiyata-po-otbelyazvane-na-142-godini-ot-aprilskata-epopeya.html", "text": "В Клисура започват събитията по отбелязване на 142 години от Априлската епопея. Това каза за Радио „Фокус“ – Пловдив Стоян Иванов, директор на Историческия музей в Клисура. По думите му, тържествената програма ще продължи четири дни, като отбелязването на годишнината започва в 10.30 часа днес с откриването на Дните на възрожденската и патриотична песен „Топчето пукна“, които ще продължат и на 28 април. Състави от цялата страна ще изпълняват патриотични и възрожденски песни. На 30 април, понеделник, от 18.00 часа в храм „Св. Успение Богородично“ ще бъде отслужена заупокойна панихида за загиналите в Априлското въстание. От 19.00 часа в Историческия музей в Клисура ще бъде открита фотодокументална изложба „Христо Ботев. Живот и дело“. В същия ден, на пл. „20-ти април“, ще се състои концерт на фолклорен ансамбъл „Розова долина“. Началото му ще бъде дадено в 19.30 часа, а от 20.15 часа ще се състои тържествен митинг-заря.\r\nКулминацията на тържествата по повод навършването на 142 години от Априлската епопея е на 1 май на пл. „20-ти април“. Официалното откриване ще се състои от 10.30 часа, като е предвидена богата културна програма. В 10.45 часа присъстващите ще имат възможността да наблюдават поетичен рецитал на актьора Янко Лозанов, а от 11.00 часа – музикален рецитал на Мъжки хор „Стефка Благоева“ – Пловдив. В 11.30 часа ще започне гвоздеят на тържествата на 1 май – историческа възстановка, пресъздаваща моменти от епичния бой на клисурци срещу вековния поробител. Тържествата завършват на същия ден с народно веселие.\r\nТони МИХАЙЛОВ", "date": "2018.04.27", "title": "Пловдив: В Клисура започват събитията по отбелязване на 142 години от Априлската епопея"}
{"url": "http://www.focus-news.net/news/2018/04/27/2515622/blagoevgrad-v-obshtinata-zapochva-dezakarizatsiya-na-zelenite-ploshti-proletno-pochistvane-i-kampaniya-za-razdelno-sabirane-na-otpadatsite.html", "text": "От днес до 29 април ще се извърши дезакаризация на зелените площи против влечуги и кърлежи, а на 12 и 13 май  ще започне пролетно почистване и кампания за разделно събиране на отпадъците в града. Това съобщиха от пресцентъра на Община Благоевград.\r\nЦелта на третирането на зелените площи в Благоевград е да бъде ограничено разпространението на инфекциозни заболявания. То ще се  извършва в малките и ранните часове на денонощието, като карантинният срок е 24 часа. С цел информираност на гражданите, във всеки обработен терен или обект ще бъдат поставени указателни табели, потвърждаващи третирането, с точно фиксирана дата, час на извършване и карантинен период. За предстоящата дезакаризация общинска администрация Благоевград е уведомила директорите на учебните заведения, социалните домове и детските заведения.\r\nС настъпването на активния сезон за развитие на кърлежите всяка година се извършва обезпаразитяване на училища, социални домове, детски заведения и най-посещаваните тревни площи.\r\nНа 12 и 13 май всеки желаещ може да се включи в пролетното почистване и кампанията за разделно събиране на отпадъците в районите около домовете си.  Събраните отпадъци може да бъдат изнесени до най- близките съдове за разделно събиране. Ангажиментът за извозване на разделно събрания боклук е на  Екопартнърс АД.  Община Благоевград ще осигури цветни чували за смет и ръкавици, за да улесни работата на доброволците.   Община Благоевград призовава жителите да бъдат отговорни към опазване на околната среда и да подкрепят активно кампанията за разделно събиране.", "date": "2018.04.27", "title": "Благоевград: В Общината започва дезакаризация на зелените площи, пролетно почистване и кампания за разделно събиране на отпадъците"}
{"url": "http://www.focus-news.net/news/2018/04/27/2515624/veliko-tarnovo-natovaren-e-trafikat-v-tsentara-na-grada-v-sutreshnite-chasove.html", "text": "Натоварен е трафикът в центъра на Велико Търново в сутрешните часове, предаде репортер на Радио „Фокус” – Велико Търново. Времето е облачно. Температурата на въздуха е 13 градуса. Пътните настилки са сухи. Интензивен е трафикът на кръстовището пред Съдебната палата и пред сградата на Пощата, както и на пътен възел „Качица“ и ул. „Магистрална“ – част от главен път София – Варна. Всички светофарни уредби е работят нормално. Автобусите от градския транспорт се движат по график. Извършват се ремонти на водопроводна мрежав старата градска част  на Велико Търново. На места движението се осъществява в едната лента.\r\nДобри са условията за пътуване на територията на областта. Отворен за движение на всички превозни средства е Проходът на Републиката. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище.\r\nНадежда КРЪСТЕВА", "date": "2018.04.27", "title": "Велико Търново: Натоварен е трафикът в центъра на града в сутрешните часове"}
{"url": "http://www.focus-news.net/news/2018/04/27/2515625/pregled-na-osnovnite-temi-v-burgaski-pechat.html", "text": "„Шоково поскъпва вестникарската хартия“ е челото на регионалния ежедневник „Черноморски фар“. Издатели стават заложници на ценова игра. От 1 май шоково поскъпва вестникарската хартия, от месец собствениците на печатници в цялата страна пращат писма до издателите на вестници, че след тази дата са принудени и те да увеличат услугата за печат на вестници с 20 и 30%. „Поляци нощуват на „Света Анастасия“ е друго заглавие от първа страница на вестника. Засилен  интерес към остров „Света Анастасия“ се отчита в момента. Около петнадесет курса има направени вече с кораба „Анастасия“ до острова и обратно“, пише още вестникът. „Издирват родители-свидетели за насилието  в детска градина брезичка“ е още една тема от първа страница на „Черноморски фар“. „Бургазлийка пресъздава „Слънчогледите“ на Ван Гог върху коприна“ и „11, 5 процента ръст на имотните сделки за първото тримесечие на годината“ са други теми от днешния брой на всекидневника. Интервюто днес е с инж. Славчо Станелов, директор на ПГТ „Иван Вазов“ – Слънчев бряг“.", "date": "2018.04.27", "title": "Преглед на основните теми в бургаски печат"}
{"url": "http://www.focus-news.net/news/2018/04/27/2515627/akomk-makedoniya-navarshva-se-edna-godina-ot-karvaviya-chetvartak-v-makedonskiya-parlament.html", "text": "Навършва се една година от „кървавия четвъртък“ в македонския парламент, припомня скопската електронна медия Ako.mk. \r\nВ събитията в Събранието на Македония от 27 април 2017 г. участваха около 300 души от „За единна Македония“, които нахлуха в парламента, за да попречат на избора на Талат Джафери за председател на законодателния орган, след като бе постигнато коалиционно споразумение между Социалдемократическия съюз на Македония (СДСМ) и „Демократичен съюз за интеграция“ (ДСИ). Мандатът за съставяне на правителство бе даден на лидера на СДСМ Зоран Заев. \r\nПроникването в сградата на парламента се случи около 19 часа (местно време), когато маскирани лица нахлуха в залата за журналисти, където на пресконференция говореше новоизбраният председател на Събранието Талат Джафери. Депутати от ВМРО-ДПМНЕ отвориха вратите, с което позволиха влизането на масата, която очевидно имаше точна цел и знаеше какво трябва да прави. \r\nИзвършено бе нападение срещу депутати и журналисти. Телесни повреди получиха Зоран Заев и Зиядин Села, както и Радмила Шекеринска, която бе ударена със статив за камера по главата и влачена за косата от възрастен човек.\r\nПолицията реагира три часа след проникването, а министърът на полицията, Агим Нухиу, не успя да установи контакт с тогавашния директор на Службата за публична сигурност Митко Чавков, заради което сега той отговаря пред правосъдието.\r\nДепутатът и лидерът на ВМРО-ДПМНЕ, Никола Груевски, който призова за улични протести, се намираше във Виена по време на събитията. \r\nНападението срещу македонския парламент бе кулминацията на двугодишната политическа криза, най-дълбоката от обявяването на независимостта на Македония, отприщена от публикуваните незаконно подслушвани телефонни разговори.Тереза Герова", "date": "2018.04.27", "title": "AKO.mk (Македония): Навършва се една година от „кървавия четвъртък“ в македонския парламент"}
{"url": "http://www.focus-news.net/news/2018/04/27/2515626/pazardzhik-remontni-deynosti-se-izvarshvat-po-napravlenieto-yundola-belovo.html", "text": "Натоварено е движението по главните пътища на област Пазарджик, съобщи за Радио „Фокус“ – Пазарджик дежурният в Областно пътно управление – Пазарджик. Пътните настилки са сухи. По направлението Юндола-Белово се извършва ремонт на асфалтовата настилка от 1 км до 21 км. Ограничение поради ремонт е въведено и по пътя Пазарджик-село Пищигово от 2 км до 10 км. Ремонт тече и по направлението Пещера-Батак от 150 до 160 км. Ограничение има  на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2018.04.27", "title": "Пазарджик: Ремонтни дейности се извършват по направлението Юндола-Белово"}
{"url": "http://www.focus-news.net/news/2018/04/27/2515617/varna-remontnite-deynosti-po-am-hemus-v-uchastaka-povelyanovo-varna-shte-prodalzhat-do-nachaloto-na-mesets-may.html", "text": "Движението по АМ ,,Хемус“ от км 407+000 Повеляново до км 425+500 Варна се осъществява с повишено внимание поради частични ремонтни дейности на асфалтовата настилка, които ще продължат до началото на месец май, предаде репортер на Радио „Фокус“ – Варна. Движението се осъществява съобразно създадената организация за движение. Ремонтните дейности започват от Повеляново посока Варна в южното платно и продължават посока Варна – Повеляново в северното северно платно. Пътните настилки в областта са сухи, видимостта е добра, времето е тихо и ясно. Възможни са превалявания във втората половина от деня, предупреждават синоптиците. По АМ „Черно море“ Варна-Бургас движението от км 2+329 до км 3+238 се осъществява с пренасочване на движението в платното посока Варна поради ремонт на виадукт „Звездица“. По данни на Агенция „Пътна инфраструктура“ по път І-2 граница Румъния-Русе-Цар Калоян-Разград-Шумен-Девня-Варна движението в участъка Повеляново – Слънчево от км 181+000 до км 186+000 се осъществява с повишено внимание и се регулира от сигналисти поради ремонтни дейности по настилката. По път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция, край област Варна от Кранево–Варна при км 83+100 е ограничено движението на МПС над 10 т. Движението се осъществява по  обходен маршрут: Кичево – Оброчище. Движението по път т II-29 Варна – Добрич в участъка от км 25+830 до км 43+515 се осъществява с повишено внимание поради ремонтни дейности на асфалтовата настилка и е регулирано с пътни знаци. По третокласната пътна мрежа Старо Оряхово – Гроздьово от км 23+403 до км 41+705 и от км 0+000 до км 17+377 се осъществява в една лента, тъй като има частични ремонтни дейности на асфалтовата настилка.\r\nМилена СТОЕВА", "date": "2018.04.27", "title": "Варна: Ремонтните дейности по АМ „Хемус“ в участъка Повеляново – Варна ще продължат до началото на месец май"}
{"url": "http://www.focus-news.net/news/2018/04/27/2515630/pazardzhik-novonaznacheni-sluzhiteli-ot-glavna-direktsiya-granichna-politsiya-shte-polozhat-kletva-v-oblastniya-grad.html", "text": "Церемония по полагане на тържествена клетва по Етичния кодекс на новоназначени служители от Главна дирекция „Гранична полиция“ ще се проведе в Пазарджик, съобщи за Радио „Фокус“ – Пазарджик Мирослав Стоянов, говорител на ОД МВР-Пазарджик. Церемонията ще се проведе в Център за специализация и професионална подготовка – Пазарджик при Академията на МВР. Очаква се на нея да присъстват представители на ръководството на МВР и Главна дирекция „Гранична полиция“. Началото на церемонията е в 11.00 часа.\r\nАлбена ЖИЛЕКОВА", "date": "2018.04.27", "title": "Пазарджик: Новоназначени служители от Главна дирекция „Гранична полиция“ ще положат клетва в областния град"}
{"url": "http://www.focus-news.net/news/2018/04/27/2515631/plovdiv-v-grada-shte-se-provede-evropeysko-parvenstvo-po-sumo-za-mazhe-i-zheni.html", "text": "Европейско първенство по сумо за мъже и жени започва в Пловдив. Това съобщиха за Радио „Фокус“ – Пловдив от отдел „Връзки с обществеността“ на Общината. Първенството ще продължи до 29 април. Близо 500 спортисти от 20 страни са заявили желание за участие, като 45 от тях са от България. Очаква се най-добрите състезатели в света да се съревновават, като водещите са от Русия, Украйна, Полша, Унгария и България. Пловдив ще бъде представен от 6 сумисти от спортен клуб „Тракия спорт“. Разделението на спортистите е в три възрастови категории – до 21 години, до 23 години и мъже и жени. Спортното съоръжение, върху което ще се играе е високо 50 сантиметра и е с размери 6 на 6 метра. Награждаването на победителите ще става всеки ден, след края на всички схватки. Официалното откриване на първенството е от 13.00 часа днес в спортната зала на Пловдивския университет „Паисий Хилендарски“.", "date": "2018.04.27", "title": "Пловдив: В града ще се проведе Европейско първенство по сумо за мъже и жени"}
{"url": "http://www.focus-news.net/news/2018/04/27/2515623/mika-zaykova-finansov-ekspert-balgariya-v-evrozonata-nyakoga-no-ne-sega.html", "text": "През 2022- 2023 година България би могла да везе в чакалнята на ИРМ-2, а от 2030 е най-скорошният реалистичен срок за влизане в еврозоната. Това каза в интервю за сутрешният блок „Добро утро България“ по Радио „Фокус“, финансовият експерт Мика Зайкова. По думите й прогнозите на премиера за стартиране на процедурите през следващата година няма да се сбъднат, поради промените, които предстоят в Европа, а и заради множеството вътрешни пречки, стоящи пред страната ни. „Пречат ни така наречените допълнителни 14 критерия, в която част са именно реформите и достигане на доходи и конкурентоспособност на средноевропейско равнище. На нас ни пречи  липсата на реформите в съдебната система и системата за сигурност, второ: високата корупция, а България е първа по корупция, трето: високата бедност, първи сме първи и в това. Да, вдигахме доходите, вървим напред, но темповете, с които вървим напред не означават конвергенция, тоест сближаване, ние напредвайки – изоставаме“, поясни финансовият експерт. Мика Зайкова коментира още, че положителния икономически цикъл в Европа няма да трае вечно, като България трябва да хване отворения сега прозорец за членство в еврозоната. Притесненията гръцкият сценарии да не се повтори и у нас, не са основателни, опасности обаче крият други фактори.", "date": "2018.04.27", "title": "Мика Зайкова, финансов експерт: България в еврозоната- някога, но не сега"}
{"url": "http://www.focus-news.net/news/2018/04/27/2515628/burgas-regionalniyat-istoricheski-muzey-organizira-parvata-nauchna-konferentsiya-posvetena-na-izsledvaniyata-i-sotsializatsiyata-na-arheologicheski-obekt-akve-kalide.html", "text": "Регионален исторически музей – Бургас организира първата научна конференция, посветена на изследванията и социализацията на археологически обект Акве калиде. Това съобщиха от РИМ-Бургас. „Древният град Акве калиде и скалният манастир Св. Никола – възможности и проблеми пред културно-историческото наследство в трансграничния регион“ ще се проведе на 26 и 27 април 2018 г. в залата на Художествена галерия „Петко Задгорски“ – гр. Бургас (ул. „Митрополит Симеон“ 24).\r\nОфициалното откриване ще се състои в 13:30 часа.\r\nОт 14:00 часа ще започнат пленарните доклади от панел „История и археология“, модератор ще е  научният ръководител на археологически обект Акве калиде доц. д.и.н. Димчо Момчилов. От 17:00 ч. следва панел „Реставрация и консервация“, а във втория ден на конференцията – панел „Туризъм“.\r\nСред участниците в научната конференция ще са проф. Иван Йорданов, доц. д-р Стела Дончева, гл. ас. д-р Мирослава Доткова, д-р Йото Валериев, арх. Пеев и арх. Дончев, директорите на двата партньора по проекта Нечми Асан (Турция) и Милен Николов, представители на музеите и другите културни институти в Бургаско.", "date": "2018.04.27", "title": "Бургас: Регионалният исторически музей организира първата научна конференция, посветена на изследванията и социализацията на археологически обект Акве калиде"}
{"url": "http://www.focus-news.net/news/2018/04/27/2515633/varna-veche-e-vazmozhno-preminavaneto-po-bulevard-primorski.html", "text": "Вече е възможно преминаването по булевард „Приморски“ в областния град, предаде репортер на Радио „Фокус“- Варна. Движението се осъществява двупосочно в едното платно. Над 1/3 от бул. „Левски“ в участъка от ул. „Подвис“ до ул. „Девня“ е готов, но ремонтът все още продължава. Във връзка с изпълнението на проекта за реконструкция и рехабилитация на канализационна мрежа в селищно образувание „Ален мак“ за движение е затворена главната улица през КК „Ален Мак“, в участъка от хотел „Детелина“ до отбивката за ВСУ – кръстовище с ул.“Янко Славчев“. Временна организация на движение е въведена и поради ремонтните дейности по реконструкция на ул. „Мара Тасева“ в кв. „Аспарухово“. Остава затворено едното платно за движение по бул. „Народни будители“, в посока център-Аспарухово, от ул. „Чонгора“ до кръстовището с ул. „Мара Тасева“. Въведено е изменение и в движението от и към центъра на Аспарухово, което ще се осъществява двупосочно в съседното платно. Улица „Мара Тасева“ е затворена, като движението ще бъде пренасочвано по бул. „Народни будители“, който ще бъде отворен след строителството  на кръгово кръстовище.\r\nМилена СТОЕВА", "date": "2018.04.27", "title": "Варна: Вече е възможно преминаването по булевард „Приморски“"}
{"url": "http://www.focus-news.net/news/2018/04/27/2515621/aleksandar-vuchich-za-the-guardian-otvarya-se-prozorets-ot-shest-mesetsa-ili-godina-v-koyto-e-vazmozhno-da-se-sporazumeem-s-prishtina.html", "text": "Когато НАТО бомбардира Сърбия през 1999 г., Александър Вучич е министър на информацията, прилагащ правилата за цензура на президента на Югославия Слободан Милошевич, осъден по-късно за военни престъпления. \r\nПочти две десетилетия по-късно самият Вучич е президент на Сърбия. Твърдейки, че се е дистанцирал от националистическите си възгледи и че е преодолял обвиненията за авторитаризъм, международната общност сега го вижда като човек, който би могъл да подпише споразумение, което в крайна сметка ще доведе до помирение с Косово.\r\nБившата провинция на Сърбия се отцепи от централната власт в Белград под международния надзор след кампания на НАТО и обяви независимост през 2008 г. В Сърбия все още обаче смятат, че територията е тяхна. \r\nВ интервю за британския вестник The Guardian, дадено в Белград тази седмица Вучич изрази увереност, че се отваря прозорец от „шест месеца или година\", в който може да е възможно да се подпише сделка с Прищина.\r\n„Ние сме готови да обсъдим всеки отделен въпрос, готови сме да вземем под внимание всяко едно предложение, което би означавало компромисно решение\", подчерта Вучич, като същевременно допълни, че на Сърбия трябва да й бъде предложено нещо в замяна. \r\nНадеждата в Брюксел е, че може да се стигне до споразумение, което би довело до признаването на независимостта на най-младата държава на Балканите от управляващите в Белград, което ще подготви пътя на Косово към място в ООН, а на двете страни – към членство в ЕС.\r\nВучич се заиграва с тези надежди, но в замяна иска редица изгоди за Сърбия. Той вече участва в диалога, ръководен от ЕС в Брюксел. Президентът на Косово Хашим Тачи също т заяви пред The Guardian миналата седмица, че очаква тази година да бъде постигнато цялостно споразумение за нормализиране на отношенията между Белград и Прищина. \r\nВучич прекара и през последните месеци във вихрушка от срещи със западни лидери, опитвайки се да ги убеди, че те трябва да предложат компромисно решение, което носи конкретни ползи за Сърбия, а не просто да се съгласи с фактите.\r\nШансът Вучич да подпише сделка изглежда забележителен, като се има предвид, че през 90-те години той беше част от радикалната партия, която се стремеше към Сърбия и подкрепи сръбските политически и военни формации, които се бориха в Хърватия, Босна и Херцеговина и Косово, коментират от редакцията. Тереза Герова", "date": "2018.04.27", "title": "Александър Вучич за The Guardian: Отваря се прозорец от шест месеца или година, в който е възможно да се споразумеем с Прищина"}
{"url": "http://www.focus-news.net/news/2018/04/27/2515640/gabrovo-dvizhenieto-v-uchastak-ot-pat-bogatovo-sevlievo-se-osashtestvyava-s-povisheno-vnimanie-poradi-izsichane-na-hrasti.html", "text": "Добри са условията за пътуване на територията на област Габрово. Това казаха за Радио „Фокус“ – Велико Търново от Областно пътно управление-Габрово. Времето е облачно. Температурата на въздуха е 13°. Пътните настилки са сухи. Няма допълнително въведени ограничения на територията на областта. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона.\r\nНа пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец.Ограничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018г.На път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 31 август 2018 година. Движението в участък от път Драгановци – Габрово се осъществява в една лента поради извършване на ремонт на пътно съоръжение. Поставена е необходимата пътна сигнализация. Движение в участък от път  Севлиево – Драгановци се осъществява с повишено внимание  поради извършване на строително монтажни работи. Движението в участък от път  Чехлевци – Велчевци се осъществява с повишено внимание поради ремонтни дейности на асфалтовата настилка. Поставена е необходимата сигнализация. Движението по път Габрово – Стоманеците  се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 30 юни. Движението в участък от път Богатово – Севлиево се осъществява с повишено внимание поради изсичане на храсти, оформяне на окопи и подравняване на банкети. Движението в участък от път Севлиево –  Янтра се осъществява в едната лента поради извършване на частични ремонтни дейности по асфалтовата настилка.\r\nНадежда КРЪСТЕВА", "date": "2018.04.27", "title": "Габрово: Движението в участък от път Богатово – Севлиево се осъществява с повишено внимание поради изсичане на храсти"}
{"url": "http://www.focus-news.net/news/2018/04/27/2515636/ministar-krasen-kralev-tryabva-da-se-tarsi-lichna-otgovornost-pri-huliganstvoto.html", "text": "Трябва да се търси лична отговорност при хулиганството. Това каза министърът на спорта Красен Кралев и интервю за предаването \"Денят започва\" по БНТ. Министър Красен Кралев коментира, че основният пропуск, който до момента е имало в стратегията за борба с футболното хулиганство е, че фокусът е бил на грешно място - към клубовете. По думите му, това трябва да се промени и той трябва да бъде върху личната отговорност. Той заяви още, че се надява до година да се финализира новият закон за футболното хулиганство като са нужни промени и в наказателния кодекс, така че да може МВР и БФС да налагат санкции на тези хора, които са извършили престъпление, а не само съдът. Кралев заяви, че на срещата след инцидента с ранената полицайка са взели важни стратегически решения. \"Ако имаме волята и упоритостта да се докарат до край, мисля, че ще се справим с този проблем. Всички се обединихме около това, че основният пропуск, който има в стратегията за борба с футболното хулиганство е, че фокусът е бил поставен върху грешно място, т.е до момента всички санкции търпят клубовете, когато феновете извършват инцидентът, страда клуба. Той няма как да контролира изцяло тези агитки. Винаги има едни 10,20 души,които терориризират хората, които са на стадиона, защото крайната цел е родителите да заведат децата си на стадиона. Децата отсътват от стадионите, защото смятат, че това е опасно\" добави министърът.\r\nСпортният министър заяви още, че са си поставили краткосрочни и дългосрочни цели. Сред краткосрочни са поставяне на достатъчно количество камери с качество 4к и приближаване на образа 36 пъти. До края на август ще има торникети и на входовете ще поставим камери, които да снимат всяко лице, което влиза.\r\nКралев заяви, че депутатите са поели ангажимент да направят спешни мерки в сегашния закон за футболното хулиганство. Министърът допълни, че се надява, че до година новият закон, който ще бъде насочен към личната отговорност, може да влезе.\r\nДругото важно е, че трябва да се реши кой носи отговорност, как става идентифицирането на тези хора и кой носи отговорност за недопускането им.\r\n\"Всички сме обединени, че санкциите върху тези хора, коти са извършили подобен род престъпл, сде налагат от съда. обединнеи са около идеята, че новият закон трябва да даде право на Министерството на спорта, МВР клубовете и БФС те да налагат санкция за недопускане за гледане на мачове\", каза още той.", "date": "2018.04.27", "title": "Министър Красен Кралев: Трябва да се търси лична отговорност при хулиганството"}
{"url": "http://www.focus-news.net/news/2018/04/27/2515635/kyustendil-pochistvashti-i-remontni-deynosti-se-izvarshvat-po-pat-e-79-v-uchastaka-mezhdu-blatino-i-dupnitsa.html", "text": "Почистващи и ремонтни дейности се извършват по път Е-79, в участъка между Блатино и Дупница. Това съобщи за Радио „Фокус” – Кюстендил дежурният в Областно пътно управление – Кюстендил. Водачите трябва да се движат с повишено внимание. Срокът е до 27 април. Поради ремонтни дейности се ограничава движението по автомагистрала „Струма“ от пътен възел „Долна Диканя“ до пътен възел „Дупница Север“. Причината е ремонт на виадукт, който ще се осъществява на два етапа до 21 юни. Създадени са временни маршрути за преминаване. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП – „Гюешево”.\r\nВенцеслав ИЛЧЕВ", "date": "2018.04.27", "title": "Кюстендил: Почистващи и ремонтни дейности се извършват по път Е-79, в участъка между Блатино и Дупница"}
{"url": "http://www.focus-news.net/news/2018/04/27/2515637/sliven-nyama-vavedeni-ogranicheniya-za-patuvashtite-po-patishtata-v-oblastta.html", "text": "Няма въведени ограничения за пътуващите по пътищата в област Сливен . Трафикът е интензивен, съобщиха от Областно пътно управление. Пътните настилки са сухи и нормално проходими.\r\nЗатворени за тежки автомобили над 10 т. са проходите Твърдишки и Вратник. Котленският  проход е отворен за всички превозни средства.\r\nПо пътя Новоселец – Раднево се извършват ремонтни дейности.\r\nОпасност от падащи камъни има по пътя Сливен – Ичера – Градец.", "date": "2018.04.27", "title": "Сливен: Няма въведени ограничения за пътуващите по пътищата в областта"}
{"url": "http://www.focus-news.net/news/2018/04/27/2515638/veliko-tarnovo-kurs-nachalna-voenna-podgotovka-shte-se-provede-za-parvi-pat-v-nvu-vasil-levski.html", "text": "Курс „Начална военна подготовка” ще се проведе за първи път в Национален военен университет (НВУ) „Васил Левски” във Велико Търново, съобщиха от учебното заведение. В курса участват 13 български граждани, 7 мъже и 6 жени на възраст от 20 до 36 години, без военна подготовка, които не са студенти. Участниците в курса са от различни региони на страната – София, Монтана, Враца, Варна, Добрич, Велико Търново, Бургас, Габрово, Благоевград. Курсът включва занятия по строева, физическа, огнева, тактическа подготовка, ядрена, химическа, биологическа защита и екология, спасителни и евакуационни дейности, военноинженерна подготовка, оказване на първа медицинска помощ.", "date": "2018.04.27", "title": "Велико Търново: Курс „Начална военна подготовка” ще се проведе за първи път в НВУ „Васил Левски”"}
{"url": "http://www.focus-news.net/news/2018/04/27/2515634/veliko-tarnovo-xiii-festival-na-detsko-yunosheskoto-teatralno-tvorchestvo-malkiyat-prints-shte-bade-otkrit-v-grada.html", "text": "От 27 до 30 април в Музикално-драматичен театър „Константин Кисимов“ – Велико Търново ще се проведе поредното XIII издание на Националния фестивал за детско-юношеско театрално творчество „Малкият принц“, организиран от Община Велико Търново и Народно читалище “Извор – 1873” село Самоводене. Официалното откриване е на 27 април, в 9:30 часа. Това съобщиха от пресцентъра на Община Велико Търново.\r\nТазгодишното издание се очертава като особено разнообразно и интересно: ще участват 33 детски и юношески театрални състава с общо над 415 млади актьори. Те ще представят 34 спектакъла, по 17 във всяка от двете категории (детски и юношески театри). Най-малките участници са талантливите деца от театралния състав при детска градина „Радост“ – София, родени през 2012 и 2013 г., които ще представят „Цветята на малката Ида“ от Х. Кр. Андерсен, а най-големи са зрелостниците на 19 години от утвърдени на сцената състави от Бургас, Стара Загора, Пловдив, Варна, Разград и още много градове и села, които ще превърнат фестивала в наистина значимо национално събитие. Велико Търново ще бъде представено от ученическия театър при ОУ „П.Р. Славейков“, които ще открият фестивала на 27 април с пиесата „Мадам Ваше Въображение“, а сред другите представители на търновския край са състави от Горна Оряховица, Самоводене, Дебелец, Лясковец, Церова кория и Шемшево. Официалното откриване на фестивала е на 27 април /петък/ от 9.30 часа.\r\nКонкурсната програма се провежда в две категории: първа група – театрални формации с участници до 14 години и втора група – от 14 до 19 години, като съставите от първа група се представят на 27 и 28 април, а тези от втора – на 28 април вечерта, 29 и 30 април.\r\nАвторитетно жури, председателствано от известния български актьор, театрален режисьор и телевизионен водещ Николай Априлов, ще присъди общо 16 награди, осигурени от Община Велико Търново.\r\nНаградите за спектакли са следните:\r\nГолямата награда на Община Велико Търново – статуетка, грамота и парична награда от 350 лв. – за всяка от категориите.", "date": "2018.04.27", "title": "Велико Търново: XIII Фестивал на детско-юношеското театрално творчество „Малкият принц“ ще бъде открит в града"}
{"url": "http://www.focus-news.net/news/2018/04/27/2515642/22-dushi-sa-raneni-pri-katastrofi-prez-izminaloto-denonoshtie-v-stranata.html", "text": "22 души са ранени при катастрофи през изминалото денонощие, съобщиха от пресцентъра на МВР. В страната са станали 17 пътнотранспортни произшествия, при които има един загинал. На територията на столицата са станали  69 леки и три тежки пътни инцидента, при които има трима ранени.", "date": "2018.04.27", "title": "22 души са ранени при катастрофи през изминалото денонощие в страната"}
{"url": "http://www.focus-news.net/news/2018/04/27/2515643/kyustendil-preminavaneto-na-motorni-prevozni-sredstva-prez-gkpp-gyueshevo-e-normalno.html", "text": "Преминаването на моторни превозни средства през ГКПП – „Гюешево” е нормално. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слаб. Екип на „Гранична полиция” извършва проверки край село Гърляно.\r\nВенцеслав ИЛЧЕВ", "date": "2018.04.27", "title": "Кюстендил: Преминаването на моторни превозни средства през ГКПП „Гюешево” е нормално"}
{"url": "http://www.focus-news.net/news/2018/04/27/2515646/deutsche-welle-v-rusiya-shte-otvori-vrati-parviya-po-roda-si-bordey-sas-seks-kukli.html", "text": "Сбъдна се вековна мечта: Русия надмина Америка! При това в най-неочакваната област – не по добив на количество мляко или по производство на месо на глава на населението, както някога мечтаеше Никита Хрушчов, а по наслада на плътта и душата. И за да сме по-точни – в отварянето на първия по рода си бордей със секс кукли, съобщават от руската редакция на Deutsche Welle.\r\nДокато самите американци все още са в процес на колебание дали да бъде или не бъде открит подобен бордей в страната на Доналд Тръмп, в Москва в най-скоро време трябва да отвори врати уникален хотел, в който посетителите ще имат възможност да „вкусят“ изкуствени девици, красавици за всеки вкус – меки, еластични, отзивчиви и със забележителни гимнастически умения.\r\nТака поне твърди създаделят на бордея –  Сержи Пието от Испания, който вече е успял да издейства откриването на такъв рай за мъжете в каталунската столица Барселона. Мечтата му е да създаде верига от подобни пристани на щастие по цял свят и в цяла Русия. \r\nОт редакцията привеждат прогноза, според която в бъдеще 10% от сексуалните отношения ще бъдат с изкуствени създания.Тереза Герова", "date": "2018.04.27", "title": "Deutsche Welle: В Русия ще отвори врати първия по рода си бордей със секс кукли"}
{"url": "http://www.focus-news.net/news/2018/04/27/2515645/smolyan-izvarshva-se-pochistvane-na-svlecheni-zemni-masi-okopi-i-nanosi-po-nyakolko-napravleniya-v-oblastta.html", "text": "Предимно сухи и нормално проходими са пътищата в област Смолян, съобщи за Радио „Фокус“ – Смолян дежурният в Областно пътно управление – Смолян. Времето е слънчево и ясно, а температурите са положителни. През нощта не са получавани сигнали за инциденти по пътищата в областта.\r\nВ участъци по направленията Средногорци – Рудозем,  Доспат – Борино, Вехтино – граница с ОПУ – Кърджали, Фатово – Смолян, Рудозем – Фатово и Неделино – Старцево движението се осъществява с повишено внимание в свободната лента, съобразно създадената организация на движение, поради почистване на свлечени земни маси, окопи и наноси. Частични ремонтни дейности по асфалтовата настилка се извършват по пътя Баните – пътно кръстовище Стояново и движението там също се осъществява с повишено внимание в свободната лента, съобразно създадената организация на движение.\r\nОтворен за движение на автомобили до 12 тона е обходният маршрут Влахово – Орешец на голямото свлачище по пътя Смолян – Мадан, край Тикале. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили. Движението по пътя Проглед – Пампорово, на 2,5 км след разклона продължава да се осъществява в едната лента, заради пропадане на пътен банкет. Мястото, което е с дължина около 100 метра е обозначено със знаци.\r\nПо пътя Лъки – хижа „Момчил юнак“ и по пътя Момчиловци – Славейно е ограничено движението за товарни автомобили над 12 тона. По пътя Широка лъка – Девин трябва да се шофира с повишено внимание заради пропадане на пътен банкет. По направлението Бял извор – Изгрев – Неделино водачите трябва да се движат внимателно заради подкопаване на пътното платно. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти.\r\nВ Смолян автомобилният трафик е с обичайната си натовареност за делничен ден. По-интензивно е движението по централните улици и входно-изходните артерии на града. Продължава работата по пътя квартал Устово – Смолян, където движението остава  ограничено в едната лента заради пропадане на пътното платно. Участъкът се намира на около 1 км след Устово, посока Смолян е и с дължина около 20 метра.\r\nНели ГЕРГЬОВСКА", "date": "2018.04.27", "title": "Смолян: Извършва се почистване на свлечени земни маси, окопи и наноси по няколко направления в областта"}
{"url": "http://www.focus-news.net/news/2018/04/27/2515632/afp-liderite-na-severna-i-yuzhna-koreya-obsadiha-denuklearizatsiyata-i-mira-na-poluostrova.html", "text": "В рамките на историческата среща на върха севернокорейският лидер Ким Чен-ун и президентът на Южна Корея Мун Дже-ин са обсъдили денуклеаризацията и трайния мир на полуострова, предава AFP.\r\n„Двамата лидери проведоха искрен и честен диалог за денуклеаризацията, за установяване на траен мир на Корейския полуостров и развитие на междукорейските връзки\", разкри говорител на Президентството в Сеул. Тереза Герова", "date": "2018.04.27", "title": "AFP: Лидерите на Северна и Южна Корея обсъдиха денуклеаризацията и мира на полуострова"}
{"url": "http://www.focus-news.net/news/2018/04/27/2515650/inzh-krasimir-papukchiyski-nkzhi-za-aktsiya-krasiva-gara-sluzhiteli-na-kompaniyata-shte-pochistvat-rayonite-na-garite-i-shte-zasadyat-nad-2-hilyadi-darveta-i-tsaftyashti-rasteniya.html", "text": "Служители на компанията, освен че ще почистват районите на гарите, ще засадят над 2 хиляди дървета и цъфтящи растения. Това каза в интервю за Агенция „Фокус“  инж. Красимир Папукчийски, генерален директор на ДП НКЖИ във връзка с акция „Красива гара“. „Железопътните гари са неделима част от жп инфраструктурата. Те са първото, което виждат пътниците, визитката на жп транспорта. Национална компания „Железопътна инфраструктура“, като управител на железопътната инфраструктура, стопанисва 298 гари, 392 спирки, 17 разделни постове, сгради на железопътни участъци и четни помещения, сгради на маршрутно-релейни централизации (МРЦ), трафопостове, тягови подстанции, стрелкови кабини и др.“, обясни инж. Папукчийски.  \r\nТой обърна внимание, че голяма част от сградите са построени преди 1980 г. „Стремим се с модернизацията им  да осигурим комфорт на пътниците, нормална и достъпна среда за лица с намалена подвижност. За нас е важно да подобрим енергийната ефективност на сградите, тъй като имаме значителни разходи за отопляването им през зимния период, за да осигурим комфорт в чакалните за пътниците и удобство за колегите в служебните помещения“, допълни инж. Красимир Папукчисйки. \r\n„Днес служители на компанията, освен че ще почистват районите на гарите, ще засадят над 2 хиляди дървета и цъфтящи растения – стараем се гаровите комплекси да са по-уютно и красиво място. Искам да отбележа, че освен пролетната акция, НКЖИ извършва ремонти на гарите в страната целогодишно. Изпълняваме проекти с национално финансиране за ремонти на по-малките гари, които можем да осъществим в рамките на  година и да им придадем облик и европейски вид, отговарящ на всички изисквания за енергийна ефективност, комфорт на пътуващите, екологичност“, каза още той.", "date": "2018.04.27", "title": "Инж. Красимир Папукчийски, НКЖИ за акция „Красива гара“: Служители на компанията ще почистват районите на гарите и ще засадят над 2 хиляди дървета и цъфтящи растения"}
{"url": "http://www.focus-news.net/news/2018/04/27/2515649/pregled-na-osnovnite-temi-vav-varnenskiya-pechat.html", "text": "„Забраняват паркирането на улици в центъра на Варна“. Това съобщава на първа страница варненският всекидневник „Черно море“. Във връзка с въвеждането на „синя зона“ в град Варна в дните 27, 28 и 29 април ще се полага хоризонтална маркировка по улиците „Райко Жинзифов“, „Кръстьо Мирски“, „Пирот“, „Прага“, „Русе“ и част от ул. „Кавала“, съобщиха от ОП „Общински паркинги и синя зона“. За времето от 7 до 19,30 ч. спирането на моторно-превозни средства в района ще бъде забранено. \r\n“Кампанията „Не шофирай, ако си пил“ продължава до края на абитуриентските балове“, четем на стр. 2. Кампания „Не шофирай, ако си пил“ организира дирекция „Превенции“ към община Варна за десета поредна година. Дейностите по нея, стартирали през април, ще продължат до 31 май, като на фокус са абитуриентите във Варна, съобщи на пресконференция в зала “Варна” Светлана Коева, директор на дирекция „Превенции”. \r\n„Безплатните туристически обиколки започват от 12 май“, ни информира изданието на същата страница. Безплатни туристически пешеходни обиколки на Варна за пета поредна година се организират от дирекция „Туризъм“ към община Варна, Туристическия информационен център в партньорство със Съюза на екскурзоводите в България. \r\n„Апелативният съд и прокуратурата посрещнаха първокурсници“, четем на стр. 3. Открит и честен разговор за дейността на Апелативния съд и на Апелативната прокуратура. Така премина Денят на открити врати за двете апелативни институции, организиран под надслов „Открито за съдебната власт“ за първокурсници от специалност „Съдебна администрация“ при ИУ – Варна. \r\n“И варненските метеоролози ще протестират за пари“, съобщава още всекидневникът. Учените от Националния институт по метеорология и хидрология са готови да излязат на протест. Причината е непропорционалното, според тях, разпределение на 15-те млн. лв., които бяха отпуснати след протестите на учените от академията.", "date": "2018.04.27", "title": "Преглед на основните теми във варненския печат"}
{"url": "http://www.focus-news.net/news/2018/04/27/2515647/pazardzhik-vavedeno-e-ogranichenie-za-dvizhenieto-na-am-trakiya-v-rayona-na-92-km-v-posoka-sofiya-poradi-remont.html", "text": "Въведено е ограничение за движението на АМ „Тракия“ в района на 92 км в посока София поради ремонт, съобщи за Радио „Фокус“ – Пазарджик дежурният в Областно пътно управление – Пазарджик. Затворени за движение са активната и аварийната ленти. Движението се извършва в изпреварващата лента. Пътните настилки си сухи, движението е натоварено.\r\nАлбена ЖИЛЕКОВА", "date": "2018.04.27", "title": "Пазарджик: Въведено е ограничение за движението на АМ „Тракия“ в района на 92 км в посока София поради ремонт"}
{"url": "http://www.focus-news.net/news/2018/04/27/2515651/sofiya-peycheva-sas-svoy-proekt-regionalnata-bibliotekata-v-kyustendil-shte-obedini-usiliyata-na-uchenitsi-roditeli-i-organizatsii-v-ekologichni-initsiativi.html", "text": "Със свой проект библиотеката в Кюстендил ще обедини усилията на ученици, родители и организации в екологични инициативи. Това каза пред Радио „Фокус” – Кюстендил София Пейчева, директор на Регионална библиотека „Емануил Попдимитров” – Кюстендил. По думите й самият проект ще бъде представен от 13.30 часа в културния институт. Проектът носи името „Информацията и знанието за устойчиво развитие – отговорност за устойчиво бъдеще”. В него ще бъдат включени четири учебни заведения, родителската общност, регионални и местни власти и институции. В рамките на проекта ще бъдат реализирани разнообразни образователни  дейности, ще бъдат създадени и е-съдържание и бази данни – информационни и презентационни материали, библиографски списъци и линкографии, пълнотекстови приложения, визуални материали по темата за екологията. „Крайната и най-важна цел от реализираните дейности е да се възпита у младите хора активно гражданско отношение към проблемите на устойчивото развитие”, каза София Пейчева.\r\nВенцеслав ИЛЧЕВ", "date": "2018.04.27", "title": "София Пейчева: Със свой проект Регионалната библиотеката в Кюстендил ще обедини усилията на ученици, родители и организации в екологични инициативи"}
{"url": "http://www.focus-news.net/news/2018/04/27/2515644/blagoevgrad-52-tochki-shte-razgledat-obshtinskite-savetnitsi-na-redovnata-si-sesiya.html", "text": "52 точки ще разгледат общинските съветници в Благоевград на редовна сесия, която ще се проведе от 09.30 часа в зала „22 септември“. Това съобщиха за Радио „Фокус“ – Пирин от Общински съвет – Благоевград. Като първа точка в заседанието е включено представянето на отчет и прекратяване правомощията на Комисия по номинация за избор на обществен посредник на територията на община Благоевград. \r\nВеднага след това общинските съветници ще разгледат и гласуват предложение, относно предстоящо извънредно заседание на Общото събрание на Асоциацията по В и К. Местния парламент ще разгледа и няколко предложение, свързани с кандидатстване на Седмо СУ „Кузман Шапкарев“ с проектно предложение по Програмата за трансгранично сътрудничество Интеррег- ИПП България- бивша Югославска Република Македония 2014-2020; Предложение, относно кандидатстване с проектно предложение по Програмата за трансгранично сътрудничество Интеррег- ИПП България- бивша Югославска Република Македония 2014-2020, Втора покана за набиране на проектни предложения № 2014TC16I5CB006-2018-2, Приоритетна ос 1: „Околна среда“, Специфична цел 1.2 „Предотвратяване и намаляване на последиците от природни бедствия и бедствия, причинени от човека с трансгранично измерение и въздействие“. \r\nВ рамките на сесията общинските съветници ще приемат годишните финансови отчети и баланс за 2017 година на общинските дружества.\r\nЛора КАЛЧЕВА", "date": "2018.04.27", "title": "Благоевград: 52 точки ще разгледат общинските съветници на редовната си сесия"}
{"url": "http://www.focus-news.net/news/2018/04/27/2515652/kathimerini-v-sasht-vazraziha-sreshtu-dostavkata-na-f-35-za-turtsiya.html", "text": "Трима американски сенатори внесоха мярка в четвъртък, целяща да блокира доставките на изтребители F-35 на „Локхийд Мартин“ за Турция, съюзник на НАТО и една от деветте страни-партньори, участващи в производството на високотехнологичните въздухоплавателни средства, неуловими за радарите, пише гръцкото електронно издание Kathimerini.\r\nПредложението идва от републиканците Джеймс Ланкфорд и Том Тилис и Джийн Шахин от Демократическата партия, при това на фона на влошаването на отношенията между Вашингтон и Анкара, която подкрепя борбата срещу „Ислямска държава“, но възразява срещу помощта, която САЩ оказват на кюрдите в Северна Сирия. \r\nТримата сенатори направиха съвместно изявление, в което изразяват загриженост, че турският президент Реджеп Тайип Ердоган е поел по „път на безразсъдно управление и пренебрегване на върховенството на закона\".\r\n„Стратегическите решения на Турция, за съжаление, са все повече и повече в разрез с американските интереси, а понякога и срещу тях. Тези фактори правят прехвърлянето на чувствителната технология за F-35 и най-съвременните възможности на режима на Ердоган все по-рисковано\", предупреждава Ланкфорд в изявлението.\r\nТурското посолство във Вашингтон не отговори на молбата за коментар.\r\nТурция планира да закупи повече от 100 самолета F-35. Турските компании са участвали в производството на части за боеприпасите, а Анкара трябва да започне да получава първите си самолети в рамките на една година.\r\nАко бъде приет предложения законопроект, той ще ограничи прехвърлянето на F-35 в Турция и ще възпрепятства Анкара да получи технически данни за машините. .Тереза Герова", "date": "2018.04.27", "title": "Kathimerini: В САЩ възразиха срещу доставката на F-35 за Турция"}
{"url": "http://www.focus-news.net/news/2018/04/27/2515648/kyustendil-obshtinskiyat-savet-v-dupnitsa-shte-utvardi-obshtinska-programa-za-zakrila-na-deteto.html", "text": "Общинският съвет в в Дупница ще утвърди на днешната си сесия общинска програма за закрила на детето. Това каза пред Радио „Фокус” – Кюстендил Емил Гущеров, председател на Общински съвет – Дупница. Заседанието ще се проведе от 10.00 часа в залата на общината,  а в изготвения предварителен дневен ред са включени 20 докладни записки. Съветниците трябва да утвърдят и предложения за нов управител на общинското дружество „Дупница транс” Георги Зарев, след проведен конкурс. Ще бъде приет и годишен план за развитие на социалните услуги на територията на Община Дупница за 2019 година. Съветниците трябва да дадат съгласието си за разработване и кандидатстване с проектни предложения на общините Дупница, Куманово и Крива Паланка по втора покана за набиране на проектни предложения по Програмата за трансгранично сътрудничество България – Македония. Включен е и четвърти проект на Исторически музей – Дупница с Център за развитие на трети североизточен район за планиране. На заседанието ще бъдат разгледани и предложени за приемане доклади за осъществените читалищни дейности и изразходваните от бюджета средства за 2017 година от страна на народните читалища в Дупница.\r\nВенцеслав ИЛЧЕВ", "date": "2018.04.27", "title": "Кюстендил: Общинският съвет в Дупница ще утвърди общинска програма за закрила на детето"}
{"url": "http://www.focus-news.net/news/2018/04/27/2515653/gabrovo-kashta-izgorya-v-selo-dushevski-kolibi-nyama-postradali.html", "text": "Къща изгоря в село Душевски колиби, община Севлиево. Това съобщиха за Радио „Фокус“ – Велико Търново от Регионална дирекция „Пожарна безопасност и защита на населението“ – Габрово. Вчера, малко след 06.00 часа е получено съобщение за пожар на имот в селото. Пламъците са унищожили цялата къща. Причина за пожара е късо съединение в електрическата инсталация. На сигнала се е отзовал екип на Районната служба в Севлиево с два противопожарни автомобила и четирима пожарникари.\r\nНадежда КРЪСТЕВА", "date": "2018.04.27", "title": "Габрово: Къща изгоря в село Душевски колиби, няма пострадали"}
{"url": "http://www.focus-news.net/news/2018/04/27/2515654/ivan-chenchev-bsp-kashtata-na-rayna-knyaginya-v-sofiya-v-koyato-tya-prekarva-poslednite-8-godini-ot-zhivota-si-e-v-okayano-sastoyanie.html", "text": "Къщата на Райна Княгиня, в която тя прекарва последните 8 години от живота си в София, е в окаяно състояние. Това каза депутатът от ПГ на БСП Иван Ченчев при представянето на въпроса си към министъра на културата Боил Банов за състоянието на къщата, предаде репортер на Агенция „Фокус“. „Като потомци на родолюбиви българи, извоювали свободата, сме длъжни да пазим традицията, духа и спомена за подвизите им“, заяви той. „Сериозно загрижен съм за съдбата на къщата на Райна Княгиня в София. Иска ми се тя да бъде символ на спомена за героизма на българката, както е пример Къщата-музей на жената създателка на знамето на Априлското въстание в Панагюрище“, обясни Иван Ченчев. „Днес къщата може да се гордее само с това, че продължава милосърдната линия на живота на Райна Княгиня като е дом на клошари. Къщата е на 3 етажа, с изпочупени прозорци, а в двора личат останки от импровизирани спални на бездомни хора“, коментира депутатът. „Единственият спомен за Райна Княгиня там е възпоменателната плоча на входа, на която пише, че това е последен дом на родолюбивата българка“, посочи Иван Ченчев и допълни, че Райна Княгиня е починала в нищета в същата тази къща.\r\nБиляна ИВАНОВА", "date": "2018.04.27", "title": "Иван Ченчев, БСП: Къщата на Райна Княгиня в София, в която тя прекарва последните 8 години от живота си, е в окаяно състояние"}
{"url": "http://www.focus-news.net/news/2018/04/27/2515655/burgas-19-steka-tsigari-bez-aktsizen-banderol-sa-izzeti-ot-politseyski-sluzhiteli-v-grada.html", "text": "На 26.04.т.г. служители от Четвърто Районно управление – Бургас са извършили проверка в частна къща, разположена на ул. „Каваците“ в кв. „Горно Езерово“, обитавана от 34- годишната М.Х.. Това съобщиха от ОДМВР - Бургас. Намерени и иззети са 19 стека цигари без акцизен бандерол /общо 3 800 къса/. По случая е образувано бързо полицейско производство.", "date": "2018.04.27", "title": "Бургас: 19 стека цигари без акцизен бандерол са иззети от полицейски служители в града"}
{"url": "http://www.focus-news.net/news/2018/04/27/2515641/spetsializiranata-prokuratura-vnese-iskane-za-zadarzhane-pod-strazha-na-obvinenite-za-koruptsiya-10-sluzhiteli-na-avtomobilnata-administratsiya-v-blagoevgrad.html", "text": "Специализираната прокуратура внесе в Специализирания наказателен съд искане за налагане на мерки за неотклонение „Задържане под стража“ на обвинените за корупционни действия 10 служители на автомобилната администрация в Благоевград. Това съобщиха от пресцентъра на Апелативната специализирана прокуратура. Очаква се съдът да насрочи съдебното заседание днес.", "date": "2018.04.27", "title": "Специализираната прокуратура внесе искане за задържане под стража на обвинените за корупция 10 служители на автомобилната администрация в Благоевград"}
{"url": "http://www.focus-news.net/news/2018/04/27/2515656/vitsepremierat-ekaterina-zaharieva-kogato-govorim-za-zapadnite-balkani-tryabva-da-mislim-za-neshtata-koito-ni-svarzvat-a-ne-za-tezi-koito-ni-razdelyat.html", "text": "Вицепремиерът и министър на външните работи Захариева представи визията си за бъдещето на Западните Балкани в дискусия на фондация „Конрад Аденауер“, която се проведе на 26 април в Брюксел. Това съобщиха от пресцентъра на ministerstwoto.\r\nСъбитието, посветено на темата „Да си представим новите Западни Балкани“, беше открито от д-р Ханс-Герт Пьотеринг, бивш председател на Фондацията. „България е център на стабилност на Балканите и много важен партньор за ЕС“, подчерта германският политик. Той се обърна с думи на благодарност към българското правителство, премиера Борисов и лично към  министър Захариева за силната им и последователна политика на привързаност към европейските ценности.   \r\nВ дискусията вицепремиерът Захариева сподели виждането си, че общите усилия на Европейския съюз и страните от Западните Балкани, могат да превърнат региона в стабилен и проспериращ. Тя изтъкна, че положителна стъпка в тази посока е организирането на по-чести срещи на ниво ЕС-Западни Балкани. „Срещата в София на 17 май е първата от 15 години насам. Не е нормално срещите ни със съседите, някои от които вече преговарят за членство, да са толкова редки“, каза министър Захариева. \r\nБалканите са регион с нелека история. Дори и днес все още има отворени въпроси между някои от страните и са необходими още усилия както по отношение на необходимите реформи, така и за стабилността и сигурността, допълни Екатерина Захариева в своето изложение. „През последните 8 месеца посетих региона три пъти и на място се убедих във волята за истински и резултатни реформи на правителствата на тези страни.  Наистина очакванията към политическите лидери от Западните Балкани вече са големи, но безспорно най-големи са очакванията на техните собствени граждани“, отбеляза българският външен министър. Захариева бе категорична, че европейската перспектива на региона трябва да се превърне в необратим процес не само за ЕС, но и за Западните Балкани.  \r\n„Когато видим купчина с камъни, първата ни мисъл е не да ги хвърляме, а да строим мостове с тях. Моето виждане е, че когато мислим и говорим за Западните Балкани, трябва да се концентрираме върху нещата които ни свързват, а не върху тези, които ни разделят“, сподели по време на дискусията дипломат № 1 на България. \r\nПо думите й настоящият момент е ключов за процеса на разширяването. Отправянето на препоръка за започване на преговори с Република Македония и Република Албания от страна Комисията е само началото на процеса по присъединяване. Това обаче дава много повече възможности и инструменти на ЕС, с които да подкрепя страните по техния европейския път, коментира вицепремиерът Захариева. Тя изрази надежда, че през юни ще бъде взето и решение за начало на преговори за двете държави. \r\nПодчертавайки важността на реформите, които и шестте страни от Западните Балкани трябва да реализират, Захариева постави акцент върху значението на този процес за най-младата част от населението на региона. Младежката безработица в тези страни е около 55 - 60 %, допълни вицепремиерът и посочи, че преди години България също се е сблъскала с подобен проблем, но днес тенденциите са положителни. По думите й само за последната година у нас са се завърнали 24 хиляди младежи. \r\n„Доволна съм, че в Стратегията на Комисията за региона има заложени фондове не само за образование, но и за start-up компании и създаване на работни места. С подобни по-бързи за реализиране във времето мерки може да се борим с младежката безработица“, заяви Екатерина Захариева в отговор на въпрос. \r\nКато друг важен аспект в бъдещото развитие на Западните Балкани министър Захариева открои свързаността - както между страните от региона, така и на региона с останалата част от Европа. „Това е темата, която избрахме за Срещата на върха в София. Това не е формат за разширяване. Убедена съм обаче, че тази среща е най-лесният начин ЕС да покаже видимостта и ангажимента си към региона“, изтъкна българският вицепремиер. В заключение тя допълни, че страната ни има амбицията към Софийската декларация  да бъде заложено и приложение, което да доразвива с конкретни идеи за проекти шестте инициативи от Стратегията на Комисията.", "date": "2018.04.27", "title": "Вицепремиерът Екатерина Захариева: Когато говорим за Западните Балкани, трябва да мислим за нещата, които ни свързват, а не за тези, които ни разделят"}
{"url": "http://www.focus-news.net/news/2018/04/27/2515629/afp-sled-istoricheskata-sreshta-na-varha-liderite-na-severna-i-yuzhna-koreya-shte-uchastvat-v-priem.html", "text": "Лидерите на Северна и Южна Корея ще участват в прием, организиран по-късно в петък след приключването на историческата среща на върха, предава AFP.\r\nГоворител на южнокорейския президент Мун Дже-ин поясни, че на банкета двамата държавници ще бъдат придружавани от съпругите си – нещо, което се обсъждаше по-рано като възможно развитие. Тереза Герова", "date": "2018.04.27", "title": "AFP: След историческата среща на върха - лидерите на Северна и Южна Корея ще участват в прием"}
{"url": "http://www.focus-news.net/news/2018/04/27/2515657/pregled-na-osnovnite-temi-vav-velikotarnovskiya-pechat.html", "text": "„Златарица на бунт, пребиха и изнасилиха 75-годишна жена“ е заглавие от областния всекидневник „Янтра Днес”. Около 80 жители на Златарица се събраха тази сутрин пред сграда на Общината в  балканския град, за да поискат сигурност за себе си и своите съграждани. Повод за недоволството им е неприятният инцидент, при който в нощта на 24 срещу 25 април 75-годишната Мария Колева от Златарица беше жестоко пребита в дома си от 36-годишен криминално проявен. Мъжът е направил опит да я изнасили, откраднал е парите и дебитната й карта. Случката се е разиграла във времето от 21.30 часа до 00.30 часа.\r\n„Искат увеличение с 15 стотинки на питейната вода“ е друго заглавие от ежедневника. Увеличение с 15 стотинки на цената на питейната вода за битови абонати, предвижда бизнес планът за развитието на ВиК „Йовковци“ за периода 2017 – 2021 г. В него е записано цената за битовите абонати да се увеличи от 1,28 лв. на 1,40 лв. без ДДС от 1 януари 2018 г. Той бе гласуван по време на сесията на Общинския съвет в старата столица. Според главния счетоводител на дружеството Даниела Сиракова, цената на услугата не е променяна от 2010 г.  Ако Комисията за енергийно и водно регулиране одобри предлаганите цени, от 2019 г. потребителите от района на „Йовковци” ще заплащат по 1,49 лв./куб. м, от 2020 г. – по 1,53 лв./куб. м, а от 2021 г. – 1,55 лв./куб. метър.\r\n„Римският каптаж и Мусинската пещера вече посрещат туристи“ е заглавие от трета страница на ежедневника. „Режат драстично акушерогинекологични и хирургични легла в област Велико Търново“  четем на страница четири в изданието. На страница пет е в публикуван материал със заглавие: „Над 140 студенти са започнали работа в Колцентъра на ВТУ за 10 г.“.\r\nНа спортната страница на вестник „Янтра Днес“ четем: “Етър“ приема “Локомотив“ (Пд), кого ще нацели за баражите?“.\r\n„За пети път Празникът на яйцето ще събере хиляди павликенчани и гости на града“ е заглавие от първа страница на другия областен ежедневник “Борба“. Томбола с много награди, но и с основната задача – да бъде намерен най-накрая отговор на въпроса кое е първото – яйцето или кокошката, е една от кулминациите в тазгодишния Празник на яйцето в Павликени. Празникът е на 28 април в събота и започва с официално откриване в 10,30 часа в парка „Кирил Ракаров“. „Всеки гост на града има право да си купи толкова листчета за томболата, колкото пожелае. Идеята обаче е преди да ги пуснат в кутията, от която ще ги теглим, да отговорят на този толкова екзистенциален въпрос – кокошката или яйцето идва първо. Вечерта ще обобщим отговорите и така ще разберем какво мислят хората в Павликени и гостите на града”, каза вчера кметът на общината инж. Емануил Манолов.\r\n„Поскъпва водата от ВиК „Йовковци”, цената за кубик ще е над 2 лв.“ е друга тема от ежедневника. Цената на водата на територията, обслужвана от „ВиК Йовковци“, ще се повиши с близо 10%. Това стана ясно от одобрения нов бизнесплан на водната компания, който бе утвърден с решение на Великотърновския общински съвет миналия четвъртък. Според главния счетоводител на дружеството Даниела Сиракова от 1,28 лв. за кубик без ДДС, водоснабдяването с питейна вода ще стане 1,40 лв. без данъка. Към тази стойност обаче се начислява цена за пречистване и отвеждане на отпадъчни води.\r\n„Газифицират „Варуша“ и старата част“, „876 хил. лв. струва новата улица, която ще свързва централната част на старата столица с Южния пътен възел“, „Скандал: Дървосекач преби 77-годишна в Златарица за 90 лв., съблече я гола и… избяга“ и  „С феромонови уловки горските ще се борят с короядите“ са други заглавия от страниците на всекидневника.\r\n“Виолетовата школа даде победен тон, мъжете са наред в понеделник“, “Търновец стана трети на международно бодибилдинг състезание в Холандия“ и “Мъжете от ТК “Боровец“ ще спорят за титлата“ са заглавията от спортната страница на изданието.", "date": "2018.04.27", "title": "Преглед на основните теми във великотърновския печат"}
{"url": "http://www.focus-news.net/news/2018/04/27/2515658/pss-usloviyata-za-turizam-v-planinite-kam-momenta-sa-dobri-po-obyad-i-sledobyad-se-ochakva-vloshavane-na-vremeto.html", "text": "Условията за туризъм в планините към момента са добри, по обяд и следобед се очаква влошаване на времето. Това съобщиха от Планинска спасителна служба (ПСС) към БЧК за Агенция „Фокус“. Навсякъде в планините е слънчево и спокойно, тихо. Във високите части на планините все още преобладава снежна покривка. Прогнозите за обяд и следобед не са добри, тъй като се очаква да има краткотрайни гръмотевични бури, усилвания на вятъра и превалявания. Никъде не работят съоръженията.\r\nТемпературите по най-високите части на планините са между 5 и 8 градуса. В пояса, където се намират хижите, температурите са между 10 и 12 градуса.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.04.27", "title": "ПСС: Условията за туризъм в планините към момента са добри, по обяд и следобед се очаква влошаване на времето"}
{"url": "http://www.focus-news.net/news/2018/04/27/2515659/stara-zagora-mladezhi-ot-chetiri-strani-se-sabirat-na-rabotna-sreshta-v-grada.html", "text": "На 4 май 2018 г., от 14.00 часа, в Международен младежки център Стара Загора, ще се проведе работна среща с партниращи организации от Гърция, Македония, Уругвай, България. Те участват в обучителен курс, част от  проект „Неактивни младежи в нужда“ по програма Еразъм +, Ключова дейност 2, съфинансиран от Европейската комисия. Това съобщиха от пресцентъра на Община Стара Загора.\r\nГлавен организатор на обучението и на срещата е СНЦ „Академия на успеха“  Стара Загора, с партньор Превантивно-информационен център по зависимости към Община Стара Загора. \r\nЦелта на проекта е да се активизират млади хора, които не са заети на трудовия пазар и не са в процес на обучение. \r\nНа срещата младежите ще обсъдят проблемите в работата с неактивните младежи и ще споделят добри практики от дейността си в различните държави. \r\nПрез февруари т.г. членове на СНЦ „Академия на успеха“,  заедно с представител от Превантивен център по зависимости, присъстваха на встъпителна среща по проекта, която се проведе в Монтевидео, Уругвай. \r\nТогава бе взето решение да бъде създадена онлайн платформа в помощ на неактивните млади хора. \r\nОбщина Стара Загора", "date": "2018.04.27", "title": "Стара Загора: Младежи от четири страни се събират на работна среща в града"}
{"url": "http://www.focus-news.net/news/2018/04/27/2515660/ministar-boil-banov-saglasuvana-e-viza-za-investitsionno-proektirane-i-restavratsiya-na-kashtata-na-rayna-knyaginya-v-sofiya.html", "text": "С писмо на Министерството на културата от 25 април 2018 г. е съгласувана виза за инвестиционно проектиране на обекта, консервация, реставрация. Това каза от парламентарната трибуна министърът на културата Боил Банов в отговор на въпрос за къщата на Райна Княгиня в София, предаде репортер на Агенция „Фокус“. „Със заповед на министъра на културата от 5 октомври 2016 г. на къщата на Райна Княгиня в София е предоставен статут на историческа единична недвижима културна ценност с Категория „Местно значение““, посочи той. „Вносител на проектната документация е Тодор Кръстев, кмет на район „Сердика““, обясни министърът. „Собствениците на имота или лицата с прехвърлени права на управление могат да кандидатстват за отпускане на средства по Програма „Опазване на недвижимо културно наследство““, каза още Боил Банов.\r\nБиляна ИВАНОВА", "date": "2018.04.27", "title": "Министър Боил Банов: Съгласувана е виза за инвестиционно проектиране и реставрация на къщата на Райна Княгиня в София"}
{"url": "http://www.focus-news.net/news/2018/04/27/2515662/new-europe-2018-ta-mozhe-da-bade-godina-bez-nobelova-nagrada-za-literatura.html", "text": "Шведската академия може да не успее да определи носител на Нобелова награда за литература за 2018 г., съобщава електронното издание New Europe.\r\nИма прецеденти на това привидно \"разтърсващо\" събитие, подчертават от редакцията. През определени периоди на война и социално-икономически сътресения в Европа Нобеловата награда за литература също не е била присъждана. Такава е била ситуацията през 1914 г., 1918 г., 1935 г. и в периода 1940-1943 г. И все пак, положението сега може да се определи като уникално, тъй като тази година Нобеловата награда за литература може да не бъде връчена заради скандал, който подкопава доверието в Шведската академия, намираща се в дълбока криза след оставката на постоянния секретар Сара Даниус на 12 април.\r\nДаниус, която връчва Нобеловата награда за литература, се оттегли от поста след вътрешен спор в институцията, в който бе замесено името на съпруга й, обвинен в сексуален тормоз и предварителното разкриване на имената на удостоените с престижното отличие. Тя обяви решението си след тричасово заседание на членовете на академията в Стокхолм.Тереза Герова", "date": "2018.04.27", "title": "New Europe: 2018-та може да бъде година без Нобелова награда за литература"}
{"url": "http://www.focus-news.net/news/2018/04/27/2515661/ministar-nikolina-angelkova-ot-nachaloto-na-mandata-sme-redutsirali-neohranyaemite-plazhove-ot-106-na-89.html", "text": "Полагаме максимални усилия за минимизиране броя на неохраняемите морски плажове. Това каза министърът на туризма Николина Ангелкова, която отговори на въпрос от парламентарния контрол, свързан с неохраняемите морски плажове, предаде репортер на Агенция „Фокус”. „Тази последователна политика изграждаме още от първия ден на настоящия управленски мандат. Държа да подчертая, че въпреки кратките срокове, с които разполагахме, към момента на встъпване в длъжност на кабинета „Борисов 3”, в резултат на изключително активната работа и пределна мобилизация, успяхме да редуцираме заварения брой на неохраняемите плажове от 106 на 89”, коментира министър Ангелкова. По думите ѝ тези стъпки рефлектират благоприятно и върху размера на постъпленията в държавния бюджет. „Общите приходи от концесии и наеми през миналата година възлизат на над 17 млн. лева, което представлява увеличение от 22% спрямо предходната година. Ключов момент е засиленият и непрекъснат контрол, който упражняваме по отношение на стопанисването на плажовете”, уточни още министър Ангелкова. Тя допълни, че към настоящия момент усилието на Министерство на туризма са насочени към осигуряване на безпроблемното протичане на летни сезони 2018 г. и 2019г. \r\nИван ЛАЗАРОВ", "date": "2018.04.27", "title": "Министър Николина Ангелкова: От началото на мандата сме редуцирали неохраняемите плажове от 106 на 89"}
{"url": "http://www.focus-news.net/news/2018/04/27/2515663/vidin-natovaren-e-trafikat-po-glaven-pat-e-79-v-posoka-ot-i-za-granichen-punkt-dunav-most-2.html", "text": "Натоварен е трафикът по главен път Е 79 в посока от и за граничен пункт „Дунав мост 2“, съобщиха за Радио „Фокус“-Видин от Областно пътно управление – Видин. Пътуват главно тежкотоварни автомобили над 12 тона. Пътните настилки с предимно сухи в цялата област. Движението по път III-1411 с. Слана Бара – Видин е ограничено за автомобили над 5 т поради компрометирано експлоатационно състояние на мост. \r\nТрафикът във Видин е интензивен, повече автомобили се движат в централната градска част, на изходите на града и по бул. „Панония“.\r\nАнна ЛОЗАНОВА", "date": "2018.04.27", "title": "Видин: Натоварен е трафикът по главен път Е-79 в посока от и за граничен пункт „Дунав мост 2“"}
{"url": "http://www.focus-news.net/news/2018/04/27/2515664/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Трима американски сенатори внесоха мярка в четвъртък, целяща да блокира доставките на изтребители F-35 на „Локхийд Мартин“ за Турция, съюзник на НАТО и една от деветте страни-партньори, участващи в производството на високотехнологичните въздухоплавателни средства, неуловими за радарите, пише гръцкото електронно издание Kathimerini.\r\nПредложението идва от републиканците Джеймс Ланкфорд и Том Тилис и Джийн Шахин от Демократическата партия, при това на фона на влошаването на отношенията между Вашингтон и Анкара, която подкрепя борбата срещу „Ислямска държава“, но възразява срещу помощта, която САЩ оказват на кюрдите в Северна Сирия. \r\nТримата сенатори направиха съвместно изявление, в което изразяват загриженост, че турският президент Реджеп Тайип Ердоган е поел по „път на безразсъдно управление и пренебрегване на върховенството на закона\".\r\n„Стратегическите решения на Турция, за съжаление, са все повече и повече в разрез с американските интереси, а понякога и срещу тях. Тези фактори правят прехвърлянето на чувствителната технология за F-35 и най-съвременните възможности на режима на Ердоган все по-рисковано\", предупреждава Ланкфорд в изявлението.\r\nТурското посолство във Вашингтон не отговори на молбата за коментар.\r\nТурция планира да закупи повече от 100 самолета F-35. Турските компании са участвали в производството на части за боеприпасите, а Анкара трябва да започне да получава първите си самолети в рамките на една година.\r\nАко бъде приет предложения законопроект, той ще ограничи прехвърлянето на F-35 в Турция и ще възпрепятства Анкара да получи технически данни за машините.\r\n*** Държавният глава на САЩ Доналд Тръмп приема канцлера на ФРГ Ангела Меркел за среща – първата лична, която двамата лидери ще проведат за последните девет месеца, припомня германският национален ежедневник Die Sueddeutsche Zeitung. \r\nВъв Вашингтон Меркел ще опита да убеди американския президент да се въздържа от действия, които тласкат САЩ и Европа към търговска война. Въпреки това е малко вероятно тя да има конкретни предложения към Тръмп – Европейската комисия носи отговорност за решенията, които биха могли да бъдат взети по отношение на търговията между Общността и САЩ. \r\nПреговорите между двамата лидери ще бъдат насочени и към възможността САЩ да се изтеглят от историческото споразумение за ядрената програма на Иран, подписано през лятото на 2015 г. Ситуацията в Сирия и газопровода „Северен поток-2“ също ще бъдат включени в дневния ред. \r\nАнгела Меркел пристигна на второ посещение в САЩ след встъпването в длъжност на Доналд Тръмп във вечерните часове на четвъртък, 26 април.  След президента на Франция Еманюел Макрон, който бе на тридневна държавна визита в САЩ, германският канцлер е вторият най-важен политик на Европа, който ще се срещне с Тръмп. За първи път Меркел бе на посещение при 45-тия американски президент през март миналата година.\r\nМеркел многократно е подчертавала колко централно е партньорството на страната със САЩ, въпреки съществуващите разногласия с Тръмп. Планираната работна среща е с продължителност от два часа и половина и ще с състои в петък вечер.\r\n*** Когато НАТО бомбардира Сърбия през 1999 г., Александър Вучич е министър на информацията, прилагащ правилата за цензура на президента на Югославия Слободан Милошевич, осъден по-късно за военни престъпления. \r\nПочти две десетилетия по-късно самият Вучич е президент на Сърбия. Твърдейки, че се е дистанцирал от националистическите си възгледи и че е преодолял обвиненията за авторитаризъм, международната общност сега го вижда като човек, който би могъл да подпише споразумение, което в крайна сметка ще доведе до помирение с Косово.\r\nБившата провинция на Сърбия се отцепи от централната власт в Белград под международния надзор след кампания на НАТО и обяви независимост през 2008 г. В Сърбия все още обаче смятат, че територията е тяхна. \r\nВ интервю за британския вестник The Guardian, дадено в Белград тази седмица Вучич изрази увереност, че се отваря прозорец от „шест месеца или година\", в който може да е възможно да се подпише сделка с Прищина.\r\n„Ние сме готови да обсъдим всеки отделен въпрос, готови сме да вземем под внимание всяко едно предложение, което би означавало компромисно решение\", подчерта Вучич, като същевременно допълни, че на Сърбия трябва да й бъде предложено нещо в замяна. \r\nНадеждата в Брюксел е, че може да се стигне до споразумение, което би довело до признаването на независимостта на най-младата държава на Балканите от управляващите в Белград, което ще подготви пътя на Косово към място в ООН, а на двете страни – към членство в ЕС.\r\nВучич се заиграва с тези надежди, но в замяна иска редица изгоди за Сърбия. Той вече участва в диалога, ръководен от ЕС в Брюксел. Президентът на Косово Хашим Тачи също т заяви пред The Guardian миналата седмица, че очаква тази година да бъде постигнато цялостно споразумение за нормализиране на отношенията между Белград и Прищина. \r\nВучич прекара и през последните месеци във вихрушка от срещи със западни лидери, опитвайки се да ги убеди, че те трябва да предложат компромисно решение, което носи конкретни ползи за Сърбия, а не просто да се съгласи с фактите.\r\nШансът Вучич да подпише сделка изглежда забележителен, като се има предвид, че през 90-те години той беше част от радикалната партия, която се стремеше към Сърбия и подкрепи сръбските политически и военни формации, които се бориха в Хърватия, Босна и Херцеговина и Косово, коментират от редакцията.\r\n*** Шведската академия може да не успее да определи носител на Нобелова награда за литература за 2018 г., съобщава електронното издание New Europe.\r\nИма прецеденти на това привидно \"разтърсващо\" събитие, подчертават от редакцията. През определени периоди на война и социално-икономически сътресения в Европа Нобеловата награда за литература също не е била присъждана. Такава е била ситуацията през 1914 г., 1918 г., 1935 г. и в периода 1940-1943 г. И все пак, положението сега може да се определи като уникално, тъй като тази година Нобеловата награда за литература може да не бъде връчена заради скандал, който подкопава доверието в Шведската академия, намираща се в дълбока криза след оставката на постоянния секретар Сара Даниус на 12 април.\r\nДаниус, която връчва Нобеловата награда за литература, се оттегли от поста след вътрешен спор в институцията, в който бе замесено името на съпруга й, обвинен в сексуален тормоз и предварителното разкриване на имената на удостоените с престижното отличие. Тя обяви решението си след тричасово заседание на членовете на академията в Стокхолм.\r\n***", "date": "2018.04.27", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/04/27/2515665/varna-zasileni-merki-za-osiguryavane-na-pozharna-bezopasnost-sa-predprieti-v-gorskite-teritorii-vav-oblastta.html", "text": "Засилени мерки за осигуряване на пожарна безопасност са предприети в горските територии във Варненска област. Това каза в интервю за Радио „Фокус“ – Варна инж. Стоян Саров, началник на отдела по опазване и защита на горите в Североизточно държавно предприятие, което стопанисва държавните гори на територията на четирите области Варна, Добрич, Търговище и Шумен. „Пожароопасният сезон се обявява със заповед на областния управител. По традиция повишаването на температурите е главна предпоставка за решението, въз основа на което се въвеждат засилени мерки за противодействие на горските пожари“, отбеляза инж. Стоян Саров. \r\nТой подчерта, че ключът към ефективната борба с огъня в гората е добрата координация между всички отговорни институции както на местно, така и на национално ниво. „Затова се радвам, че сме постигнали отлично взаимодействие с колегите от другите институции, които имат отношение към проблема. Съвместната работа има огромно значение за бързото овладяване и потушаване на горските пожари“, допълни инж. Стоян Саров. По думите му не по-малко важна е и съпричастността на гражданите. „Тяхната бдителност и отговорност към правилата за безопасност имат пряк ефект върху усилията, които полагаме с колегите. Благодаря на всички, които активно участват в опазването на гората, подавайки при инцидент или нарушение сигнали на спешния телефон 112“, заяви инж. Стоян Саров.\r\nМарияна ВАЛЕНТИНОВА", "date": "2018.04.27", "title": "Варна: Засилени мерки за осигуряване на пожарна безопасност са предприети в горските територии във областта"}
{"url": "http://www.focus-news.net/news/2018/04/27/2515668/mlad-mazh-ot-burgas-dade-shans-za-zhivot-na-trima-dushi.html", "text": "30-годишен мъж от Бургас, загинал при инцидент, даде шанс за живот на трима души, съобщи Юлия Андреева, говорител на УМБАЛ -Бургас. След разговор с екипа на Отделението по анестезиология, реанимация и интензивно лечение бургаската болница и координатора по донорството д-р Милена Минева, близките му взимат благородното решение да дарят органите му и да спасят  живота на трима, чакащи трансплантация.\r\nОрганите – бъбреци и черен дроб, са взети вчера и транспортирани в столицата. Късно снощи са направени трансплантациите в столична болница. Бъбреците са трансплантирани  на двама мъже, избрани между шестима кандидати. И двамата са на хемодиализа от 2016 година. Трансплантираните се възстановяват, състоянието им е стабилно. Черният дроб е подготвен за трансплантация в друга болница.", "date": "2018.04.27", "title": "Млад мъж от Бургас даде шанс за живот на трима души"}
{"url": "http://www.focus-news.net/news/2018/04/27/2515670/veliko-tarnovo-vremenna-organizatsiya-na-dvizhenieto-shte-bade-vavedena-v-grada-na-30-april.html", "text": "Временна организация на движението ще бъде въведена във Велико Търново на 30 април. Това съобщиха от пресцентъра на Община Велико Търново.\r\nВъв връзка с честване празника на СУ \"Вела Благоева\" и провеждането на празнично шествие на 30 април (понеделник) ще бъде въведена следната временна организация на движение за МПС:\r\n- за времето от 10.00 до 11.00 (или до приключване на събитието) ще бъдат затваряни за движение последователно улици и улични участъци, както следва: от източната страна на училищният двор - ул. \"Деньо Чоканов\"-ул. \"Иларион Драгостинов\"-ул. \"Георги Живков\"-ул.\"Константин Паница\"-западен вход на училищният двор.\r\nВ горепосоченият период ще бъде пропускано движението на автобусите от градският транспорт с номера 13 и 20, като водачите на автобусите са предупредени за бавно и безопасно преминаване покрай участниците в шествието.", "date": "2018.04.27", "title": "Велико Търново: Временна организация на движението ще бъде въведена в града на 30 април"}
{"url": "http://www.focus-news.net/news/2018/04/27/2515671/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "След встъпването в длъжност на 45-тия президент на САЩ Доналд Тръмп отношенията между Берлин и Вашингтон са се влошили – или според мнозинството германци. Това показва проучване на общественото мнение, цитирано от националния ежедневник Die Frankfurter Allgemeine Zeitung. \r\nСъгласно резултатите от анкетата, проведена от института YouGov, 69% от гражданите на ФРГ споделят подобно мнение, докато на противоположното са едва два на сто от германците. Интересно е да се отбележи, че всеки втори германец определя Доналд Тръмп като по-опасен за света от лидерите на Русия и Северна Корея – Владимир Путин и Ким Чен-ун. Само 21 на сто от гражданите на Германия считат, че сред тримата най-опасен е лидерът на Пхенян.\r\n*** Държавният глава на САЩ Доналд Тръмп приема канцлера на ФРГ Ангела Меркел за среща – първата лична, която двамата лидери ще проведат за последните девет месеца, припомня германският национален ежедневник Die Sueddeutsche Zeitung. \r\nВъв Вашингтон Меркел ще опита да убеди американския президент да се въздържа от действия, които тласкат САЩ и Европа към търговска война. Въпреки това е малко вероятно тя да има конкретни предложения към Тръмп – Европейската комисия носи отговорност за решенията, които биха могли да бъдат взети по отношение на търговията между Общността и САЩ. \r\nПреговорите между двамата лидери ще бъдат насочени и към възможността САЩ да се изтеглят от историческото споразумение за ядрената програма на Иран, подписано през лятото на 2015 г. Ситуацията в Сирия и газопровода „Северен поток-2“ също ще бъдат включени в дневния ред. \r\nАнгела Меркел пристигна на второ посещение в САЩ след встъпването в длъжност на Доналд Тръмп във вечерните часове на четвъртък, 26 април.  След президента на Франция Еманюел Макрон, който бе на тридневна държавна визита в САЩ, германският канцлер е вторият най-важен политик на Европа, който ще се срещне с Тръмп. За първи път Меркел бе на посещение при 45-тия американски президент през март миналата година.\r\nМеркел многократно е подчертавала колко централно е партньорството на страната със САЩ, въпреки съществуващите разногласия с Тръмп. Планираната работна среща е с продължителност от два часа и половина и ще с състои в петък вечер.\r\n*** Семейството на починалия американски студент Ото Уормбиър предявиха иск срещу Северна Корея за „жестоко изтезание и убийство\", съобщава германското издание Focus. \r\nФред и Синди Уормбиър заведоха делото във федерален съд във Вашингтон в четвъртък, става ясно от изявление на семейството, публикувано от няколко американски медии. Родителите на починалия американец подробно описват как синът им е бил малтретиран през 17-те месеца на неговото лишаване от свобода от „престъпния\" режим на севернокорейския лидер Ким Чен-ун. \r\nВ изявлението Фред Уормбиър твърди, че неговият син е бил заловен като заложник и държан като политически затворник. В иска родителите говорят за Северна Корея като за ужасяваща държава, отговорна за умишленото причиняване на смъртта на сина им. \r\nОто Уормбиър бе арестуван в края на 2015 г. Тогава 21-годишният американец бе на екскурзия в Северна Корея за посрещането на Нова година. Той бе арестуван малко преди напускането му на страната и осъден за извършване на „враждебни действия“ срещу режима в Пхенян. Присъдата му бе за 15 г. трудов лагер. Почина няколко дни след завръщането си през юни 2016 г. в САЩ, когато стана ясно, че е бил в кома 15 месеца.\r\nОт редакцията подчертават, че делото е стартирано в „неподходящ“ момент за администрацията във Вашингтон, която се опитва да установи диалог с режима в Пхенян, за да бъдат стартирани преговори за ядрената програма на Северна Корея.\r\n***", "date": "2018.04.27", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2018/04/27/2515674/dimitar-margaritov-predsedatel-na-kzp-oplakvaniyata-ot-elektronni-magazini-vlyazoha-v-top-10-na-potrebitelskite-zhalbi.html", "text": "Повишеният интерес на потребителите към пазаруването през Интернет и увеличаването на електронните магазини доведе до там, че в нашата класация ТОП 10 на най-често срещаните жалби и сигнали започнаха да влизат и проблеми, които са свързани с онлайн търговията. Това каза председателят на Комисията за защита на потребителите (КЗП) Димитър Маргаритов пред „Дарик” радио и добави, че институцията реагира на всяка жалба или сигнал, но откликва и на желанието на хората за консултация по конкретни запитвания, свързани с пазаруването, включително и през Интернет, съобщиха от пресцентъра на Комисията.\r\nОсновният въпрос към експертите на КЗП е свързан с правото да върнат онлайн покупка и да получат парите си обратно само защото продуктът не им е харесал. „Съгласно общата европейска рамка в 14-дневен срок от получаването на стоката потребителят може да заяви желанието си пред търговеца да я върне и в същия този срок търговецът трябва да предприеме действия по възстановяването на всички платени от клиента пари”, обясни Маргаритов. Той уточни, че по закон това следва да стане по същия способ, по който е било извършено плащането. Според него е възможно потребителят и търговецът да се договорят за друг предпочитан начин, но е необходимо да бъде постигнато пълно съгласие между тях. \r\nВсе още КЗП установява случаи, в които или не е описано достатъчно ясно правото на отказ, или е посочен по-кратък срок за упражняването му. „Това може да се дължи на обстоятелството, че до 2014г. нормативната уредба позволяваше този срок да бъде седем дни. В момента той е унифициран за всички държави-членки и е 14 дни”, припомни Маргаритов. Председателят на КЗП посочи, че отново в полза на потребителите е съкратен от 30 дни на 14 дни срокът, в който търговецът следва да върне парите след като клиентът му го е информирал за желанието си да се откаже от покупката.  \r\nНезависимо от това какъв срок е посочен от електронния магазин, валидният е 14 дни. Нещо повече – ако търговецът си е спестил информация за възможността и сроковете за връщане на стоката, потребителят има право в рамките на една година след изтичането на 14-дневния срок от получаване на стоката, да се откаже от покупката. „Това е направено, за да бъдат стимулирани търговците да публикуват тази информация в електронните си магазини”, коментира председателят на КЗП. \r\nПрепоръчително е отказът да бъде заявяван чрез Стандартния европейски формуляр, който търговците са длъжни да публикуват на електронните си страници, но може да бъде изтеглен и от сайта на КЗП. „Така ние много лесно бихме могли да докажем, че търговецът не е изпълнил задължението си да върне парите в срок”, добави Маргаритов. \r\nПредседателят на КЗП информира, че Новият търговски механизъм предвижда въвеждането на по-ясни правила относно това кога стоката, която се връща, е употребявана и кога само е изпробвана от потребителя, за да се увери той, че отговаря на неговите очаквания. Също така търговецът ще дължи връщането на парите, когато има доказателство, че потребителят е изпратил обратно стоката. „Тези промени ще подобрят комуникацията между търговци и потребители във възможността да се докаже във всеки един конкретен случай дали е настъпило едно или друго обстоятелство, като това ще позволи на институциите при възникнал потребителски спор да успеят да установят каква е фактическата обстановка и дали е налице нелоялна практика”, каза още Маргаритов. \r\nПотребителите следва да имат предвид, че връщането на стоката може да бъде за тяхна сметка, но търговците са длъжни да ги информират предварително за всички условия по упражняване правото на отказ. \r\nПри предявяване на рекламация за дефектна стока обаче търговецът следва да поеме разходите за връщането и ремонта.  \r\nМаргаритов посочи, че законът предвижда някои случаи, в които правото на отказ от онлайн покупка не важи. Например, при поръчка на стока по индивидуални параметри, не защото търговецът не я е изпълнил коректно, а поради това, че тя практически не би могла да бъде реализирана по отношение на други клиенти. Сред изключенията попадат и групите стоки, които не могат да бъдат върнати по хигиенни съображения, както и носители със записи на продукти на интелектуалната собственост (софтуер, филми, музика, игри и т.н.) след разпечатването им, обясни председателят на КЗП.", "date": "2018.04.27", "title": "Димитър Маргаритов, председател на КЗП: Оплакванията от електронни магазини влязоха в ТОП 10 на потребителските жалби"}
{"url": "http://www.focus-news.net/news/2018/04/27/2515676/sofiya-vavezhda-se-vremenna-organizatsiya-na-dvizhenieto-vav-vrazka-sas-zasnemane-na-film.html", "text": "Въвежда се временна организация на движението в София във връзка със заснемане на филм. Това съобщиха от пресцентъра на Столична община.\r\nОт 16.30 часа до 23.00 часа на 27 април и от 07.00 часа до 12.00 часа на 28 април, от 16.30 до 21.30 часа на 28 април и от 07.00 часа до 12.00 часа на 29 април се забраняват престоят и паркирането на пътни превозни средства на ул. „Калиманци“ между ул.  „Аатанас Узунов“ и ул. „Георги Обретенов“.  Промяната в организацията на движение се налага във връзка със заснемане на филм.", "date": "2018.04.27", "title": "София: Въвежда се временна организация на движението във връзка със заснемане на филм"}
{"url": "http://www.focus-news.net/news/2018/04/27/2515675/pg-na-gerb-vnasya-promeni-v-zakona-za-ribarstvoto-s-koito-iska-po-tezhki-nakazaniya-za-brakonierite.html", "text": "Парламентарната група на ГЕРБ внася предложение за промени в Закона за рибарството и аквакултурите, стана ясно по-време на брифинг в Народното събрание, предаде репортер на Агенция „Фокус”. Народният представител Иван Миховски мотивира предложението с думите: „До това се стигна след поредица от срещи с представители на неправителствени организации, спортни клубове по риболов, любители рибари. Стана ясно, че положението с бракониерите е стигнало границата на нетърпимост. Повече не може да продължава така”. Миховски обясни, че предложенията на ГЕРБ са в три насоки – промяна в административно-наказателните разпоредби, промяна в правата и задълженията на служителите на Изпълнителната агенция по рибарство и аквакултури (ИАРА), както и в правата и задълженията на самите рибари. „Ние предлагаме промяната с цел бракониерите да могат да бъдат подведени под наказателна отговорност, а не да могат да се измъкват в съда”, подчерта народният представител. „Искаме всеки един бракониер да понесе своята наказателна отговорност”, допълни Миховски.\r\nИван ЛАЗАРОВ", "date": "2018.04.27", "title": "ПГ на ГЕРБ внася промени в Закона за рибарството, с които иска по-тежки наказания за бракониерите"}
{"url": "http://www.focus-news.net/news/2018/04/27/2515677/ministar-nikolina-angelkova-zabranata-za-pushene-na-obshtestveni-mesta-ne-vodi-do-namalyavane-na-turistite-a-naprotiv-te-se-uvelichavat-ustoychivo-vsyaka-godina.html", "text": "Данните, които имаме по отношение на посещаемостта, както на заведенията за хранене, така и на местата за настаняване, показват ръст. Забраната, която въведохме преди няколко години за пушене на обществени места, по никакъв начин не води до намаляване на броя на туристите. Това каза пред журналисти в Народното събрание министърът на туризма Николина Ангелкова за предложението да връщане на стария режим за пушене на обществени места, предаде репортер на Агенция „Фокус“. „Напротив- те се увеличават устойчиво всяка година, благодарение на усилията, които се полагат за популяризирането на България като туристическа дестинация. Данните ни показват, че няма да има намаляване на броя на туристите“, заяви тя. „За последните 2 години имаме ръст от над 25% на международните туристи, които са посетили страната. Само за миналата година имаме над 8,9 млн. чуждестранни туристи. Тази година очакваме над 10% ръст на туристите“, изтъкна Николина Ангелкова. „Не сме правили анализ какво ще се случи ако се върне по-либерализирания режим и се обособят отново места за пушене“, уточни министърът. \r\nБиляна ИВАНОВА", "date": "2018.04.27", "title": "Министър Николина Ангелкова: Забраната за пушене на обществени места не води до намаляване на туристите, а напротив- те се увеличават устойчиво всяка година"}
{"url": "http://www.focus-news.net/news/2018/04/27/2515678/veliko-tarnovo-amerikanskiyat-armeyski-orkestar-v-evropa-shte-kontsertira-v-grada-sabitieto-e-na-5-may-i-e-sas-svoboden-vhod.html", "text": "Оркестърът на Въоръжените сили на САЩ в Европа ще изнесе концерт във Велико Търново на 5 май – събота. Това съобщиха от пресцентъра на Община Велико Търново. Американският армейски музикален състав ще зарадва меломаните в Старата столица по случай Деня на храбростта и празник на Българската армия – 6 май. Старопрестолният град и Русе са двата български града, в които популярната формация ще гостува. \r\nМузикалното събитие ще е със свободен вход и ще се състои в Музикално-драматичния театър „Константин Кисимов“. Концертът ще започне в 15,00 ч. на 5 май.\r\nОркестърът на Въоръжените сили на САЩ в Европа е популярен в цял свят. Гостувал е в повече от 20 държави в Стария континент и в Близкия Изток. Над 200 са представленията, които музикантите изнасят всяка година. Репертоарът включва най-доброто от американската музикална сцена на Бродуей и екрана на Холивуд в стиловете джаз, суинг и др. Формацията изпълнява също традиционния произведения за духов оркестър, маршове и инструментални солови творби.\r\nОркестърът е създаден през 1940 година. Понастоящем е третият по големина армейски музикален състав на Въоръжените сили на САЩ и най-големият извън пределите на Северна Америка. Седалището му се намира в Зембах, Германия.\r\nКонцертът във Велико Търново е организиран от Американското посолство, с подкрепата на общината.", "date": "2018.04.27", "title": "Велико Търново: Американският армейски оркестър в Европа ще концертира в града, събитието е на 5 май и е със свободен вход"}
{"url": "http://www.focus-news.net/news/2018/04/27/2515683/stara-zagora-gradat-se-vklyuchva-v-noshtta-na-literaturata.html", "text": "За седми път България ще се включи в международното събитие Нощ на литературата. На 9 май от 18 до 22 часа европейска преводна литература ще се чете в дванадесет български града – Бургас, Варна, Велико Търново, Габрово, Добрич, Пазарджик, Перник, Пловдив, Русе, София, Стара Загора и Шумен. Това съобщиха от пресцентъра на Община Стара Загора. Главни организатори на събитието са посолства и културни институти на европейски страни (EUNIC България и други), Представителството на Европейската комисия в България, Фондация „Детски книги“ и Фондация „Следваща страница“. \r\nНовото тази година е, че за първи път се представя българската литература в превод. В новата поредица, която се реализира със съдействието на Къща за литература и превод, съвременни български автори ще звучат в превод на различни европейски езици. \r\nСтара Загора за четвърти път се потапя в Нощта на литературата. На 9-ти май общественици, актьори, писатели, журналисти, психолози и други публични личности ще представят на всеки половин час, в рамките на 15 минути, един и същи откъс в различни градски пространства, наречени „читателски гнезда”. След прочита му посетителите на събитието получават печат в специална  брошура пътеводител и се отправят към следващото читателско гнездо. Така слушателите имат възможност да се докоснат до литературите на различни страни в рамките само на една нощ. Независимо в каква последователност и кои гнезда ще посетят, събралите поне 7 различни печата могат да участват в томбола, която ще се проведе в 21.45 ч. в Регионална библиотека „Захарий Княжески“. Печелившите ще получат за награда една от четените книги в Нощта на литературата 2018 г. \r\nОрганизатори са Община Стара Загора в партньорство с  Библиотека „Родина“, Информационен център „Европа Директно – Стара Загора“, Книжарница „Приятели“, Книжарница „Хеликон“, „Книжарница  в Куфар“, Къща- музей „Гео Милев“, Регионална библиотека „Захарий Княжески“, Сдружение „Етносвят България“, Сдружение „Пътуващите книги на Стара Загора“, „Сдружение за съвременно изкуство и култура – Различният поглед“. \r\nДеветте „читателски гнезда“ са: Кафе „Нашето място“, бул. „Ген. Столетов“ № 107; Къщата на арх. Христо Димов, ул. „Сава Силов“ № 37; Къща музей „Гео Милев“, ул. „Гео Милев“ № 37; Колобри на бирата/Beer Kolobars, бул. „Митрополит Методий Кусев“ № 1; Книжарница „Приятели“, бул. „Цар Симеон Велики“ № 118; Кафе-ресторант „Бирхалето“, бул. „Митрополит Методий Кусев“ № 28; Книжарница „Хеликон“, бул. „Цар Симеон Велики“ № 100; Кафе „Августа“ (РИМ), бул. „Руски“ № 42 и Регионална библиотека „Захарий Княжески“, бул. „Руски“ № 44.", "date": "2018.04.27", "title": "Стара Загора: Градът се включва в Нощта на литературата"}
{"url": "http://www.focus-news.net/news/2018/04/27/2515681/sputnik-sarbiya-zaloven-e-bivsh-general-ot-armiyata-na-bosna-i-hertsegovina-izdirvan-za-voenni-prestapleniya.html", "text": "Бившият генерал и командир на Пети корпус на армията на Босна и Херцеговина Атиф Дудакович и 12 други лица са заловени в близост до град Бихач в северозападна част на страната, предава Sputnik в сръбската си редакция, като се позовава на РТРС. \r\nПенсионираният генерал на босненската армия е заподозрян в извършването на военни престъпления на територията на Западна Крайна, в районите Петровац, Клуц, Сански Мост и Крупа на Уна.\r\nАрестът е извършен по заповед на Прокуратурата на Босна и Херцеговина, след като задействаните сили са извършили проверки на 17 различни локации. .Тереза Герова", "date": "2018.04.27", "title": "Sputnik (Сърбия): Заловен е бивш генерал от армията на Босна и Херцеговина, издирван за военни престъпления"}
{"url": "http://www.focus-news.net/news/2018/04/27/2515680/ministar-nikolina-angelkova-protiv-sam-vrashtaneto-na-pusheneto-osobeno-v-mestata-za-hranene-tova-ne-vliyae-varhu-rasta-na-turistite-ili-poseshtaemostta.html", "text": "Мога да изразя личното си мнение, непушач съм и съм абсолютно против да се връща забраната пушенето, особено в местата за хранене. Това каза пред журналисти в Народното събрание министърът на туризма Николина Ангелкова за предложението да връщане на стария режим за пушене на обществени места, предаде репортер на Агенция „Фокус“. „Това не влияе върху ръста на туристите, нито върху посещаемостта. Нещата трябва да останат по начина, по който са в момента“, изтъкна тя. „Не смятам, че при положените усилия през годините да няма пушене в местата за хранене трябва да се върнем отначало“, коментира Николина Ангелкова. „Ако се стигне до законодателна инициатива е редно да бъде максимално широко обществено, с всички заинтересовани лица. Да се направи оценка на въздействието, за да може да се процедира като при всеки нормативен акт и законодателно предложение“, каза още тя.\r\nБиляна ИВАНОВА", "date": "2018.04.27", "title": "Министър Николина Ангелкова: Против съм връщането на пушенето, особено в местата за хранене, това не влияе върху ръста на туристите или посещаемостта"}
{"url": "http://www.focus-news.net/news/2018/04/27/2515679/ombudsmanat-maya-manolova-i-ministar-lilyana-pavlova-shte-dadat-brifing-za-predstoyashtata-konferentsiya-dvoyniyat-standart-pri-hranite-v-es-da-slozhim-problema-na-masata.html", "text": "От 15.00 часа, в зала 6 на НДК омбудсманът Мая Манолова и нейната заместничка доц. Диана Ковачева,  министърът за българското председателство на Съвета на Европейския съюз Лиляна Павлова, изпълнителният директор на Българска агенция по безопасност на храните д-р Дамян Илиев и председателят на Комисията за защита на потребителите Димитър Маргаритов ще дадат съвместна пресконференция, на която ще представят по-важните акценти на форума „Двойният стандарт при храните в ЕС- да сложим проблема на масата”, който ще се проведе на 30 април ( понеделник).  Това съобщиха от пресцентъра на омбудсмана.", "date": "2018.04.27", "title": "Омбудсманът Мая Манолова и министър Лиляна Павлова ще дадат брифинг за предстоящата конференция „Двойният стандарт при храните в ЕС – да сложим проблема на масата“"}
{"url": "http://www.focus-news.net/news/2018/04/27/2515682/sofiya-vremenno-se-stesnyava-za-dvizhenie-ul-grancharska.html", "text": "От 27 април до 9 май се забранява влизането на пътни превозни средства по крайните две пътни ленти от южната страна на пътното платно на ул. „Грънчарска“ в участък от 170 метра, считано от кръстовището с ул. „Заводска“ в посока ул. „Каменоделска“. Това съобщиха от пресцентъра на Столична община.\r\nОт 10 май до 29 май се забранява влизането на пътни превозни средства по южната половина на пътното платно на ул. „Грънчарска“ с участък 200 м. считано от кръстовището с ул. „Заводска“, в посока ул. „Каменоделска“. \r\nДвижението на пътни превозни средства се извършва двупосочно по северната половина на пътното платно на ул. „Грънчарска“ в същия участък както следва:\r\n-в посока от ул. „Заводска“ към ул. „Каменоделска“ – в една пътна лента,\r\n-в посока от ул. „Каменоделска“ към ул. „Заводска“ – в две пътни ленти.  Промяната в организацията на движение се налага във връзка с реконструкция на улични водопроводи по ул. „Грънчарска“.", "date": "2018.04.27", "title": "София: Временно се стеснява за движение ул. „Грънчарска“"}
{"url": "http://www.focus-news.net/news/2018/04/27/2515684/ministar-nikolina-angelkova-golyama-chast-ot-rabotodatelite-v-kurortite-pravyat-neobhodimata-renovatsiya-za-da-otgovaryat-na-iziskvaniyata-za-shuma.html", "text": "Имаме информация, че голяма част от работодателите в сектора правят необходимата реновация на своите бази и места за настаняване и хранене, така че да отговарят максимално на изискванията. Това каза пред журналисти в Народното събрание министърът на туризма Николина Ангелкова за мерките срещу шума по летните курорти, предаде репортер на Агенция „Фокус“. „Надявам се, че това лято няма да има проблеми. Със сигурност има изключително засилени проверки, както по отношение на това, за което отговаря Министерството на туризма, така и от всички други контролни органи“, посочи тя. „Предстоят ни срещи за подготовка на предстоящия летен туристически сезон, както във Варна, така и в Бургас- както всяка година преди началото на сезона“, обясни Николина Ангелкова. „За да се уверим, че абсолютно всички сме готови да посрещнем очаквания туристопоток в страната, да гарантираме необходимите добри и безопасни условия“, изтъкна министърът.\r\nБиляна ИВАНОВА", "date": "2018.04.27", "title": "Министър Николина Ангелкова: Голяма част от работодателите в курортите правят необходимата реновация, за да отговарят на изискванията за шума"}
{"url": "http://www.focus-news.net/news/2018/04/27/2515685/veliko-tarnovo-regionalniyat-predstavitel-na-komisiyata-za-zashtita-ot-diskriminatsiya-organizira-priemna-v-svishtov.html", "text": "Регионалният представител на Комисията за защита от дискриминация във Велико Търново Дияна Николова организира приемна за гражданите от Община Свищов, съобщиха от пресцентъра на Общината. Приемната ще се състои от 13.00 до 14.30 часа в Зала № 1 на Общината.  Тази комисия е независим специализиран държавен орган за предотвратяване и защита от всякакъв вид дискриминация, за осигуряване на равенство на възможностите. В съответствие с целите на Закона за защита от дискриминация, Комисията инициира и търси активно и системно сътрудничество в изпълнение на държавната антидискриминационна политика.", "date": "2018.04.27", "title": "Велико Търново: Регионалният представител на Комисията за защита от дискриминация организира приемна в Свищов"}
{"url": "http://www.focus-news.net/news/2018/04/27/2515687/voennosluzheshti-ot-61-va-stryamska-mehanizirana-brigada-i-ot-voenno-formirovanie-vratsa-se-vklyuchiha-v-aktsiya-dari-krav-spasi-zhivot.html", "text": "Военнослужещи от 61-ва Стрямска механизирана бригада в гр. Карлово и от военно формирование - Враца се включиха за пореден път в кръводарителските акции на Центъра по трансфузионна хематология на ВМА. Това съобщиха от пресцентъра на лечебното заведение. \r\nБлизо 6000 са кръводарителите в Кръвния център на ВМА през 2017 г., като половината от тях са военнослужещи и цивилни служители от подразделенията на Българската армия. Само за последните дни около 250 души от поделенията в Карлово и Враца се включиха в тази благородна кауза, коментира полк. проф. д-р Румен Попов – началник на Центъра по трансфузионна хематология.\r\nКръводарителските акции във военните формирования са целогодишни и се извършват по предварително утвърден график. Военнослужещите споделят, че за тях това не е задължение, а дълг.\r\nНие винаги сме оценявали високо това, което правят българските военнослужещи. Искам да изкажа едно голямо благодаря за техния високохуманен жест, защото по този начин те не само помагат на пациентите на ВМА и спасяват животи, но са и пример за насърчаване на безвъзмездното кръводаряване, допълва проф. Попов.\r\nПо думите му, нуждаещите се от кръв и кръвни биопродукти стават все повече поради промяната в патологията.\r\nВъв ВМА периодично се организират кампании с цел насърчаване на безвъзмездното кръводаряване. Такава предстои и в началото на месец юни, когато ще бъде отбелязан и Международният ден на кръводарителя. Извън тези кампании, всеки желаещ може да го направи в Кръвния център на ВМА, всеки ден от 8.00 до 16.00 часа.", "date": "2018.04.27", "title": "Военнослужещи от 61-ва Стрямска механизирана бригада и от военно формирование - Враца се включиха в акция „Дари кръв - спаси живот”"}
{"url": "http://www.focus-news.net/news/2018/04/27/2515689/blagoevgrad-v-bansko-se-provede-kampaniya-za-preventsiya-sreshtu-telefonnite-izmami.html", "text": "Кампания за превенция срещу телефонните измами се проведе на територията на община Банско. Това съобщиха от пресцентъра на Общината. По инициатива на кмета Георги Икономов, началникът на отдел „Хуманитарни дейности” в местната администрация – Райна Зайкова, съвместно с представители на Районното полицейско управление, проведоха поредица от срещи. Основната целева група, към която бяха насочени разяснителните разговори, бе възрастните хора. Във всички пенсионерски клубове на територията на общината бяха представени основните рискове и как да се предпазват от тях: да не се доверяват на непознати лица, както и да не предоставят лични данни по телефона; Да запазят самообладание при получаване на обаждане от човек, който се представя за техен роднина, изпаднал в беда; Ако все пак имат съмнение, че се обажда техен близък човек, първо да опитат да се свържат с него или с друг роднина чрез свой съсед или познат; Ако получат обаждане от човек, който се представя за техен близък, да му зададат въпрос, отговора на който не би трябвало да е известен на непознати лица – например рождена дата, населено място и т.н.;  В случай, че получат такова обаждане и спрямо тях се направи опит за извършване на телефонна измама, незабавно да подадат сигнал на тел. 0749/88660, тел. 112 или горещия телефон на община Банско 0749/88622.\r\nТова не са първите действия, предприети от администрацията по този повод. Още през 2016 г. бе разпространено съобщение, даващо базовите насоки за справяне в подобни ситуации.", "date": "2018.04.27", "title": "Благоевград: В Банско се проведе кампания за превенция срещу телефонните измами"}
{"url": "http://www.focus-news.net/news/2018/04/27/2515672/prokuraturata-obrazuva-novi-13-dosadebni-proizvodstva-za-bezstopanstvenost-v-bolnitsi-v-stranata.html", "text": "Прокуратурата образува нови 13 досъдебни производства за безстопанственост в болници в страната. Главният прокурор Сотир Цацаров разпореди всички разследвания за безстопанственост в болниците  да се ръководят от Софийска градска прокуратура и да се разследват от следователи от Национална следствена служба. Това съобщиха от пресцентъра на Прокуратурата на Р България. \r\nВ края на 2017 г. главният прокурор Сотир Цацаров разпореди проверка на ГД „Национална полиция“ и Министерство на здравеопазването във всички държавни и общински болнични заведения, сключили договори в нарушение на чл. 9 ал.6 от Закона за лечебните заведения, договори за съвместна дейност с други лечебни заведения, договори за наем на помещения и апаратура и др. \r\nПроверени бяха 329 договори, сключени от държавните и общински лечебни заведения на територията на страната. \r\nРезултатите, обявени от прокуратурата на 16 март 2018 г. бяха следните:  \r\nНа 15 март 2018 г. прокурори от Върховна касационна прокуратура образуваха досъдебни производства за безстопанственост в следните болнични заведения: \r\n-\t„УМБАЛ – Бургас“, гр. Бургас АД ; \r\n-\t„Д-р Ст. Черкезов“ АД, гр. Велико Търново; \r\n-\t„МБАЛ- Попово“ ЕООД гр. Попово; \r\n-\t„МБАЛ Д-р Атанас Дафовски“ АД гр.Кърджали; \r\n-\t„МБАЛ Благоевград“АД гр. Благоевград; \r\n-\t „МБАЛ Русе“ АД гр. Русе. \r\nС постановление на главния прокурор от 16.03.2018 г. ръководството и надзора върху тези разследвания се възложиха на Софийска градска прокуратура, за да се избегнат съмнения в безпристрастност и за да се осигури по - пълно, всестранно и обективно разследване. \r\nНа 16.03.2018 г. по изпратени от ВКП материали, Софийска градска прокуратура образува досъдебно производство за безстопанственост в УМБАЛ „Н.И. Пирогов“. \r\nПо всички посочени досъдебни производства, главният прокурор Сотир Цацаров разпореди разследването да се извършва от следователи от Национална следствена служба. \r\nПрез месец април 2018 г. приключи и възложената на Министерство на здравеопазването проверка и изготвеният доклад от МЗ, съдържащ констатациите от извършени проверки от Изпълнителна агенция „Медицински одит“ и Звено „Вътрешен одит“ на МЗ постъпиха в прокуратурата. \r\nНа 24 април 2018 г. прокурори от Върховна касационна образуваха 13 досъдебни производства за безстопанственост в следните болнични заведения: \r\n-  „ Пета многопрофилна болница за активно лечение – София, ЕАД  гр. София – в периода 2016г. до настоящия момент; \r\n-  „УМБАЛ „Царица Йоанна – ИСУЛ“ ЕАД София – в периода2016г. до настоящия момент ; \r\n- „СБАЛО проф. Бойчо Бойчев“ ЕАД София- в периода 26.01.2012 г. до настоящия момент; \r\n-\t„УМБАЛ „Света Анна – София“ АД – в периода 14.12.2010г. до настоящия момент; \r\n-\t„МБАЛ „Света Петка“ АД, гр. Видин –в периода 17.09.2014 г. до настоящия момент; \r\n-\t„МБАЛ „Свети Иван Рилски“ АД, гр. Разград -в периода 16.02.2015 г. до настоящия момент; \r\n-\t„УМБАЛ „проф. д-р Стоян Киркович“ АД, гр.Стара Загора- в периода 01.02.2011г. до настоящия момент; \r\n-\t„МБАЛ – Търговище“, гр. Търговище –в периода 2016г. до настоящия момент; \r\n-\t„МБАЛ – Хасково“, гр. Хасково- в периода 10.12.2015г. до настоящия момент; \r\n-\t„МБАЛ – Шумен“, гр. Шумен – в периода 2016 г. до настоящия момент; \r\n-\t„СБАЛИПБ проф. Иван Киров ЕАД“ гр. София –в периода 01.04.2015г. до настоящия момент; \r\n-\t„СБАЛХЗ – ЕАД – София -  в периода 01.11.2012 г. до настоящия момент; \r\n      -  „МБАЛ „Национална кардиологична болница“  ЕАД София- в периода август 2014 г. до настоящия момент. \r\nГлавният прокурор Сотир Цацаров разпореди разследването да се извършва от следователи от Национална следствена служба, предвид изключителна фактическа и правна сложност на делата. \r\nГлавният прокурор разпореди ръководството и надзора върху разследванията да се осъществява от Софийска градска прокуратура, включително и за болниците в Разград, Видин, Стара Загора, Търговище, Хасково и Шумен – за да се избегнат съмнения в безпристрастност.    \r\nНа 25 април 2018 г. прокурори от Върховна касационна прокуратура възложиха на ГД „Национална полиция“ – МВР извършване на допълнителна проверка с оглед данните за безстопанственост в следните лечебни заведения: \r\n-\tУМБАЛ ”Св. Иван Рилски” ЕАД гр. София / 77 договора за предоставяне/възлагане на медицински услуги/ ; \r\n-\t’’Първа МБАЛ-София” ЕАД гр. София / 62 договора за предоставяне/възлагане на медицински услуги/ ; \r\n-\t“Втора САГБАЛ Шейново” гр. София / 7 договора за предоставяне/възлагане на медицински услуги/; \r\n-\t”СБАЛ на пневмо-фтизиатрични заболявания” София област ЕООД / 4 договора за предоставяне/възлагане на медицински услуги/ ; \r\n-\tДПБ “Св.Иван Рилски” гр. София/ 4 договора за предоставяне/възлагане на медицински услуги/; \r\n-\t„Център за психично здраве-София” ЕООД гр. София / 4 договора за предоставяне/възлагане на медицински услуги/; \r\n-\t„Първа специализирана акушеро-гинекологична болница за активно лечение — Света София” ЕАД гр. София /15 договора за предоставяне/възлагане на медицински услуги/; \r\n-\tСБАЛАГ “Майчин дом” ЕАД гр. София / 121 договора за предоставяне/възлагане на медицински услуги/; \r\n-\t„Специализирана болница за активно лечение по лицево-челюстна хирургия” ЕООД гр. София / 5 договора за предоставяне/възлагане на медицински услуги/; \r\n-\t„Специализирана болница за активно лечение по белодробни болести - Света София” ЕАД гр. София/ 3 договора за предоставяне/възлагане на медицински услуги/; \r\n-\tСпециализирана болница за активно лечение по детски болести - проф: Иван Митев” ЕАД / 3 договора за предоставяне/възлагане на медицински услуги/; \r\n-\t’’Специализирана болница за продължително лечение и рехабилитация — Кремиковци” ЕООД гр. София / 4 договора за предоставяне/възлагане на медицински услуги/; \r\n-\t„Специализирана болница за продължително лечение и рехабилитация - Бухово” ЕООД / 6 договора за предоставяне/възлагане на медицински услуги/; \r\n-\t„Център за психично здраве - Пловдив“ ЕООД, гр. Пловдив / 19 договора за отдаване под наем/. \r\n-\t„Специализирана болница за активно лечение по онкология - Хасково“ ЕООД / 42 договора за предоставяне/възлагане на медицински услуги/. \r\nТази проверка ще приключи в двумесечен срок. Всички останали събрани материали, събрани в хода на проверката от МВР и МЗ са изпратени на съответните окръжни прокуратурите в страната – за анализ и преценка на необходимостта от извършване на допълнителна проверка, и произнасяне по същество. Разследванията на прокуратурата за болниците в Ловеч и Враца   продължават.", "date": "2018.04.27", "title": "Прокуратурата образува нови 13 досъдебни производства за безстопанственост в болници в страната"}
{"url": "http://www.focus-news.net/news/2018/04/27/2515688/sofiya-bageri-razrushavat-postroyki-v-tsiganskoto-geto-v-kv-zaharna-fabrika.html", "text": "Багери разрушават постройки в циганското гето в кв. „Захарна фабрика“ в София, съобщи слушател на Радио „Фокус“. \r\n\"Фокус\" проверява информацията.", "date": "2018.04.27", "title": "София: Багери разрушават постройки в циганското гето в кв. „Захарна фабрика“"}
{"url": "http://www.focus-news.net/news/2018/04/27/2515673/anton-kutev-bsp-ne-sme-tarsili-podkrepa-ot-drugi-partii-za-iskaneto-za-ostavka-na-emil-hristov-shte-vidim-dali-shte-badem-samotni-i-v-glasuvaneto.html", "text": "Нямаме подкрепа от други партии, всички подписи са само от БСП. Не сме и търсили подкрепа. Подписите са 80. Това каза пред журналисти в Народното събрание зам.-председателят на ПГ на БСП Антон Кутев след внасянето на искане за оставката на Емил Христов от ГЕРБ като зам.-председател на парламента, предаде репортер на Агенция „Фокус“. Попитан как си обяснява факта, че БСП остава сама в това си искане той коментира: „Не мисля, че сме самотни в искането, самотни сме в подписа. А дали ще бъдем и в гласуването- ще видим тепърва“. В отговор на въпрос как ще се процедира ако не се стигне до оставката на Емил Христов, Антон Кутев посочи: „ГЕРБ вече изразиха подкрепа за него и това е един от доводите за искането на оставката. Става въпрос за цялостната им политика, те очевидно не осъзнават, че има проблем и си го подкрепят“. „Не мисля, че тези хора трябваше да бъдат оставени да чакат пред вратата“, изтъкна депутатът. Попитан приема ли обяснението на Емил Христов, че не е разбрал и извинението му Антон Кутев коментира: „Той не извини. Приемам обяснението му, че не е разбрал, защото аз водих разговора с него. Видях, че не разбра, но няколко пъти му казах, че греши и че това, което прави е политическа грешка“.\r\nБиляна ИВАНОВА", "date": "2018.04.27", "title": "Антон Кутев, БСП: Не сме търсили подкрепа от други партии за искането за оставка на Емил Христов, ще видим дали ще бъдем самотни и в гласуването"}
{"url": "http://www.focus-news.net/news/2018/04/27/2515690/ministar-nikolina-angelkova-ot-1-yuni-zapochvat-proverkite-na-premestvaemite-obekti-po-letnite-kurorti.html", "text": "Проверките за това дали преместваемите обекти отговарят на изискванията или не стартират от 1 юни, когато стартира активния летен туристически сезон. Това каза пред журналисти в Народното събрание министърът на туризма Николина Ангелкова в отговор на въпрос за преместваемите обекти по летните курорти, предаде репортер на Агенция „Фокус“. Попитана как стои въпросът конкретно за Слънчев бряг, тя коментира: „Всички, които са подали схеми за поставяне на преместваеми обекти, а това са всички концесионери и на Слънчев бряг, Централен, Южен и Северен, ако схемите им отговарят на условията- ще бъдат одобрени до днес“, посочи Николина Ангелкова. „За да имат достатъчно време до 15 май да поставят преместваемите обекти, съобразно изискванията на закона, 2% основна и 2% допълнителна търговска площ“, каза още министърът.\r\nБиляна ИВАНОВА", "date": "2018.04.27", "title": "Министър Николина Ангелкова: От 1 юни започват проверките на преместваемите обекти по летните курорти"}
{"url": "http://www.focus-news.net/news/2018/04/27/2515692/pazardzhik-zapochna-aktivniyat-sezon-za-borba-s-gradushkite-obshto-17-raketni-ploshtadki-funktsionirat-na-teritoriyata-na-oblastta.html", "text": "Започна активния сезон на Полигона за борба с градушките в село Гелеменово, който разполага с общо 17 ракетни площадки, от които се обстрелват градовите облаци, съобщи за Радио „Фокус“ – Пазарджик Диана Илкова, директор на Полигона. Противоградовите ракети са подготвени, но все още не се е налагало да бъдат използвани. „При нас активният сезон започна на 24 април. Имаме осигурени средства, противоградови ракети и се подготвяме за дейностите, които извършваме, за да предпазим от щети земеделските площи в региона. Всички 66 служители на ракетните площадки са професионално подготвени и са преминали през инструктаж. Ежечасно се наблюдават хидрометеорологичните процеси чрез команден пулт и се реагира своевременно“, уточни Илкова. Количеството на изстрелваните ракети по време на градоносни облаци е различно и зависи от големината на облака. В цяла Пазарджишка област над 1,5 милион декара са площите, които са под защитата на агенцията за борба с градушките. „През миналия земеделски сезон не са регистрирани сериозни щети от градоносните облаци, което показва, че дейността на Полигона за борба с градушките  ефективна“, допълни Илкова.\r\nАлбена ЖИЛЕКОВА", "date": "2018.04.27", "title": "Пазарджик: Започна активният сезон за борба с градушките, общо 17 ракетни площадки функционират на територията на областта"}
{"url": "http://www.focus-news.net/news/2018/04/27/2515694/montana-politseyska-kola-e-blasnala-lek-avtomobil-v-grada.html", "text": "Полицейска кола е блъснала лек автомобил в Монтана, съобщиха от ОДМВР – Монтана. На 26 април 2018 г. около 13,55 ч. при изпълнение на служебни задължения в обслужвания градски район инспектор К.А. – полицейски инспектор в Районно управление на МВР – Монтана, при управление на служебен автомобил „Опел Астра“ с монтанска регистрация по ул. „22-ри септември“ в посока към Младежкия дом в гр. Монтана, наближавайки кръстовището с ул. „Юлиус Ирасек“, е блъснал лек автомобил „Ауди А 3“ с монтанска регистрация. Вследствие на инцидента са нанесени материални щети и на двата автомобила. Двамата водачи са тествани за алкохол, като и двете проби са отрицателни. На служителя на полицията е съставен акт по ЗДВП.", "date": "2018.04.27", "title": "Монтана: Полицейска кола е блъснала лек автомобил в града"}
{"url": "http://www.focus-news.net/news/2018/04/27/2515691/dobrich-kmetat-na-kavarna-nina-stavreva-obyavi-ofitsialno-kandidaturata-za-evropeyski-grad-na-sporta-2019.html", "text": "Кметът на Каварна Нина Ставрева обяви официално кандидатурата за европейски град на спорта - 2019,  предаде кореспондентът на Радио „Фокус” – Варна. Общината има изработени лого и мото, което гласи: „Да спортуваме е модерно!“, защото по думите на Нина Ставрева младите хора обичат да са модерни и това е шанс чрез спорт и модерност да бъдат привлечени повече младежи. Логото представя делфин, чиято форма напомня „Болата“, един от стоте най-красиви морски залива в света и който се намира в тази община. Цветовете на логото създават усещане за свежест и енергия, присъщи на спорта, подчерта Нина Ставрева. Нейно кредо е, че „винаги може повече“, принцип, който намира пълен израз и в спорта, защото той е „хъс, дух, толерантност, той възпитава, дисциплинира, а ползите от него са огромни“. \r\nСред специалните гости на събитието е Тервел Пулев, който получи от кмета на Каварна като подарък тениска с логото, кристална топка с герба на морската община и детелина за късмет, както и двата флага – на България и Европейския съюз. Сред специалните гости е и д-р Васил Куртев от Каварна, изминал сам 26 хиляди мили със своята яхта в световния океан и спечелил с това признанието както на своите съграждани, така и на страната ни, завоювал заслужено най-престижната награда „Корт Кароли“. Той бе приветстван от публиката с бурни аплодисменти. В своето приветствие към присъстващите на събитието Тервел Пулев пожела спортът да се развива не с политически цели, а за добри намерения – за здраве и позитивни кампании. В последните две години в Каварна всички спортни клубове в града работят за победа и доброто име на този край, посочи Нина Ставрева и увери, че както и досега Община Каварна ще продължи да подкрепя спорта в града, „с душа и сърце“ и с грижа за децата и младите хора.\r\nЖулиета НИКОЛОВА", "date": "2018.04.27", "title": "Добрич: Кметът на Каварна Нина Ставрева обяви официално кандидатурата за европейски град на спорта - 2019"}
{"url": "http://www.focus-news.net/news/2018/04/27/2515697/anton-kutev-tryabva-da-se-vzemat-speshni-merki-za-horata-s-uvrezhdaniya.html", "text": "Исканията на хората с увреждания са същите, никакви промени няма за тях и това е резултат от цялостна политика. Трябва да се вземат мерки не само за отстраняването на Емил Христов, а и управляващите по някакъв начин да се принудят да свършат поне нещо в най-уязвимата сфера – хората с увреждания. Те не могат да чакат. Това заяви зам.-председателят на ПГ на „БСП за България“ Антон Кутев, съобщиха от пресцентъра на партията. Кутев подчерта, че са необходими  спешни мерки. „Внесохме искане за оставка на зам.-председателя на НС Емил Христов. Поводът е недопускането до сградата на НС на хората с увреждания, които представляваха протеста. Но причината е много по-голяма – действията му бяха само поредният израз на цялата политика на ГЕРБ към всички българи и по-специално към хората с увреждания“, каза още народният представител. \r\nКутев обясни, че БСП не е търсила подкрепа от други партии за това и са събрани 80 подписа. „ГЕРБ не съзнават, че има проблем. Те подкрепят Христов и смятат, че всичко е наред. Не смятам, че е така. Не трябваше тези хора да стоят пред вратата или да ги карат да съблекат тениските“, посочи зам.-председателят на ПГ на „БСП за България“. Той е на мнение, че тениските не е трябвало да бъдат събличани - те са дошли да изразят точно това мнение. „Христов не се извини. Приемам неговото обяснение, че не е разбрал, но аз бях човекът, който няколко пъти му каза, че това, което прави, е политическа грешка“, обясни Кутев.", "date": "2018.04.27", "title": "Антон Кутев: Трябва да се вземат спешни мерки за хората с увреждания"}
{"url": "http://www.focus-news.net/news/2018/04/27/2515698/mariya-zaharova-govoritel-na-ruskoto-mvnr-dobrite-otnosheniya-na-balkanskite-strani-s-rusiya-sa-v-interes-na-es.html", "text": "Добрите отношения на балканските страни с Русия са в интерес на Европейския съюз. Това заяви говорителят на Министерството на външните работи в Москва Мария Захарова, отбелязва електронното издание EA Daily.\r\nКоментирайки направено по-рано изявление на френския президент Еманюел Макрон за балканската проблематика, Захарова подчерта, че реторични трикове в духа на игрите с нулев резултат рискуват да отворят незарастналите рани от въоръжените конфликти от 90-те години на Балканите. \r\nВ хода на сесия на Европейския парламент в Страсбург на 17 април лидерът на Париж заяви, че ЕС трябва да продължи да приближава към себе си балканските страни, за да не допуска гравитирането им около Русия. \r\n„Това бе представено от Макрон като геополитически риск за ЕС. Имам въпрос. Отклоняването на Балканите към Русия и други страни, както заяви Макрон, безпокои Франция. А разтревожена ли е Франция от отклоняването на Великобритания? Не задаваха ли те въпроси накъде се движи Великобритания и какви геополитически рискове крие това за ЕС, тъй като Балканите все още са географски и физически част от общия континент, а Обединеното кралство е остров?“, заяви руският дипломат. \r\nСъгласно думите й, това заявление на Макрон демонстрира, че дори в ръководството на една от страните-основателки на европейския проект не всички са готови да възприемат страните от Западните Балкани като равноправни партньори, със свои законни интереси и отстояващи практични, взаимноизгодни международни отношения.\r\nЗахарова отбеляза, че Русия не разглежда Балканите като геополитически полигон. „В Брюксел трябва да са заинтересовани от това да намерят път, позволяващ на страните от региона да съвместят евроинтеграцията със запазването на съществуващите връзки с Русия и други традиционни партньори“, подчерта говорителят на МВнР в Москва.Тереза Герова", "date": "2018.04.27", "title": "Мария Захарова, говорител на руското МВнР:  Добрите отношения на балканските страни с Русия са в интерес на ЕС"}
{"url": "http://www.focus-news.net/news/2018/04/27/2515696/mustafa-karadaya-dps-gerb-sa-dlazhni-da-obyasnyat-za-povedenieto-na-koalitsionnite-si-partnyori.html", "text": "ГЕРБ са длъжни да обяснят на обществото и на нашите партньори от НАТО и ЕС за поведението на коалиционните си партньори. По важни геополитически и геостратегически въпроси не може да има лично мнение, особено когато си част от управлението на страната. Това каза по време на брифинг председателят на ПГ на ДПС Мустафа Карадайъ във връзка с провеждащия се в София Съвет на Алианса либералите и демократите за Европа (ALDE), предаде репортер на Агенция „Фокус”.\r\n„Европредседателството не е нито на ГЕРБ, нито на коя да е партия, а е българско. В този смисъл безпочвени бяха и призивите към опозицията за определено поведение по време на председателството, докато коалиционните партньори на ГЕРБ рушат имиджа на страната и поставят под въпрос евроатлантическото бъдеще на страната”, коментира Мустафа Карадайъ. „Изразихме нашата силна тревога и загриженост за евроатлантическата ориентация на страната по повод изявлението от Крим на председателя на парламентарната група на коалиционния партньор на ГЕРБ, който връщайки се в България заяви, че и премиерът е бил информиран за това”, допълни още той. Според Карадайъ твърденията на зам.-председателя на ГЕРБ Цветан Цветанов, че някой ревизира евроатлантическата ориентация на страната се оказват верни. „Ако някой ревизира тази ориентация, то това са техните коалиционни партньори или можем да кажем, че това е днешната власт”, посочи още Мустафа Карадайъ.\r\nИван ЛАЗАРОВ", "date": "2018.04.27", "title": "Мустафа Карадайъ, ДПС: ГЕРБ са длъжни да обяснят за поведението на коалиционните си партньори"}
{"url": "http://www.focus-news.net/news/2018/04/27/2515669/pg-na-bsp-vnese-iskane-za-ostavkata-na-emil-hristov-kato-zam-predsedatel-na-parlamenta.html", "text": "ПГ на БСП внесе в деловодството искане за оставката на Емил Христов като зам.-председател на парламента, предаде репортер на Агенция „Фокус“. Зам.-председателят на групата Антон Кутев заяви: „Причината е, че действията на Емил Христов бяха само поредният израз на цялата политика на ГЕРБ към всички българи, по-специално към хората с увреждания“. „Нищо не се е променило за 1 година. Протестите им са същите, исканията са същите, няма никакви промени за тях“, коментира той. „Надявам се това, което правим сега да предизвика някакви реакции за хората с увреждания. Те са най-уязвимата група на обществото, не могат да чакат- трябват спешни мерки“, каза още Антон Кутев.\r\nБиляна ИВАНОВА", "date": "2018.04.27", "title": "ПГ на БСП внесе искане за оставката на Емил Христов като зам.-председател на парламента"}
{"url": "http://www.focus-news.net/news/2018/04/27/2515701/stara-zagora-italianski-investitori-zayaviha-interes-za-vklyuchvane-v-industrialna-zona-zagore.html", "text": "Италиански бизнесмени, които представляват три компании с обединен инвеститорски интерес, за втори път посетиха Стара Загора, за да обсъдят възможностите за включване в изграждащата се на площ от 115 дка индустриална зона „Загоре“. Това съобщиха от пресцентъра на Община Стара Загора. Те проведоха разговори за намеренията си със зам.-кмета на общината Йордан Николов и представителите на Управителния съвет на зоната Радослав Танев и Стефан Шоселов, които представиха идейния проект и условията, които предлага градът за развиване на бизнес. Домакините увериха, че са отворени за всякакви инвестиции и са готови да помагат за реализирането им.\r\nКато индустриален център, с перфектна локация, пресечна точка на две основни магистрали в България, областният център може да предложи и необходимите специалисти за нуждите на компанията, която работи в сферата на хидравличните системи, изтъкнаха домакините на срещата, която се проведе в сградата на общинската адиминстрация. Те изтъкнаха и атрактивността на Стара Загора като древен град с богата история и култура. \r\nЗам.-кметът Йордан Николов очерта и благоприятните възможности за инвеститорите като ниските данъци и такси за бизнеса, централната локация на града, разположението на индустриалната зона до главен път Е-85, бързият и удобен транспорт до всички точки на града, бързото и компетентно административно обслужване, без бюрокрация и забавяне, както и добрите контакти между бизнеса в региона и общинското ръководство.\r\nКонцепцията на индустриална зона „Загоре“ предвижда обособяване на готови за застрояване имоти, в които ще се разположат определен брой малки и средни предприятия и складови бази. Застрояването ще бъде до 60-65%, като най-големият терен е около 13 дка, а при необходимост имотите могат да бъдат обединявани, като е възможно образуване на по-големи терени. Те могат да бъдат наемани, закупувани или да се дава право на строеж върху тях. Зоната е подходяща за разполагане на високотехнологични производства, производствени бази за електроника и елекротехника, регионални клонове на логистични компании и др.\r\nЗоната е осигурена с електроенергия, водопровод, канализация и газ от прилежащите градски мрежи. В североизточния край ще бъде изграден допълнителен резервоар за вода с вместимост 1 000 куб.м., съоръжен с помпена станция и възможности за изграждане на противопожарна охрана. Ще бъде изградена зона за социални функции с възможности за изграждане на хотел, конферентен център за квалификация и преквалификации, ресторанти, както и зона за рекреация. При необходимост общината е в готовност да предостави допълнителен терен от 70 дка в съседство, подходящ за високотехнологични и чисти производства.\r\nИталианската компания е търговски субект, регистриран в България, а нейните представители са разгледали възможностите на 28 области в страната, от които са отделили 4 – Враца, Сандански, Стара Загора и Казанлък. Гостите увериха, че България е много атрактивна за тях с редицата си предимства – логистика, суровини, стабилен банков сектор, пазари и персонал. Те ще вземат решение в близко време, тъй като спешно се нуждаят от пренасочване на производството си в чужбина.", "date": "2018.04.27", "title": "Стара Загора: Италиански инвеститори заявиха интерес за включване в индустриална зона „Загоре“"}
{"url": "http://www.focus-news.net/news/2018/04/27/2515700/konstantin-prodanov-abv-tryabva-da-izpolzvame-prestoya-si-v-chakalnyata-na-evrozonata-za-da-uchastvame-v-reformiraneto-y-i-da-zashtitim-natsionalnite-si-interesi.html", "text": "България трябва да използва присъединяването си към ERM II, за да участва активно в процеса на преструктурирането на еврозоната, така че да защити и собствените си интереси. Това заяви в ефира на телевизия „Европа“ председателят на АБВ и финансов експерт Константин Проданов, съобщиха от пресцентъра на партията. Според него  в началото, при създаването на еврозоната, не са отчетени редица фактори, които сега излизат наяве. По думите му е бил създаден един монетарен съюз, без необходимото фискално единение, проличало много ясно в годините на кризата, заради което в момента самата еврозона подлежи на редица корекции. Обсъждат се и предложения като създаването на банков съюз и назначаването на общ финансов министър. „За това е много важно ние да сме част от процеса по транформация на еврозоната. Ако сме част от присъединителния механизъм ERM II ние ще можем да участваме в това, което се случва, а не в крайна сметка да се окаже, че влизаме в една система, която някой друг е направил“, посочи той. \r\nЛидерът на АБВ подчерта, че страховете от сериозен инфлационен процес, свързан с бъдещото присъединяване на България към еврозоната са необосновани. Той посочи обаче други възможни рискове за страната ни. „Това, което повече ме притеснява е, че първо - присъединяването ни е един доста необратим процес. И може би сега, когато се говори за промяна на еврозоната, трябва да се помисли за някакъв процес за излизане от нея, ако някоя държава след време реши това. Ето и примера с Гърция. Когато се заговори, че тя е решила да излиза, се оказа, че това изобщо не е разписано в правилата. Второ - такова присъединяване означава, че от нашия бюджет трябва да се правят вноски в спасителните фондове. Тук има и плюсове, и минуси. Може да се наложи да спасяваме други, но пък и ние самите можем да бъдем спасени, ако евентуално такова нещо се наложи. И понеже се върви към създаването на финансово министерство на еврозоната и по-голяма фискална интеграция, трябва да е ясно, че това на един етап вероятно ще доведе до някакво синхронизиране на данъчни системи в Европа. Което означава допълнително ограничаване на фискален суверенитет, което не е задължително да е в наша полза. За това сега е много важно ние да участваме в процеса на трансформация на еврозоната и да кажем, че ако се върви в такава посока, за икономики като нашата е необходимо наличието на преходен период с по-ниски данъци и допълнителна гъвкавост – ние трябва сега да си извоюваме това“. \r\nКонстантин Проданов коментира и тезата, че евентуалното присъединяване на България към еврото ще ограничи възможностите ни да провеждаме  самостоятелна външна политика към държави като Русия например, към които в момента действат санкции от страна на ЕС. „Еврозоната е икономически съюз. Това не предпоставя автоматична солидарност по външнополитически въпроси. Ето и в момента, самия факт, че не всички европейски държави изгониха дипломати заради случая „Скрипал“ е много показателен. В крайна сметка държавите в Европа си гледат интереса. Въпреки случая „Скрипал“ и напрежението в Сирия „Северен поток“ се реализира. А когато преди няколко месеца ставаше въпрос за настояване за още по-стриктни санкции спрямо Русия от страна на Тръмп, тогава самият Жан-Клод Юнкер каза, че това ни вреди“, посочи той и заяви, че редица държави на Стария континент, сред които и Германия, искат облекчаване на санкционния режим, който определено вреди на икономиката им и притиска бизнеса. \r\nПо отношение на обявеното от правителството намаляване на външния дълг Проданов посочи: „Девет от десет години той расте, сега една година е паднал с малко. Не знам дали това е основание за голяма еуфория, предвид и факта, че той можеше да е още по-нисък. Има доста изследвания, които показват, че стойности на дълга около и над 70-80 процента от БВП стават притеснителни. Но ние сме доста далеч от тази граница и в този смисъл имаме възможност за по-експанзивна фискална политика, за допълнителни инвестиционни разходи, особено в настоящия момент, когато цената за финансирането им е изключително ниска. Държавата за пет години може да се финансира на нива лихва доста под един процент. Но тук зависи за какво правим разходите. Ако направим именно разходи, а не инвестиции,  това ще ни излезе през носа, образно казано. Има редица примери на успешни икономики с висок дълг и неуспешни с нисък. Ниският дълг е хубав до един момент. Да, не тежат лихвени разходи на държавата, но в същото време той е допустим ако имате активна инвестиционна дейност от страна на частния сектор или имате големи чужди инвестиции, които да компенсират. За съжаление, у нас има вакуум в това отношение и инвестиционната дейност не е на нивата, необходими за преструктуриране на икономиката ни. Преките инвестиции от чужбина също не са на нивата, на които трябва да бъдат. За България, буквално вчера беше момента да се направи една сериозна инвестиционна програма, чрез която държавата да инвестира в няколко сегмента с висока добавена стойност, в човешкия фактор. В сектори като ядрената енергетика например, държавата трябва да има ключов дял, в други сектори трябва да е на принципа на публично-частното партньорство. При всички случаи изтеглянето на държавата от този процес не е добро за нашето икономическо развитие, защото, оставен сам на себе си, голяма част от нашия частен сектор, за съжаление, отива към сегменти, които са свързани с бърза възвращаемост като амбулантна търговия и посреднически услуги, което не развива икономиката ни“.", "date": "2018.04.27", "title": "Константин Проданов. АБВ: Трябва да използваме престоя си в чакалнята на еврозоната, за да участваме в реформирането й и да защитим  националните си интереси"}
{"url": "http://www.focus-news.net/news/2018/04/27/2515699/ministar-krasen-kralev-politicheskite-ni-oponenti-nikoga-nyama-da-prostyat-uspehite-na-balgarskoto-predsedatelstvo-v-sektor-mladezh.html", "text": "Политическите ни опоненти никога няма да простят успехите на Българското председателство в сектор “Младеж”. Това заяви министърът на младежта и спорта Красен Кралев в сутрешния блок на БНТ във връзка с провеждането на Европейската младежка конференция в София, съобщиха от пресцентъра на министерството. \r\n„Българското правителство е първото, което постави младежкото развитие в центъра на председателството си. Успехът на конференцията е признат от ЕК, ООН и от десетки младежки организации, които участваха. Конференцията постигна своята основна цел. А именно над 250 млади хора от цяла Европа да изготвят Европейски младежки цели, които да послужат за изготвянето на Европейската стратегия за младежта. За първи път младежите са овластявани толкова пряко и имат възможност да участват пряко във формирането на политиките в ЕС.  Важно е, че присъстваха младежки делегати от Западните Балкани и Източното партньорство“, каза Кралев. \r\nТой допълни, че провокациите по темата имаха за цел да отклонят вниманието.\r\n„Напрежението беше провокирано поради пропуски в общуване между един експерт от младежката дирекция в ММС и една от големите младежки организации. Справихме се с изкуственото създадения проблем чрез комуникация с председателя на Европейския младежки форум Луис Алварадо и излязохме със съвместно становще по темата, че Конференцията постигна своите цели за развитие на младежкия сектор и проблемите са изчистени. Темата е приключена преди два дни, но опонентите ни се опитват да профанизират темата като изкуствено създават проблем с нощен клуб. Това не е сериозно и всички го виждат, включително по-голямата част от журналистите“, заяви министърът. \r\nКрасен Кралев подчерта, че ММС има добра комуникация и с Национален младежки форум. \r\n„Това е младежка организация със сериозно представителство. Самите те вчера дадоха изявление, че през годините сме работили перфектно, но е имало пропуск в общуването с младежката дирекция през последните два месеца. Другата седмица ще се срещнем, за да обсъдим приоритетите в младежките политики, по които ще работим заедно.  Благодаря на всички младежки организации, с които работим – и на ВМРО, и особено на МГЕРБ, които не допуснаха да се измести фокуса от големия резултат, постигнат на Европейската младежка конференция“, завърши Кралев.", "date": "2018.04.27", "title": "Министър Красен Кралев: Политическите ни опоненти никога няма да простят успехите на Българското председателство в сектор \"Младеж\""}
{"url": "http://www.focus-news.net/news/2018/04/27/2515703/sofiya-nezakonni-postroyki-shte-badat-premahnati-v-tsiganskoto-geto-v-kv-zaharna-fabrika.html", "text": "Няколко незаконни постройки ще бъдат премахнати в циганското гето в кв. „Захарна фабрика“. Това съобщиха за Агенция „Фокус“ от пресцентъра на Столична община . В постройките няма живущи хора, получили са предписания, че трябва да се изнесат. От Столична община обясниха, че голяма част от незаконните постройки в гетото са били премахнати преди време, а в момента процесът по събаряне продължава. \r\nВиктория КРЪСТЕВА", "date": "2018.04.27", "title": "София: Незаконни постройки ще бъдат премахнати в циганското гето в кв. „Захарна фабрика“"}
{"url": "http://www.focus-news.net/news/2018/04/27/2515702/pravda-sarbiya-prezidentat-na-republika-srabska-poluchi-pokana-za-tseremoniyata-po-vstapvane-v-dlazhnost-na-vladimir-putin.html", "text": "Президентът на Република Сръбска Милорад Додик получи покана за церемонията по встъпване в длъжност на руския държавен глава Владимир Путин, отбелязва белградското електронно издание Pravda.\r\nПоканата е отправена преди посещението в Баня Лука на председателя на Съвета на федерацията (горната камара на Федералното събрание на Русия) Валентина Матвиенко, определяна от мнозина като най-влиятелната жена в Русия. \r\nМатвиненко бе посрещната тържествено в Република Сръбска, където оцени високо ролята на Додик за утвърждаването на страната на международната сцена.  Тя добави, че посещението й показва преди всичко приятелството, разбирателството и добрите отношения между Република Сръбска и Русия. \r\n- Горди сме да видим и да почувстваме разбирането за нашата позиция, позицията на Република Сръбска и готовността на Русия да сътрудничи с нас по тези въпроси. Гражданите на Република Сръбска може да се каже, че това е една успешна визита в Република Сръбска гордост, но също така и за удовлетворяване на руската делегация, която почувствах като сред приятели, каза Милорад Додик.Тереза Герова", "date": "2018.04.27", "title": "Pravda (Сърбия): Президентът на Република Сръбска получи покана за церемонията по встъпване в длъжност на Владимир Путин"}
{"url": "http://www.focus-news.net/news/2018/04/27/2515707/vazmozhni-sa-vremenni-prekasvaniya-v-elektrozahranvaneto-na-teritoriyata-na-oblast-sofiya-grad-v-perioda-30-april-4-may.html", "text": "Възможни са временни прекъсвания в електрозахранването на територията на област София град в периода 30 април - 4 май. Това съобщиха от пресцентъра на ЧЕЗ. ЧЕЗ Разпределение осъществява амбициозна инвестиционна програма за подобряване на услугите за своите клиенти. Компанията всекидневно извършва дейности, свързани с изнасяне или рециклиране на електрически табла, подмяна на електромери, ремонт на съоръжения по електрическите мрежи средно и ниско напрежение, присъединяване на клиенти, кастрене, профилактика на трафопостове и други. Успешната реализация на тези мерки налага кратковременни прекъсвания на електрозахранването. \r\nВъв връзка с осъществяване на посочените по-долу планирани прекъсвания на електрозахранването на територията, обслужвана от ЧЕЗ, за периода 30 април - 4 май 2018 г. включително, се налагат кратковременни оперативни превключвания с цел обезопасяване на съоръженията за работа, осигуряване на алтернативно захранване за част или всички засегнати клиенти и последващо включване на съоръженията, върxу които са извършвани планирани дейности.\r\nОбласт София град:  \r\nОбщина Банкя   \r\nНа 02.05.2018 г. /09:00 - 16:15 ч./ -  Банкя, Общ. Столична: XXY-1772 Кв. 159, Александър Стамболийски, Георги Бенковски, Захари Стоянов, Ивайло, махала Клисурска, Христо Смирненски, ХXIV-2265, Кв. 158, Юрий Гагарин, Ягода\r\nНа 02.05.2018 г. /09:00 - 16:15 ч./ -  София: Ивайло \r\nНа 03.05.2018 г. /09:00 - 16:15 ч./ -  Банкя, Общ. Столична: 20 Април, Александър Стамболийски, Св. Св. Кирил и Методий\r\nНа 03.05.2018 г. /09:00 - 16:15 ч./ -  София: Александър Стамболийски \r\nНа 04.05.2018 г. /09:15 - 16:15 ч./ -  Банкя, Общ. Столична: Булаир, Лале, Ропотамо, Свобода, Славейче, Стефан Стамболов/Будишин/, Тинтява/Сърп и Чук/, Цар Симеон\r\nОбщина Витоша   \r\nНа 02.05.2018 г. /09:00 - 14:00 ч./ -  Мърчаево: 19-та, 20-та, 21-ва, 22-ра, 23-та, Усойка, Цар Симеон I/Кост. Темелков/\r\nНа 02.05.2018 г. /09:15 - 14:00 ч./ -  Мърчаево: Бурновска, Дъбето, Кало, М. Бурновска, М. Толумска, Цар Симеон I/Кост. Темелков/\r\nНа 02.05.2018 г. /09:30 - 15:30 ч./ -  София: Братя Бъкстон, Ралевица \r\nНа 02.05.2018 г. /11:00 - 14:00 ч./ -  София: Голяма Могила, Канала, М. Манастирски Ливади УПИ IV-834, 803, 835 Кв. 82б, местност Киноцентъра, Полк. Антон Кръстев, Свети Сава, Тричкова Могила\r\nНа 02.05.2018 г. /12:00 - 16:00 ч./ -  Мърчаево: 7-ма, Бистра Река, М. Бурновска, Приморско, Трендифил, Цар Симеон I/Кост. Темелков/, Черните Скали\r\nНа 02.05.2018 г. /12:00 - 16:15 ч./ -  София: Парк Витоша \r\nНа 02.05.2018 г. /12:15 - 16:30 ч./ -  Мърчаево: Кало, М. Казашка, Печище, Шипето \r\nНа 03.05.2018 г. /09:00 - 14:00 ч./ -  Мърчаево: 10-та, 11-та, Втора, Зюмбюл, Касиопея, Касис, М. Казашка, М. Шумето , ПИ 49597, 1718, 39, Приморско, Сините Вълни, Трендифил, Цар Симеон I/Кост. Темелков/\r\nНа 03.05.2018 г. /09:00 - 16:15 ч./   На 04.05.2018 г. /09:00 - 16:15 ч./ -  София: Всеволод Гаршин, Евлия Челеби/Мара Петлякова, Миле Попйорданов/Бр. Огън/\r\nНа 03.05.2018 г. /09:15 - 15:00 ч./ -  Мърчаево: 11-та, 24-та, Кало, Касис, М. Бурновска, М. Толумска, Маниш, Усойка, Цар Симеон I/Кост. Темелков/, Церова Поляна, Черешова Градина\r\nНа 03.05.2018 г. /11:00 - 16:30 ч./ -  Мърчаево: 10-та, Касис, Цар Симеон I/Кост. Темелков/ \r\nНа 03.05.2018 г. /11:30 - 16:00 ч./ -  Мърчаево: М. Бурновска, М. Толумска, Усойка \r\nНа 04.05.2018 г. /09:00 - 14:15 ч./ -  Владая: 22-ра, Алеко Константинов/К. Димитр, Бистър Поток, Брезова Гора, Войнишко Въстание, Любомир Миланов, Полски Синчец\r\nНа 04.05.2018 г. /09:00 - 14:15 ч./ -  София: Войнишко Въстание, Лазар Михайлов/Хр. Манов/ \r\nНа 04.05.2018 г. /09:00 - 16:15 ч./ -  София: местност Черния Кос \r\nНа 04.05.2018 г. /09:30 - 15:30 ч./ -  София: Александър Пушкин, Голям Братан, Кота 1050, Красна Китка, Цар Борис III/Девети Септ. \r\nНа 04.05.2018 г. /10:00 - 16:00 ч./ -  Владая: Виров Дол, Витошки Гранит, Жълта Вода, Любомир Миланов, Момина Сълза, Морените, Проф. Ив. Шишманов/Баба Лина/, Самоковище, Юрушки Мостове\r\nНа 30.04.2018 г. /09:30 - 15:30 ч./ -  София: Иван Сусанин, Проф. Велизар Велков \r\nОбщина Връбница   \r\nНа 03.05.2018 г. /09:30 - 16:00 ч./ -  Волуяк: 8-ма \r\nНа 03.05.2018 г. /09:30 - 16:00 ч./ -  София: 1-ва, 1-ва/Студентска/, 2-ра /Толева Махала/, 3-та /Толева Махала/, 4-та /Толева Махала/, 5-та /Толева Махала/, 6-та /Толева Махала/, 7-ма /Толева Махала/, 8-ма /Толева Махала/, 9-та /Толева Махала/, VI - 231 Кв. 9, Арека, Драгоманско Шосе, Европа/Баба Парашкева/, М. Толева Махала, Република, Сливница, Толева Махала, УПИ VI-182, Кв. 8\r\nНа 03.05.2018 г. /10:00 - 13:15 ч./ -  София: Детелина \r\nНа 04.05.2018 г. /09:30 - 15:00 ч./ -  София: 2-ра /Толева Махала/, 3-та /Толева Махала/, 4-та /Толева Махала/, 5-та /Толева Махала/, 6-та /Толева Махала/, 7-ма /Толева Махала/, 8-ма /Драгалевци/, Дружба /Толева Махала/, Европа/Баба Парашкева/, Република, Толева Махала, УПИ ХIV-149, Кв. 29\r\nОбщина Възраждане   \r\nНа 30.04.2018 г. /08:00 - 16:30 ч./ -  София: Цар Самуил, Цар Симеон, Чипровци, Шар Планина \r\nОбщина Изгрев   \r\nНа 30.04.2018 г. /09:00 - 16:00 ч./   На 01.05.2018 г. /09:00 - 16:00 ч./   На 02.05.2018 г. /09:00 - 16:00 ч./   На 03.05.2018 г. /09:00 - 16:00 ч./   На 04.05.2018 г. /09:00 - 16:00 ч./ -  София: Г. М. Димитров \r\nОбщина Искър   \r\nНа 30.04.2018 г. /09:00 - 16:00 ч./   На 01.05.2018 г. /09:00 - 16:00 ч./   На 02.05.2018 г. /09:00 - 16:00 ч./   На 03.05.2018 г. /09:00 - 16:00 ч./ -  София: Дружба 2, Дружба 2, УПИ ХV -1099 Кв. 7 \r\nНа 03.05.2018 г. /09:30 - 16:00 ч./ -  София: Дружба 2 \r\nНа 04.05.2018 г. /09:00 - 16:00 ч./ -  София: Дружба, Дружба 2, Дружба 2, УПИ ХV -1099 Кв. 7 \r\nОбщина Красно Село   \r\nНа 30.04.2018 г. /09:00 - 16:00 ч./ -  София: Владайска/Димо Хаджидимов/, Ген. Скобелев \r\nНа 02.05.2018 г. /09:00 - 16:00 ч./ -  София: Ген. Скобелев, Лагера, Македония \r\nНа 02.05.2018 г. /09:30 - 16:00 ч./ -  София: Цар Борис III/Девети Септ.  \r\nНа 03.05.2018 г. /09:00 - 16:00 ч./ -  София: Красно Село, Лайош Кошут, Хиподрума \r\nНа 04.05.2018 г. /09:00 - 16:00 ч./ -  София: Пирински Проход, Пирински Проход, Позитано, Солун \r\nОбщина Кремиковци   \r\nНа 03.05.2018 г. /09:15 - 14:15 ч./ -  София: Кремиковци;\r\n Яна: Байкуш, Ботевградско Шосе, Димитър Стоичков, Иглика, Никола Атанасов, Никола Вапцаров, Пеньо Пенев, Св. Ана/9-ти Септември/, Христо Смирненски, Янко Вельов\r\nОбщина Лозенец   \r\nНа 04.05.2018 г. /09:00 - 16:00 ч./ -  София: Миджур \r\nОбщина Младост   \r\nНа 30.04.2018 г. /09:00 - 16:00 ч./   На 01.05.2018 г. /09:00 - 16:00 ч./   На 03.05.2018 г. /09:00 - 16:00 ч./   На 04.05.2018 г. /09:00 - 16:00 ч./ -  София: Въртопо, Младост 1 \r\nОбщина Надежда   \r\nНа 04.05.2018 г. /10:00 - 14:00 ч./ -  София: 202-ра/Сердика/, Княгиня Мария Луиза/Г. Дим.  \r\nНа 03.05.2018 г. /09:30 - 15:30 ч./   На 04.05.2018 г. /09:30 - 15:30 ч./ -  София: Толстой \r\nОбщина Нови Искър   \r\nНа 30.04.2018 г. /09:30 - 16:00 ч./ -  Доброславци: Бранище/Благой Тодоров/, Бял Камък, Габровница, Георги Велев, Градинарска, Грамадите, Детска Песен, Доброславско Шосе/Гергин Ил, Овощна Градина, Ракита, Средорек, Старото Училище/Бойчо Милев, УПИ XIіі-91, Кв. 45\r\nНа 30.04.2018 г. /09:30 - 16:00 ч./ -  София: Кремиковци \r\nНа 02.05.2018 г. /09:30 - 16:00 ч./ -  Доброславци: V-824, 825, Бригадирска, Бяла Земя, Гелкова Падина/Стефан Петро, Градище, Доброславско Шосе/Гергин Ил, Доброславци УПИ 847 Кв. 46, Здравец/Първан Пижов/, Кръста, Мегдана, Монова Могила/Симеон Ангелк, Паметника, ПИ 21662. 4842. 10, ПИ № 097027 М. Руля, Стадион, Станислав Денков, Типченица, Ул. Стадион УПИ XIV-718, УПИ XII-858 , Кв. 46, Ширината\r\nНа 02.05.2018 г. /09:30 - 16:00 ч./ -  Нови Искър: Стадион \r\nНа 04.05.2018 г. /09:45 - 12:30 ч./ -  Подгумер: Вилна Зона Подгумер \r\nОбщина Оборище   \r\nНа 02.05.2018 г. /09:30 - 15:30 ч./ -  София: Бул. Княгиня Мария Луиза \r\nНа 02.05.2018 г. /09:00 - 13:15 ч./ -  София: Екзарх Йосиф \r\nОбщина Овча Купел   \r\nНа 30.04.2018 г. /09:00 - 14:00 ч./ -  София: 646-та/Овча Купел/, 752-ра/Овча Купел/, 753-та, 753-та/Овча Купел/, 754-та/Овча Купел/, Вейниците, Вечерница, Горна Баня, Горна Баня, Диамант/Горна Баня/, Димитър Шишманов/446-та/, Еделвайс/Общ. Овча Купел/, Каменица, Перуника, Перуника/Ол. Кошевой/, Тихи Кът, Урал\r\nНа 30.04.2018 г. /09:00 - 16:15 ч./ -  София: 740-та/Овча Купел/, Белите Борове, Биримирски Поляни/Кв. Горна Баня/, В. З. Горна Баня УПИ I-920, Вейниче, Горна Баня, Две Липи, М. Стубело, Обзор, Олдашевец, Равнище/Кънчо Стоилов/\r\nНа 30.04.2018 г. /09:15 - 16:15 ч./ -  София: 746-та/Овча Купел/, Каменица, Каменица, Упи IV-102, Кв. 59, Обзор\r\nНа 02.05.2018 г. /09:00 - 12:00 ч./ -  София: I-916, Боряна, Бързарица, Драгоман, Иван Андонов/491-ва/, Иван Радоев/456-та/, Иван Радоев/Уляна Громова/, Народно Хоро\r\nНа 02.05.2018 г. /13:00 - 15:30 ч./ -  София: Овча Купел, Овча Купел 1 \r\nНа 03.05.2018 г. /09:30 - 15:30 ч./ -  София: Камелия/Христо Ноков/ \r\nНа 04.05.2018 г. /09:00 - 14:00 ч./ -  Мало Бучино: Малобучински Път/Ман. Дол/, Рила \r\nНа 04.05.2018 г. /09:00 - 14:00 ч./ -  София: 1-ва, 68134. 3927. 40 М. Средни Рид, Бор, Йордан Бакалов-Стубел/419/, Липа, М Малинов Дол , Упи Ііі-19, Кв 1, Малина / Симеоново, Малобученски Пътупи XV-133кв. 7, Малобучински Път, Медвен/Маргарита Георгиева/, местност Манилов Дол, местност Суходол, местност Суходолско Землище, Овча Купел, Суходол, Суходолски Път, УПИ-X-153 Кв. 3, Филиповци\r\nНа 04.05.2018 г. /12:00 - 16:00 ч./ -  Мало Бучино: Градомански Път/В. З. Симоница/ \r\nОбщина Панчарево   \r\nНа 30.04.2018 г. /09:30 - 16:30 ч./ -  Лозен, Общ. Столична: II-2591. Кв. 172, III-3030, Кв. 151, Азмаците, Велкова Воденица/93/, Детелина/91/, Здравец, Иван Пешев/Цветко Рогльов/, Иглика, Кайгана, Караджин, Кв 151а УПИ V-3030, Китка, М. Край Село ПИ 44063. 6214. 573, Невен, Незабравка/92/, ПИ 44063, 6229, 3170, ПИ 44063. 6221. 3990, ПИ 44063л6216л3202, Св. Св. Кирил и Методий/Кр. Гр, Синчец, Студен Кладенец, Сукарица, Съединение/Георги Димитров/, Съединение/Георги Димитров/, УПИ VI-3030 Кв. 151 А, УПИ XII-1327 Кв. 151, Шипка/59/\r\nНа 30.04.2018 г. /09:30 - 16:30 ч./ -  София: 1-ва/Студентска/, ІV-2534, Кв. 115а С. Лозен \r\nНа 30.04.2018 г. /09:30 - 16:30 ч./   На 02.05.2018 г. /09:30 - 16:30 ч./   На 03.05.2018 г. /09:30 - 16:30 ч./   На 04.05.2018 г. /09:30 - 16:30 ч./ -  Железница, Общ. Столична: Вилна Зона Ярема, Ярема/20та/ \r\nНа 30.04.2018 г. /09:30 - 16:30 ч./   На 02.05.2018 г. /09:30 - 16:30 ч./   На 03.05.2018 г. /09:30 - 16:30 ч./   На 04.05.2018 г. /09:30 - 16:30 ч./ -  Ковачевци, Общ. Самоков: В. З. Ярема Поз Имот 4 \r\nНа 30.04.2018 г. /09:30 - 16:30 ч./   На 02.05.2018 г. /09:30 - 16:30 ч./   На 03.05.2018 г. /09:30 - 16:30 ч./   На 04.05.2018 г. /09:30 - 16:30 ч./ -  Плана: махала Велчева \r\nНа 30.04.2018 г. /09:30 - 16:30 ч./   На 02.05.2018 г. /09:30 - 16:30 ч./   На 03.05.2018 г. /09:30 - 16:30 ч./   На 04.05.2018 г. /09:30 - 16:30 ч./ -  Самоков: В. З. Ярема, Ярема \r\nНа 30.04.2018 г. /09:30 - 16:30 ч./   На 02.05.2018 г. /09:30 - 16:30 ч./   На 03.05.2018 г. /09:30 - 16:30 ч./   На 04.05.2018 г. /09:30 - 16:30 ч./ -  София: 1-ва, 2-ра/278/ \r\nНа 30.04.2018 г. /10:00 - 12:00 ч./ -  Пасарел \r\nНа 30.04.2018 г. /10:00 - 12:00 ч./ -  Помпена Станнция Вик, Пасарел \r\nНа 02.05.2018 г. /09:00 - 16:30 ч./ -  Герман: Богатир/В. З. Врана-Герман/, Г. П. Даскала/Теменужка/, Градина/21-ва/, Занаятчийска/12ти Конгрес/, Здравец/20-та/, Искър/32-ра/, Милуш Станоев/Пею Яворов/, Младежка/12-та/, Патриарх Герман/9 Септември, Росица/19-та/, Топола/13-та/, УПИ І -51147, Кв. 25, Хр. Смирненски/17-та/\r\nНа 02.05.2018 г. /09:00 - 16:30 ч./ -  Лозен, Общ. Столична: Вилна Зона Враня \r\nНа 03.05.2018 г. /09:00 - 16:30 ч./ -  Герман: Васил Стоилов/Никифор Трайк, Вилите Ливадето, Г. П. Даскала/Теменужка/, Иглика/7-ма/, Искър/32-ра/, Липа/10-та/, Минзухар/6-та/, Патриарх Герман/9 Септември, Трети Март /3-та/, Явор/9-та/\r\nНа 03.05.2018 г. /09:00 - 16:30 ч./ -  Лозен, Общ. Столична: Арда/В. З. Врана-Лозен/, Пилев Азмак, Стопански Двор Долни Лозен, Съединение/Георги Димитров/\r\nНа 04.05.2018 г. /09:00 - 16:30 ч./ -  Лозен, Общ. Столична: 3296 М. Райовец, Акация/43/, Вилна, Лилия, М. Мала Круша, М. Стопански Двор УПИ XlI 2506, Местн. Крушите, Местн. Крушите, ПИ 113141, М. Райовец, ПИ 44063. 6214. 4757, Стопански Двор, Стопански Двор М. Райовец Пи, Стопански Двор Горни Лозен, Стопански Двор Горни Лозен, Съединение/Георги Димитров/, УПИ І-141001 Кв. 178 Р-Н Панчарево, Шипка/59/\r\nНа 04.05.2018 г. /09:00 - 16:30 ч./ -  Панчарево: Шипка/В. З. Беликата/ \r\nНа 04.05.2018 г. /09:00 - 16:30 ч./ -  София: Стопански Двор, Съединение, Христофор Колумб \r\nОбщина Подуяне   \r\nНа 02.05.2018 г. /09:00 - 15:00 ч./ -  София: Хаджи Димитър Бл. 93 Вх. А, Б \r\nНа 03.05.2018 г. /09:00 - 15:00 ч./ -  София: Хаджи Димитър Бл. 93 Вх. В, Г \r\nНа 04.05.2018 г. /09:00 - 15:00 ч./ -  София: Хаджи Димитър Бл. 93 Вх. Д, Хаджи Димитър Бл. 95 Вх. Д \r\nОбщина Сердика   \r\nНа 01.05.2018 г. /09:30 - 16:00 ч./ -  Негован: Могилата \r\nНа 01.05.2018 г. /09:30 - 16:00 ч./ -  София: Нешо Бончев, Никола Бонев \r\nНа 02.05.2018 г. /12:00 - 14:00 ч./ -  София: Подполковник Калитин, Пражка Пролет/Кирил Николов, Скопие, Фондови Жилища\r\nОбщина Средец   \r\nНа 30.04.2018 г. /09:30 - 16:00 ч./ -  София: Юри Венелин \r\nНа 04.05.2018 г. /09:30 - 16:00 ч./ -  София: Данте \r\nНа 02.05.2018 г. /09:30 - 16:30 ч./   На 03.05.2018 г. /09:30 - 16:30 ч./ -  София: Проф. Никола Михайлов/Ален М \r\nОбщина Студентски Град   \r\nНа 30.04.2018 г. /08:00 - 16:00 ч./   На 01.05.2018 г. /09:00 - 16:00 ч./   На 02.05.2018 г. /09:00 - 16:00 ч./   На 03.05.2018 г. /09:00 - 16:00 ч./   На 04.05.2018 г. /09:00 - 16:00 ч./ -  София: Андрей Ляпчев, Климент Охридски \r\nОбщина Триадица   \r\nНа 02.05.2018 г. /10:00 - 13:00 ч./ -  София: Луи Айер/Никола Каменов/ \r\nНа 03.05.2018 г. /09:00 - 16:00 ч./ -  София: Смърч.", "date": "2018.04.27", "title": "Възможни са временни прекъсвания в електрозахранването на територията на област София град в периода 30 април - 4 май"}
{"url": "http://www.focus-news.net/news/2018/04/27/2515705/hans-van-baalen-alde-g-n-borisov-vie-tryabva-da-poemete-otgovornostta-ako-vash-koalitsionen-partnyor-podkrepya-nezakonnoto-aneksirane-na-krim.html", "text": "Г-н премиер Борисов, вие трябва да поемете отговорността, ако ваш коалиционен партньор подкрепя незаконното анексиране на Крим. Всички искаме да сме в добри взаимоотношения с Русия, не това е проблемът. Всички трябва да спазваме и припознаваме международното право. Това каза на брифинг в парламента Ханс ван Балеен, президент на Алианса либералите и демократите за Европа (ALDE), предаде репортер на Агенция „Фокус”.\r\n„България и Румъния трябва да бъдат част от Шенген, защото изпълняват критериите на шенгенската зона. България има достатъчно дълъг опит с Паричния съвет, което означава, че в момента трябва да има пътна карта за Еврозоната”, коментира още Ханс ван Баален. По думите му страната ни има широка подкрепа относно позицията за присъединяване на страните от Западните Балкани към ЕС. Без никакво съмнение, страните от Западните Балкани са европейски страни. Трябва да има мир и просперитет в региона”, допълни още той. \r\nИван ЛАЗАРОВ", "date": "2018.04.27", "title": "Ханс ван Баален, ALDE: Г-н Борисов, вие трябва да поемете отговорността, ако ваш коалиционен партньор подкрепя незаконното анексиране на Крим"}
{"url": "http://www.focus-news.net/news/2018/04/27/2515695/vitsepremierat-ekaterina-zaharieva-pozdravi-mayk-pompeo-za-vstapvaneto-mu-v-dlazhnost-kato-darzhaven-sekretar-na-sasht.html", "text": "Вицепремиерът и министър на външните работи Екатерина Захариева поздрави с телеграма Майк Помпео за встъпването му в длъжност като държавен секретар на САЩ. Това съобщиха от пресцентъра на министерството.\r\n„Ползвам се от този специален повод, за да отбележа с удовлетворение достигнатото ниво на приятелство и стратегическо партньорство между България и САЩ, което е от важно значение за укрепване на сигурността и просперитета и за засилване на връзките между нашите два народа“, се посочва в текста. \r\nМинистър Захариева изразява увереност, че политическият диалог и сътрудничество в области като сигурност и отбрана, енергетика, правоприлагане, върховенство на закона, контратероризъм, икономика и култура ще се задълбочат. \r\n„Вярвам, че в контекста на променената глобална среда за сигурност, единствено работейки заедно и в дух на солидарност ще можем да се противопоставим на съвременните заплахи пред сигурността и демокрацията“, казва още министър Захариева. \r\nМайк Помпео положи в четвъртък клетва като 70-ия ръководител на дипломацията на САЩ.", "date": "2018.04.27", "title": "Вицепремиерът Екатерина Захариева поздрави Майк Помпео за встъпването му в длъжност като държавен секретар на САЩ"}
{"url": "http://www.focus-news.net/news/2018/04/27/2515708/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Президентът на Република Сръбска Милорад Додик получи покана за церемонията по встъпване в длъжност на руския държавен глава Владимир Путин, отбелязва белградското електронно издание Pravda.\r\nПоканата е отправена преди посещението в Баня Лука на председателя на Съвета на федерацията (горната камара на Федералното събрание на Русия) Валентина Матвиенко, определяна от мнозина като най-влиятелната жена в Русия. \r\nМатвиненко бе посрещната тържествено в Република Сръбска, където оцени високо ролята на Додик за утвърждаването на страната на международната сцена.  Тя добави, че посещението й показва преди всичко приятелството, разбирателството и добрите отношения между Република Сръбска и Русия. \r\n- Горди сме да видим и да почувстваме разбирането за нашата позиция, позицията на Република Сръбска и готовността на Русия да сътрудничи с нас по тези въпроси. Гражданите на Република Сръбска може да се каже, че това е една успешна визита в Република Сръбска гордост, но също така и за удовлетворяване на руската делегация, която почувствах като сред приятели, каза Милорад Додик.\r\n*** Трима американски сенатори внесоха мярка в четвъртък, целяща да блокира доставките на изтребители F-35 на „Локхийд Мартин“ за Турция, съюзник на НАТО и една от деветте страни-партньори, участващи в производството на високотехнологичните въздухоплавателни средства, неуловими за радарите, пише гръцкото електронно издание Kathimerini.\r\nПредложението идва от републиканците Джеймс Ланкфорд и Том Тилис и Джийн Шахин от Демократическата партия, при това на фона на влошаването на отношенията между Вашингтон и Анкара, която подкрепя борбата срещу „Ислямска държава“, но възразява срещу помощта, която САЩ оказват на кюрдите в Северна Сирия. \r\nТримата сенатори направиха съвместно изявление, в което изразяват загриженост, че турският президент Реджеп Тайип Ердоган е поел по „път на безразсъдно управление и пренебрегване на върховенството на закона\".\r\n„Стратегическите решения на Турция, за съжаление, са все повече и повече в разрез с американските интереси, а понякога и срещу тях. Тези фактори правят прехвърлянето на чувствителната технология за F-35 и най-съвременните възможности на режима на Ердоган все по-рисковано\", предупреждава Ланкфорд в изявлението.\r\nТурското посолство във Вашингтон не отговори на молбата за коментар.\r\nТурция планира да закупи повече от 100 самолета F-35. Турските компании са участвали в производството на части за боеприпасите, а Анкара трябва да започне да получава първите си самолети в рамките на една година.\r\nАко бъде приет предложения законопроект, той ще ограничи прехвърлянето на F-35 в Турция и ще възпрепятства Анкара да получи технически данни за машините.\r\n*** Председателят на Европейския съвет, седем държавни глави и един министър-председател ще бъдат гости на президента на Македония Георги Иванов, който е домакин на среща на лидерите на страните от Процеса „Бърдо-Бриони“, припомня скопското електронно издание МКД. \r\nОфициално присъствието потвърдиха президентите на Хърватия Колинда Грабар-Китарович, на Словения Борут Пахор, на Сърбия Александър Вучич, на Черна гора Филип Вуянович, на Албания Илир Мета, на Косово Хашим Тачи, както и председателят на Председателството на Босна и Херцеговина Бакир Изетбегович. Като специални гости на срещата ще присъстват председателят на Европейския съвет Доналд Туск и премиерът на България Бойко Борисов.\r\nЗаради предстоящата среща на високо равнище в Скопие засилиха мерките за сигурност – както по земя, така и по въздух. Над македонската столица ще патрулират хеликоптери, а на няколко булеварда ще има специален режим на движение.\r\nСрещата на лидерите на страните от Процеса „Бърдо-Бриони“ в Скопие ще проследят общо 156 акредитирани представители на медиите, 116 от Македония и 40 от чужбина.\r\nСлед официалната част от срещата президентът на Македония ще даде вечеря в хотел в Скопие за своите гости.\r\n***", "date": "2018.04.27", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/04/27/2515709/evrodeputatat-petar-kurumbashev-75-ot-parite-koito-se-investirat-za-onlayn-reklami-v-evropa-otivat-v-2-kompanii-feysbuk-i-gugal.html", "text": "75%, от парите които се инвестират за онлайн реклами отиват в 2 компании – \"Фейсбук\" и \"Гугъл\". Това каза евродепутатът Петър Курумбашев от Групата на Прогресивния алианс на социалистите и демократите в ЕП по време на дискусия със чуждестранни студенти в Националния студентски дом, предаде репортер на Агенция „Фокус“. „Нека предположим, че в Европа имаме 500 телевизионни медии, 10 000 вестници и 10 000 радиа – всички печалби от тези медии се инвестират за реклама само в 2 компании – \"Фейсбук\" и \"Гугъл\". Каква е опасността – локалните и националните медии отиват към банкрут и започват да произвеждат все по-малко качествени журналисти, защото сами по себе си не могат да поддържат това медийно ниво, каквото тези 2 компании. Ако ви бях попитал преди 10 години за медии, щяхте  да ми дадете за пример най-вероятно националната телевизия на страната, в която живеете. Ако днес ви попитам от къде четете новините, най-вероятно 95% от вас ще ми посочат за пример \"Фейсбук\" или друга социална медия“, допълни още той. \r\n„\"Гугъл\" сортират личната ви информация години назад и всеки има достъп до нея. Ние може да сме наясно с това, може и да не сме, но не знаем дали \"Гугъл\" не продава информацията на 3-та страна (компания, уебсайт). Предоставената лична информация не се предоставя само за маркетингови стратегии, а и за политически такива. Спомняме си как Тръмп със започване на президентския си мандат създаде термина “Фалшиви новини“. Той не атакуваше само големите медии, но и малките традиционни такива. Неговото послание беше да не вярваме на „остарелите“ медии, а да се насочим към онлайн социалните мрежи. И поради тази причина, кампанията му беше сериозно рекламирана в социалните мрежи. Тръмп спечели изборите с 3 милиона гласа по-малко от Клинтън. Но онлайн кампанията на Тръмп се концентрира в щатите, в които изходът от гласуването не беше толкова ясен, както и в тези, в които имаше по-малък шанс за победа и това му спомогна за победата на изборите“, каза още Курумбашев.\r\n„В момента имаме ниско ниво на регулация в „Европейската агенция за киберсигурност“ (European cyber-security agency). Само Франция и Германия обръщат сериозно внимание на това и се опитват да създадат сериозни институции, отговарящи за безопасността в интернет пространството. В България изобщо нямаме отделено звено за интернет безопасност. Имаме 5 различни звена и министерства, разделени в 5 различни насочености, които се грижат за безопасността в интернет пространството, доколкото в други страни тези звена са отделени. Проблемът в случая е, че информацията от едно звено или министерство трудно се предава на друго и това усложнява работата по осигуряването на сигурността в интернет и социалните мрежи“, каза още той. \r\nЦветелин ДИМИТРОВ", "date": "2018.04.27", "title": "Евродепутатът Петър Курумбашев: 75%, от парите които се инвестират за онлайн реклами в Европа отиват в 2 компании – \"Фейсбук\" и \"Гугъл\""}
{"url": "http://www.focus-news.net/news/2018/04/27/2515712/afp-politsiya-ot-es-i-sasht-blokira-vodeshtata-mediya-na-islyamska-darzhava.html", "text": "Полицейски сили от Европейския съюз и САЩ са блокирали водещата медия на джихадистите от „Ислямска държава“ в координирана операция, проведена в няколко страни, предава AFP, като се позовава на информация от Европейската полицейска служба (Европол). \r\n„С тази операция направихме голяма дупка в способността на „Ислямска държава“ да разпространява пропаганда онлайн и да радикализира младите хора в Европа\", заяви ръководителят на Европол Роб Уейнрайт. \r\nОперацията е била насочена предимно към информационната агенция Amaq, използвана от радикалната групировка за обявяване на отговорността за различни терористични атаки и за  разпространение на призивите й за джихад.Тереза Герова", "date": "2018.04.27", "title": "AFP: Полиция от ЕС и САЩ блокира водещата медия на „Ислямска държава“"}
{"url": "http://www.focus-news.net/news/2018/04/27/2515686/afp-izpalnyavashtiyat-dlazhnostta-ministar-predsedatel-na-armeniya-otkaza-da-pregovarya-s-opozitsionniya-lider.html", "text": "Временно изпълняващият длъжността министър-председател на Армения Карен Карапетян отказа да преговаря с опозиционния лидер Никол Пашинян, който заяви, че е единственият възможен кандидат за премиерския пост, предава AFP.\r\n„Действащият министър-председател вярва, че разговорите, в които едната страна диктува дневния ред, а другият не може да го направят, не могат да бъдат разглеждани като преговори\", подчерта говорителят на Карапетян пред агенцията.Тереза Герова", "date": "2018.04.27", "title": "AFP: Изпълняващият длъжността министър-председател на Армения отказа да преговаря с опозиционния лидер"}
{"url": "http://www.focus-news.net/news/2018/04/27/2515711/vazmozhni-sa-vremenni-prekasvaniya-v-elektrozahranvaneto-na-teritoriyata-na-sofiyska-oblast-v-perioda-30-april-4-may.html", "text": "Възможни са временни прекъсвания в електрозахранването на територията на Софийска област в периода 30 април - 4 май. Това съобщиха от пресцентъра на ЧЕЗ. ЧЕЗ Разпределение осъществява амбициозна инвестиционна програма за подобряване на услугите за своите клиенти. Компанията всекидневно извършва дейности, свързани с изнасяне или рециклиране на електрически табла, подмяна на електромери, ремонт на съоръжения по електрическите мрежи средно и ниско напрежение, присъединяване на клиенти, кастрене, профилактика на трафопостове и други. Успешната реализация на тези мерки налага кратковременни прекъсвания на електрозахранването. \r\nВъв връзка с осъществяване на посочените по-долу планирани прекъсвания на електрозахранването на територията, обслужвана от ЧЕЗ, за периода 30 април - 4 май 2018 г. включително, се налагат кратковременни оперативни превключвания с цел обезопасяване на съоръженията за работа, осигуряване на алтернативно захранване за част или всички засегнати клиенти и последващо включване на съоръженията, върxу които са извършвани планирани дейности.\r\nСофийска област:   \r\nОбщина Ботевград   \r\nНа 30.04.2018 г. /08:00 - 16:15 ч./ -  Ботевград: Александър Стамболийски, Божко Божилов, Патриарх Евтимий, Рила, Цар Освободител, Шипка\r\nНа 30.04.2018 г. /08:00 - 16:15 ч./   На 02.05.2018 г. /08:00 - 16:15 ч./   На 03.05.2018 г. /08:00 - 16:15 ч./   На 04.05.2018 г. /08:00 - 16:15 ч./ -  Рашково: махала Белчово \r\nНа 30.04.2018 г. /08:45 - 16:00 ч./   На 02.05.2018 г. /08:45 - 16:00 ч./   На 03.05.2018 г. /08:45 - 16:00 ч./   На 04.05.2018 г. /08:45 - 16:00 ч./ -  Боженица: махала Барбушовци, махала Върха, махала Ганинци, махала Павловци, махала Пейчовци, махала Пелиница, махала Томовци\r\nНа 30.04.2018 г. /08:45 - 16:00 ч./   На 02.05.2018 г. /08:45 - 16:00 ч./   На 03.05.2018 г. /08:45 - 16:00 ч./   На 04.05.2018 г. /08:45 - 16:00 ч./ -  Липница, Общ. Ботевград: махала Големо Усое, махала Горановци, махала Мановци\r\nНа 30.04.2018 г. /09:00 - 15:15 ч./   На 02.05.2018 г. /09:00 - 15:15 ч./   На 03.05.2018 г. /09:00 - 15:15 ч./   На 04.05.2018 г. /09:00 - 15:15 ч./ -  Трудовец: Бистрица, Еделвайс, Иван Вазов, Извор, Любен Каравелов, Поп Михо (Поп Нако), Проф. Иван Василев (Първа), Сан Стефано, Стара Планина, Трети Март (Ал. Иков), Урвич, Христо Ботев, Цар Симеон I, Черковна (Марин Димитров)\r\nНа 30.04.2018 г. /09:00 - 16:15 ч./   На 02.05.2018 г. /09:00 - 16:15 ч./   На 03.05.2018 г. /09:00 - 16:15 ч./   На 04.05.2018 г. /09:00 - 16:15 ч./ -  Ботевград: Александър Стамболийски, Гаврил Брънчов, Патриарх Евтимий, Христо Ботев, Цар Иван Шишман\r\nНа 04.05.2018 г. /09:30 - 14:30 ч./ -  Гурково, Общ. Ботевград: ПИ №027070 \r\nНа 04.05.2018 г. /09:30 - 14:30 ч./ -  Краево: махала Маринков Рът, махала Славополе, УПИ III-25 Кв. 4 \r\nНа 04.05.2018 г. /09:30 - 14:30 ч./ -  Новачене, Общ. Ботевград: Ангел Кънчев, Безименна, Борис I (Методи Антонов), Васил Друмев, Васил Левски, Васил Петлешков, Ген. Скобелев, Гео Милев, Георги Бенковски, Георги С. Раковски (Р. Доков, Добруджа, Дондуков, Дунав, Евлоги Георгиев, Елин Пелин, Захари Стоянов (Тодор Томов, Ивайло, Иван Вазов, извън регулацията, Искър, Кирил и Методий, Козлодуй, Кубрат (Христо Ветовски), Любен Каравелов, Медвен, Никола Й. Вапцаров, Новаченка (Филип Кръстев), Оборище, Опълченска, Осма, Паисий, Панайот Волов, Петко Войвода (Иван Гешков), Сан Стефано, Седма, Стара Планина, Съединение (Ленин), Филип Тотьо (Тодор Доков), Хаджи Димитър, Христо Смирненски, Черешово Топче, Четвърта\r\nНа 04.05.2018 г. /09:30 - 14:30 ч./ -  Осеновлаг: Зимнишки Дол, махала Зимнишки Дол \r\nНа 04.05.2018 г. /09:30 - 14:30 ч./ -  Радотина: местност Дръстила, ПИ №055008 \r\nНа 04.05.2018 г. /09:30 - 14:30 ч./ -  Скравена: Васил Левски, Любен Каравелов, Хаджи Димитър \r\nОбщина Горна Малина   \r\nНа 30.04.2018 г. /14:00 - 16:00 ч.; 14:00 - 14:15 ч.; 15:45 - 16:00 ч./ -  Макоцево: В. З. Овче Бърдо Имот №219, местност Крушака, местност Овчо Бърдо, Овче Бърдо, Овчо Бърдо, ПИ 093013, ПИ 385 Кад. Район 232, ПИ 463 Кад. Р. 232 М. Овче Бърдо, УПИ II-49, Кв. 3, УПИ ХII -176 Кв. 31\r\nЧеканчево: II-289, Кв. 32, VI-296 Кв. 25, П-Л Х-373, Кв. 35, П-Л ХVІІ, Им. Пл. №317, Кв. 24, УПИ ХХ-246, Кв. 11;\r\nНа 30.04.2018 г. /09:00 - 16:15 ч./   На 02.05.2018 г. /09:00 - 16:15 ч./   На 03.05.2018 г. /09:00 - 16:15 ч./   На 04.05.2018 г. /09:00 - 16:15 ч./ -  Гайтанево: VІІ-155, Кв. 10, Центъра Населото \r\nНа 30.04.2018 г. /09:00 - 16:15 ч./   На 02.05.2018 г. /09:00 - 16:15 ч./   На 03.05.2018 г. /09:00 - 16:15 ч./   На 04.05.2018 г. /09:00 - 16:15 ч./ -  Макоцево  На 30.04.2018 г. /14:00 - 14:15 ч.; 15:45 - 16:00 ч./ -  Горна Малина: 101, Блокове;  Негушево: 068010, VІІІ-3 Кв. 2 Спирка Негушево, Имот 000718 Км 36+961, Общ. Горна Малина, П-Л XVI-27, Кв. 3, УПИ VІ-76, Кв. 11, УПИ XI-185, Кв. 18, УПИ ІІ-16, Кв. 2, УПИ ХVІІІ-195, Кв. 18, УПИ XIV-157, Кв. 18, УПИ-87;  Осоица: М. Мандрите-Катлъка;  Саранци: IХ-42, Кв. 7, ІХ-95, Кв15, Божанчеви Ливади, УПИ І Кв. 37;\r\nОбщина Елин Пелин   \r\nНа 30.04.2018 г. /08:00 - 14:00 ч./ -  Равно Поле: Верила \r\nНа 30.04.2018 г. /10:00 - 13:15 ч./ -  Равно Поле: Акация, Бариовска, Васил Левски, Градинарска, Завоя, Иван Вазов, Кокиче, Мак, Минзухар, Пет Могили, ПИ 025030, Славянска, Хан Аспарух, Черковна\r\nНа 03.05.2018 г. /08:30 - 09:30 ч.; 15:30 - 16:30 ч./ -  Григорево: 017009, Георги Раковски, Никола Вапцаров, УПИ ІV-102 Кв. 11, УПИ VІІІ-25, Кв. 3, УПИ XI-319, Кв. 32, УПИ XV-128, Кв. 15, УПИ ХI-264 Кв. 18, УПИ XIХ-262, Кв. 18, Черковна;  Елин Пелин, Гара Елин Пелин: Лесновска, Липа;  Елин Пелин, Общ. Елин Пелин: 08832, VI-142, Акация, Баба Тонка Обретенова, Борис I, Бузлуджа, Васил Априлов, Васил Левски, Витоша, Вихрен, Върбето, Гео Милев, Екзарх Антим I, Елин Пелин, Захари Стоянов, Йоан Екзарх, Калоян, Кирил и Методий, Кочо Честименски, Лесновска, М. Шеовица ПИ -031155, Марица, Мургаш, Независимост, Никола Петков, Новоселци, Панайот Хитов, Патриарх Евтимий, Пейо К. Яворов, Петър Берон, Пирин, Плиска, Росица, София, Средна Гора, Страцин, Тодор Каблешков, Уо Кв. Върбето, УПИ 1-За Ожс, Кв. 71, УПИ ХV -182 Кв. 65, Хан Аспарух, Цар Асен I, Цар Симеон, Чавдар Войвода, Шейново, Шиовица, Шипка, Янтра;  Столник: XIII-178, Кв. 24, МТП Складова База, П-Л І-38, Кв. 9, УПИ -272 \r\nНа 03.05.2018 г. /09:00 - 14:15 ч./ -  Мусачево, Общ. Елин Пелин: XI-302, А. Благойчев, Александър Стамболийски, Градина Кв. 40, 53, 51, 49, Искър, Мусачево, Неофит Рилски, Преслав\r\nНа 03.05.2018 г. /09:30 - 16:30 ч./ -  Елин Пелин, Общ. Елин Пелин: Комбинат Сила \r\nОбщина Етрополе   \r\nНа 03.05.2018 г. /13:15 - 13:30 ч.; 15:15 - 16:00 ч./ -  Етрополе: І, Кв. 16, 27-ми Ноември, Кв. 178, Кв. 178, Малки Искър, Осем, Партизански, Руски, Тринадесет\r\nНа 03.05.2018 г. /13:00 - 13:15 ч.; 16:00 - 16:15 ч./ -  Етрополе: 27-ми Ноември, Александър Атанасов, Александър Михайлов, Александър Стамболийски, Асеновска, Батак, Богатирска, Братя Миладинови, Васил Левски, Васил Овчаров, Генерал Гурко, Георги Димитров, Георги Цариградски, Григор Гошев, Григор Михайлов, Дандевил, Девети Септември, Дончо Тепавичаров, Екзарх Йосиф, Елаците, Елин Пелин, Зольовец, Иван Канджаков, Изгрев, Йордан Кесяков, Калина Вескова, Каменица, Кочо Честименски, Крушака, Лековец, Ленин, Максим Горки, Малка Баба, Малки Искър, Млада Гвардия, Младост, Московска, Никола Вапцаров, Пейо Кринчев, Полковник Гридзевски, Преслав, Рудината, Руски, Сашка, Свобода, Сергей Румянцев, Спортист, Столетов, Тодор Доков, Хаджи Димитър, Христо Ботев, Христо Смирненски, Христо Ясенов, Чавдар, Часовникова Кула, Чертиград, Шиндарника, Ябланица\r\nНа 03.05.2018 г. /13:00 - 16:15 ч./ -  Етрополе: Батак, Малки Искър, Спортист, Чертиград \r\nНа 03.05.2018 г. /13:00 - 13:15 ч.; 16:00 - 16:15 ч./ -  Правец: Опълченска \r\nОбщина Ихтиман   \r\nНа 03.05.2018 г. /08:45 - 09:20 ч./ -  Ихтиман: 064007-М. Добрева Ливада, Белмекен, Витоша, Генерал Гурко, Дунав, Здравец, Иглика, извън регулация, извън регулация/АМ Тракия/, Изток, Искър, Калето, Кокиче, Люляк, М. Добрева Ливада, Малина, местност Шиндар, Мизия, Мусала, Пирин, Плиска, Пчелин, Рила, Роса, Странджа, Теменужка, Цар Освободител, Чайка, Шиндар, Явор, Янтра;\r\nНа 03.05.2018 г. /08:45 - 09:20 ч.; 15:45 - 16:15 ч./ -  Горна Василица;  Живково, Общ. Ихтиман;  Мирово, Общ. Ихтиман;  Стамболово, Общ. Ихтиман;\r\nНа 03.05.2018 г. /09:00 - 09:20 ч.; 09:00 - 16:00 ч.; 16:00 - 16:15 ч./ -  Боерица: ПИ 640030, 640027, УПИ VІ-111, Кв. 16, УПИ ІІ-124, Кв. 13;  Веринско;  Ихтиман: местност Ушите;\r\nНа 03.05.2018 г. /09:00 - 09:20 ч.; 16:00 - 16:15 ч./ -  Венковец: УПИ III-28 Кв. 4;  Живково, Общ. Ихтиман: УПИ IV-103 Кв 27, 036055, М. Каратопрак, 093360, М. Шабан Дере, П-Л XI-39, Кв. 4;  Полянци;  Черньово: V-68, Кв. 24, УПИ IV-146 Кв 17, УПИ ХVІ-6, Кв. 1, УПИ XIV-105, Кв. 16;\r\nНа 03.05.2018 г. /09:00 - 16:00 ч./ -  Живково, Общ. Ихтиман: УПИ IV-103 Кв 27, 036055, М. Каратопрак, П-Л XI-39, Кв. 4;\r\nНа 03.05.2018 г. /15:45 - 16:15 ч./ -  Ихтиман: 064007-М. Добрева Ливада, Белмекен, Витоша, Генерал Гурко, Дунав, Здравец, Иглика, извън регулация, извън регулация/ Ам Тракия /, Изток, Искър, Калето, Кокиче, Люляк, М. Добрева Ливада, Малина, местност Шиндар, Мизия, Мусала, Пирин, Плиска, Предгарова, Пчелин, Рила, Роса, Странджа, Теменужка, Цар Освободител, Чайка, Шиндар, Явор, Янтра;\r\nНа 04.05.2018 г. /10:00 - 16:15 ч./ -  Белица, Общ. Ихтиман: махала Барата, махала Бойчиновци, махала Горобий, махала Градеж, махала Гроздьовци, махала Средищна, махала Суевци, махала Широки Рът, махала Шуглеовци, УПИ VІІ Кв. 8;\r\nНа 04.05.2018 г. /10:00 - 16:15 ч./ -  Ботевград: Хан Крум;\r\nНа 04.05.2018 г. /10:00 - 16:15 ч./ -  Бузяковци: Заевица, махала Поповци, УПИ III-186 Кв. 17а;\r\nНа 04.05.2018 г. /10:00 - 16:15 ч./ -  Бърдо: УПИ №113 Кв. №25а;\r\nНа 04.05.2018 г. /10:00 - 16:15 ч./ -  Вакарел: Александър Стамболийски, махала Драгиовци, П-Л Х, Кв. 11 М. Бърдо;\r\nНа 04.05.2018 г. /10:00 - 16:15 ч./ -  Джамузовци;\r\nНа 04.05.2018 г. /10:00 - 16:15 ч./ -  Мечковци: УПИ VІІІ-89, Кв. 3;\r\nНа 04.05.2018 г. /10:00 - 16:15 ч./ -  Пановци: 22;\r\nНа 04.05.2018 г. /10:00 - 16:15 ч./ -  Ръжана: УПИ VІІ-27, Кв. 5 \r\nОбщина Костенец   \r\nНа 30.04.2018 г. /14:00 - 16:15 ч./ -  Костенец, Общ. Костенец: Боровец, Китка, Търговска \r\nНа 03.05.2018 г. /09:15 - 09:45 ч.; 09:15 - 14:00 ч.; 14:00 - 15:15 ч./ -  Долна Василица: махала Гергичка, махала Шуманска \r\nНа 03.05.2018 г. /09:15 - 09:45 ч.; 14:00 - 15:15 ч./ -  Костенец, Общ. Костенец: Акация, Балчовица, Белмекен, Бор, Бреза, Бунара, Вароша, Васил Левски, Витоша, Втора, Георги С. Раковски, Горна Черква, Детелина, Дренето, Дъбовица, Еделвайс, Езерище, Захари Стоянов, Здравец, Иван Вазов, Иглика, Инчовица, Искър, Кирил и Методий, Китка, Кокиче, Константин Костенечки, Кръстите, Курорт Вили Костенец, Липа, Любен Каравелов, Люляк, Македония, Малина, Марица, Миликини Ниви, Младост, Мургаш, Мусала, Оборище, Освобождение, Отец Паисий, Охрид, Панайот Волов, Патриарх Евтимий, Пейо Яворов, Пета, Пипериче, Пирин, Пленщица, Първа, Равен, Радост, Република, Рила, Родопи, Роза, Сакарджа, Самуил, Света Петка, Свети Георги Победоносец, Свети Иван Рилски, Свети Св. Кирил и Методий, Синчец, Соколовец, Софроний Врачански, Средна Гора, Стадионна, Стара Планина, Стефан Караджа, Съединение, Теменуга, Тинтява, Топола, Тунджа, Хаджи Димитър, Хан Аспарух, Хризантема, Христо Ботев, Чавча, Череша, Черни Връх, Юрукова Поляна, Ягода, Ясен\r\nНа 03.05.2018 г. /09:15 - 14:00 ч./ -  Костенец, Общ. Костенец: Юрукова Поляна \r\nОбщина Мирково   \r\nНа 03.05.2018 г. /10:00 - 15:15 ч./ -  Каменица, Общ. Мирково: махала Брестака, махала Хвърчил, махала Черковище\r\nНа 30.04.2018 г. /09:00 - 15:15 ч./ -  Карлиево \r\nНа 02.05.2018 г. /09:30 - 15:00 ч./ -  Смолско: Кв. 33 УПИ -9-383 \r\nОбщина Правец   \r\nНа 30.04.2018 г. /09:00 - 16:15 ч./   На 02.05.2018 г. /09:00 - 16:15 ч./   На 03.05.2018 г. /09:00 - 16:15 ч./   На 04.05.2018 г. /09:00 - 16:15 ч./ -  Калугерово, Общ. Правец: махала Чекотин \r\nНа 30.04.2018 г. /09:00 - 16:15 ч./   На 02.05.2018 г. /09:00 - 16:15 ч./   На 03.05.2018 г. /09:00 - 16:15 ч./   На 04.05.2018 г. /09:00 - 16:15 ч./ -  Осиковица: махала Габрика, махала Гетовци, махала Цековци \r\nНа 30.04.2018 г. /09:00 - 15:15 ч./   На 02.05.2018 г. /09:00 - 15:15 ч./   На 03.05.2018 г. /09:00 - 15:15 ч./   На 04.05.2018 г. /09:00 - 15:15 ч./ -  Осиковица: махала Чифлика \r\nОбщина Самоков   \r\nНа 30.04.2018 г. /09:00 - 16:00 ч./ -  Белчин;\r\nНа 30.04.2018 г. /09:00 - 16:00 ч./   На 02.05.2018 г. /09:00 - 16:00 ч./   На 03.05.2018 г. /09:00 - 16:00 ч./   На 04.05.2018 г. /09:00 - 16:00 ч./ -  Алино: П-Л ІІ, Пл. №160, Кв. 48, УПИ I-345, Кв. 18;  Рельово: УПИ -I Кв. 65, УПИ VII- 82, Кв. 5;  Самоков: местност Червената Земя, Ул. Здравец;\r\nНа 30.04.2018 г. /09:00 - 16:00 ч./   На 03.05.2018 г. /09:00 - 16:00 ч./ -  Самоков: Велико Търново, Генерал Гурко, Генерал Столетов, Георги Сава Раковски, Здравец, Иван Доспевски, Ихтиманско Шосе, Люляк, Марица, Николай Николаевич, Проф. Васил Захариев, Тракия, Хан Омуртаг, Христо Максимов, Христо Семерджиев;\r\nНа 30.04.2018 г. /11:00 - 14:15 ч./ -  Радуил: 2-ра, 3-та, Бреза, Георги Димитров, Девети Май, Дравска Епопея, Каменити Път, Марица, Маршал Жуков, Оборище, Ореше, Пионерска, Победа, Стадиона, Христо Ботев, Юри Гагарин;\r\nНа 02.05.2018 г. /09:00 - 11:00 ч.; 14:00 - 16:00 ч./ -  Горни Окол: 128, Кв. 16, IX-302, Kw. 41, XXIII, Кв. 2, М. Щъркелово Гнездо, Парцел VI--43 Кв. 5;  Долни Окол: П-Л 150 Кв. 19, УПИ VІ-162, Кв. 20;  Панчарево: Пи000733, Яз. Искър, М. Коеджик;  Самоков: местност Дългата Поляна, местност Калковско Манастирче, местност Лавандула, местност Мало Равнище, местност Мечката, местност Пашо, местност Ренов Дол, местност Татарски Брод, местност Циментово Кладенче, местност Червената Земя, местност Щъркелово Гнездо, местност Язовир Искър;  Широки Дол: 1-ва, 10-та, 11-та, 12-та, 13-та, 14-та, 15-та, 16-та, 17-та, 18-та, 19-та, 2-ра, 20-та, 21-ва, 22-ра, 23-та, 24-та, 25-та, 26-та, 27-ма, 28-ма, 29-та, 3-та, 30-та, 31-ва, 32-ра, 33-та, 5-та, 6-та, 7-ма, 9-та, местност Татарски Брод;\r\nНа 02.05.2018 г. /09:00 - 11:00 ч.; 14:00 - 16:00 ч./   На 03.05.2018 г. /08:15 - 10:00 ч.; 14:00 - 16:00 ч./   На 04.05.2018 г. /09:00 - 11:00 ч.; 14:00 - 16:00 ч./ -  Драгушиново;\r\nНа 02.05.2018 г. /09:00 - 16:00 ч./ -  Самоков: Велико Търново, Генерал Гурко, Генерал Столетов, Георги Сава Раковски, Здравец, Иван Доспевски, Ихтиманско Шосе, Люляк, Марица, местност Лавандула, местност Пашо, местност Татарски Брод, местност Циментово Кладенче, местност Язовир Искър, Николай Николаевич, Проф. Васил Захариев, Тракия, Хан Омуртаг, Христо Максимов, Христо Семерджиев;\r\nНа 02.05.2018 г. /09:00 - 16:00 ч.; 09:00 - 11:00 ч.; 14:00 - 16:00 ч./ -  Злокучене, Общ. Самоков: местност Лавандула , Общ. Самоков;\r\nНа 03.05.2018 г. /08:15 - 10:00 ч.; 14:00 - 16:00 ч./   На 04.05.2018 г. /09:00 - 11:00 ч.; 14:00 - 16:00 ч./ -  Долни Пасарел: 22472. 7449. 174;  Ново Село, Общ. Самоков;  Самоков: М. Катранджията, Имот 65231. 915. 100, местност Шишманово, местност Язовир Искър, Софийско Шосе;  Шипочане;\r\nНа 03.05.2018 г. /08:15 - 16:00 ч./ -  Самоков: местност Язовир Искър;\r\nНа 04.05.2018 г. /09:00 - 16:00 ч./ -  Самоков: Велико Търново, Генерал Гурко, Генерал Столетов, Георги Сава Раковски, Здравец, Иван Доспевски, Ихтиманско Шосе, Люляк, Марица, местност Язовир Искър, Николай Николаевич, Проф. Васил Захариев, Тракия, Хан Омуртаг, Христо Максимов, Христо Семерджиев.", "date": "2018.04.27", "title": "Възможни са временни прекъсвания в електрозахранването на територията на Софийска област в периода 30 април - 4 май"}
{"url": "http://www.focus-news.net/news/2018/04/27/2515713/kardzhali-bashta-i-sin-sa-zadarzhani-za-sbivane-v-zavedenie-v-dzhebel.html", "text": "Досъдебно производство за хулиганство е образувано в Районно управление на МВР-Джебел след скандал в заведение в града снощи около 22,30 часа. Това съобщиха от ОДМВР-Кърджали. След възникнал спор баща и син нанесли удари на двама посетители на 39 и 44 години. Инициаторите на скандала са задържани за срок до 24 часа в полицейското управление.", "date": "2018.04.27", "title": "Кърджали: Баща и син са задържани за сбиване в заведение в Джебел"}
{"url": "http://www.focus-news.net/news/2018/04/27/2515716/kardzhali-gramnala-e-gazovata-uredba-na-lek-avtomobil-koyto-se-e-zapalil-po-vreme-na-dvizhenie-v-kv-vazrozhdentsi.html", "text": "Лек автомобил се е запалил по време на движение тази сутрин малко преди 07.00 часа в кв. “Възрожденци“ в Кърджали. 56-годишният водач е успял да слезе от горящата кола, но при опит да гаси получил леки изгаряния на дланта на едната ръка. При разпространяването на огъня гръмнала газовата уредба на колата. Това съобщиха от ОДМВР-Кърджали. Четирима огнеборци от службата  в Кърджали загасили пожара, който унищожил колата и пластмасов контейнер в близост до инцидента. Причина за запалването е късо съединение. Товарен „Форд“ изгорял в Момчилград, след като се запалил по време на движение вчера в 13,45 часа на ул.“Генерал Столетов“. Няма пострадали. Екип на службата в Момчилград потушил огъня, причинен от късо съединение. Колата изгоряла. Двама огнеборци от участъка в Бенковски загасили пожар на тераса в село Фотиново, причинен от късо съединение в осветително тяло.", "date": "2018.04.27", "title": "Кърджали: Гръмнала е газовата уредба на лек автомобил, който се е запалил по време на движение в кв. “Възрожденци“"}
{"url": "http://www.focus-news.net/news/2018/04/27/2515714/premierat-boyko-borisov-s-koalitsionnite-partnyori-imame-razlichiya-no-imame-i-obshta-tsel-darzhavata-da-varvi-napred.html", "text": "С коалиционните партньори имаме различия, но имаме и обща цел - държавата да върви напред. Това каза пред журналисти премиерът Бойко Борисов на въпрос има ли напрежение в коалицията след назначенията в КЕВР , предаде репортер на Радио „Фокус“ – Шумен. „Ние имаме разписани коалиционни споразумения, придържаме се към тях“, обясни премиерът и заяви, че при него напрежение няма, а е точно обратното. „Виждате работим много добре с всички министри и вицепремиери. Разбирам, че е модерно да се създават непрекъснато напрежения, но ви връщам една година назад. Тогава, когато трябваше да се създаде правителство. „Нито ВМРО ще стане ГЕРБ, нито ГЕРБ – ВМРО. Имаме своите различия, които ще останат винаги, но имаме обща цел – държавата да върви напред, да е по-стабилна и по-успяла“, заяви Борисов.\r\nОт своя страна вицепремиерът и министър на отбраната Красимир Каракачанов коментира: „Аз с премиера нямам никакви проблеми“. По думите му може би трябва да се търси механизъм за диалога в парламента. „Там някъде скърцат колелцата. Това е въпрос, който може да се реши на Коалиционен съвет. Иначе в правителството няма случай, в който да съм се обърнал към премиера с някакво съдействие и да не съм го получил“, подчерта Каракачанов. \r\nИвелина ИВАНОВА", "date": "2018.04.27", "title": "Премиерът Бойко Борисов: С коалиционните партньори имаме различия, но имаме и обща цел - държавата да върви напред"}
{"url": "http://www.focus-news.net/news/2018/04/27/2515717/ministar-kiril-ananiev-nasochili-sme-usiliyata-si-v-razvitieto-na-elektronnoto-zdraveopazvane.html", "text": "Министерство на здравеопазването е насочило усилията си в развитието на електронното здравеопазване, посредством изпълнението на проект „Изграждане на Националната здравно-информационна система”, етап I и етап II по процедура за предоставяне на безвъзмездна финансова помощ по ОП „Добро управление 2014-2020г.”. Това каза министърът на здравеопазването Кирил Ананиев, който отговори на депутатски въпрос, свързан с електронните регистри на заболяванията, предаде репортер на Агенция „Фокус”. „Регистрите имат ключова роля в системата на здравеопазването. Работата по тях се извършва в рамките на проекта. Решение на проблема в дългосрочен план ще се намери чрез реализиране на дейност, разработка и доработка на необходимите регистри за изпълнение на националната здравно-информационна система. В обхвата на дейността се предвижда да бъдат разработени и внедрени 23 национални електронни регистри”, посочи министър Ананиев. По думите му това ще улесни процесите по вписване, промяна и заличаване на данни, тяхното съхрани, както и подаването им в реално време към други информационни системи.\r\nИван ЛАЗАРОВ", "date": "2018.04.27", "title": "Министър Кирил Ананиев: Насочили сме усилията си в развитието на електронното здравеопазване"}
{"url": "http://www.focus-news.net/news/2018/04/27/2515715/nina-stavreva-kmet-na-kavarna-obshtinata-raboti-aktivno-po-podgotovka-na-evropeysko-parvenstvo-po-futbol-za-zheni2019-na-koeto-morskiyat-grad-shte-bade-domakin.html", "text": "Общината работи активно по подготовка на Европейско първенство по футбол за жени ‘2019, на което Каварна ще бъде домакин. Това съобщи по време на официалното обявяване на кандидатурата на Каварна за европейски град на спорта ‘2019 кметът Нина Ставрева,  предаде кореспондентът на Радио „Фокус” – Варна. По думите на Нина Ставрева спортното минало и спортното настояще на Каварна са факт и доказателство за това са многобройните успехи на възпитаниците на различни спортни клубове в града. \r\nТази година Каварна ще отбележи 30 години хандбал, предстои провеждането на множество спортни състезания – по карате, кикс бокс, петанк, продължава популяризирането на плажните спортове предвид даденостите на района – плажен волейбол, плажен баскетбол и плажен футбол. Днес се слага началото на спортните прояви в Каварна, подчерта Нина Ставрева. Много богат е спортният календар на морската община, публикуван е на интернет страницата на администрацията. Тази година е предвидено създаването на нова спортна площадка  и изкуствено игрище в Каварна. Жителите на морския град са единодушни, че градът разполага с прекрасна спортна база, създавана през годините. Амбицията на Общината е тази база да се развива и надгражда в бъдеще. През есента на тази година ще бъдат разгледани кандидатурите за европейски град на спорта за малките общини, като Каварна, посочи Нина Ставрева. \r\nТя изрази своята надежда градът да бъде предпочетен в тази надпревара и даде дума, че ако това се случи морският град, Курортният комплекс „Албена“ и Варна ще обединят своите усилия регионът да се превърне в място за спорт, което ще прослави не само Приморска Добруджа, но и страната ни.\r\nЖулиета НИКОЛОВА", "date": "2018.04.27", "title": "Нина Ставрева, кмет на Каварна: Общината работи активно по подготовка на Европейско първенство по футбол за жени‘2019, на което морският град ще бъде домакин"}
{"url": "http://www.focus-news.net/news/2018/04/27/2515706/toma-bikov-gerb-provokatsiite-na-bsp-za-horata-s-uvrezhdaniya-sa-organizirani-sled-rozhden-den-chast-ot-tyah-toku-shto-byaha-stanali-ot-masata.html", "text": "Нямаме намерение да се поддадем на подобни провокации на БСП, организирани след един рожден ден, който течеше паралелно с този скандал. Това каза пред журналисти депутатът от ГЕРБ Тома Биков в отговор на внесеното от БСП искане за оставка на Емил Христов като зам.-председател на парламента заради недопускането на хора с увреждания, предаде репортер на Агенция „Фокус“. „Да не влизаме в подробностите, че част от тези хора току що бяха станали от масата и отидоха да правят скандал в парламента“, коментира той. „Смятаме, че подобни техни действия са опит да паразитират върху наистина сериозните проблеми на хора, които всеки ден се борят за живота на децата си“, заяви Тома Биков. „Ще загубим още един парламентарен ден заради това, че БСП нямат идеи, реални предложения за законопроекти“, посочи депутатът. „Хората са добре дошли в парламента, винаги сме отворени за разговори с тях. За съжаление, на БСП са им свършили идеите, което не е добре за цялата политическа система“, каза още той.", "date": "2018.04.27", "title": "Тома Биков, ГЕРБ: Провокациите на БСП за хората с увреждания са организирани след рожден ден, част от тях току що бяха станали от масата"}
{"url": "http://www.focus-news.net/news/2018/04/27/2515704/pg-na-gerb-izrazi-podkrepata-si-za-emil-hristov-kato-zam-predsedatel-na-parlamenta.html", "text": "ПГ на ГЕРБ стои зад зам.-председателя на парламента Емил Христов, ще гласуваме против предложението на БСП. Това каза пред журналисти депутатът от ГЕРБ Тома Биков в отговор на внесеното от БСП искане за оставка на Емил Христов като зам.-председател на парламента, предаде репортер на Агенция „Фокус“. „За нас това е пореден опит на БСП да превърне един технически проблем в политически“, изтъкна той. „Симптом е на безидейност и опит за превръщане на парламента в сцена фарсове и гротески“, заяви Тома Биков. „Емил Христов поднесе извиненията си на хората, на които беше причинено неудобство. На БСП няма защо да се извиняваме“, коментира депутатът. Попитан застават ли „Обединени патриоти“ зад Емил Христов Тома Биков посочи: „Всяка ПГ ще вземе решението си. Още на заседанието на нашата група във вторник въпросът беше поставен. Ние единодушно стоим зад Емил Христов“. В отговор на въпрос изразил ли е готовност Емил Христов да подаде оставка Тома Биков уточни: „Няма защо да изразява готовност. Това е политическо решение на ПГ, както издигането му за зам.-председател на парламента“.\r\nБиляна ИВАНОВА", "date": "2018.04.27", "title": "ПГ на ГЕРБ изрази подкрепата си за Емил Христов като зам.-председател на парламента"}
{"url": "http://www.focus-news.net/news/2018/04/27/2515721/vratsa-nivoto-na-reka-dunav-se-e-ponizhilo-s-14-sm-kray-oryahovo.html", "text": "Нивото на река Дунав се е понижило с 14 см край Оряхово, като нивото на реката там е 478 см. Това съобщиха от Хидрометеорологична станция-Ново село. Нивото на Дунав при Ново село се е понижило с 3 см, а водният стоеж е 527 см. Нивото на реката край Видин е 572 см, регистрираното е понижение от 4 см. Край Лом през последното денонощие понижението в нивото на реката е 10 см,   водният стоеж там е 593 см. \r\nТемпературата на водата край Ново село е 17 градуса, а край Оряхово - 17,6 градуса.", "date": "2018.04.27", "title": "Враца: Нивото на река Дунав се е понижило с 14 см край Оряхово"}
{"url": "http://www.focus-news.net/news/2018/04/27/2515722/sport-sestri-stoevi-na-chetvartfinal-na-evropeyskoto-v-ispaniya.html", "text": "Стефани Стоева и Габриела Стоева се класираха за четвъртфиналите на двойки жени на европейското първенство по бадминтон в Уелва (Испания). Сребърните медалистки от 2017 година победиха шведките Аманда Хогстрьом и Клара Нистад с 21:13, 21:12 за 31 минути. Българките поведоха в средата на първия гейм и до края на мача доминираха. Следващите им съпернички са холандките Дебора Йиле и Имке Ван Дер Аар.", "date": "2018.04.27", "title": "Спорт: Сестри Стоеви на четвъртфинал на Европейското в Испания"}
{"url": "http://www.focus-news.net/news/2018/04/27/2515726/aktsenti-v-predavaneto-chasat-na-blagoevgrad-na-radio-fokus-pirin.html", "text": "В днешното издание на предаването „Часът на Благоевград“ на Радио „Фокус“ – Пирин ще предоставим информация за събитието, на което кметът на Благоевград д-р Атанас Камбитов, заедно с кметовете на Симитли, Рила, Кочериново и Бобошево подписаха договор за безвъзмездна финансова помощ за изграждане на компостиращи инсталации и на инсталации за предварително третиране на битови отпадъци с министъра на околната среда и водите Нено Димов.\r\nФестивалът „Здравей здраве“  ще бъде представен за първи път пред  жители и гости на Благоевград. На 28 и 29 април /събота и неделя/ зала „22 септември“ ще се превърне в здравен център. Дискусиите и практиките започват в 08:00 часа и всеки  заинтересован ще може да чуе и види  някои от най- интересните техники и начини за здравословния начин на живот. Повече ще научим от един от организаторите  Валерия Йорданина.\r\nТеатралният фестивал „Тара-ра-бумбия“ затвърждава добрите взаимоотношения между България и Македония, Благоевград се превръща в театрална столица\r\nШестото издание на Международния  театрален фестивал „Тара-ра-бумбия“ носи послание за добрите взаимоотношения с Македония в културен план. Още ще ни разкаже колегата Ливия Нинова.\r\nПърви международен турнир по художествена гимнастика “Golden Pirin Cup” ще се проведе в Благоевград. От 4 до 6 май в зала „Скаптопара“ грациите ще покажат финес и талант чрез своите изпълнения. На 4 май около 12 часа ще бъде официалното откриване на турнира.  Още научаваме от Лидия Стоянова, треньор в Клуб по художествена гимнастика „Пирин“- Благоевград.\r\nПредаването „Часът на Благоевград “ се излъчва на честотите на Радио „Фокус“ – Пирин всеки петък, от 12.00 до 13.00 часа, с водещ Лора Калчева.", "date": "2018.04.27", "title": "Акценти в предаването „Часът на Благоевград“ на Радио „Фокус“ – Пирин"}
{"url": "http://www.focus-news.net/news/2018/04/27/2515719/blagoevgrad-granichni-politsai-otkriha-nelegalna-rabotilnitsa-za-obrabotka-na-tyutyun.html", "text": "При специализирана полицейска операция вчера служители на Гранично полицейско управление-Благоевград са открили нелегална работилница за обработка на тютюн. Това съобщиха от пресцентъра на МВР. Извършена е проверка на бивш дърводелски цех в село Пороминово, община Кочериново. В специално обособено помещение граничните полицаи са открили  27 бали с жълто-кафява листна маса, всяка с тегло около 30 кг.  Общото им тегло е над 810 кг. Граничните полицаи са открили и една машина за рязане на тютюн, приспособления за преработка на тютюна / бидони пълни с течност/  и един чувал с около 20 кг нарязана листна маса. \r\nЗа случая е уведомена районната прокуратура в Дупница, образувано е досъдебно производство. Задържани са двама мъже от района на община Хаджидимово, наематели на бившия цех.", "date": "2018.04.27", "title": "Благоевград: Гранични полицаи откриха нелегална работилница за обработка на тютюн"}
{"url": "http://www.focus-news.net/news/2018/04/27/2515723/pernik-obshtinskiyat-krag-na-traditsionnoto-sastezanie-mlad-ogneborets-sabra-uchenitsi-ot-5-uchilishta-na-stadiona-na-mira-v-grada.html", "text": "Общинският кръг на традиционното състезание „Млад огнеборец” събра ученици от 5 училища на Стадиона на мира в Перник. Това съобщиха от  пресцентъра на Община Перник \r\nСтартът на спортното събитие беше даден от зам.-кметовете Денислав Захариев и Йордан Павлов. По традиция спортното събитие се организира от Районната служба по пожарна безопасност и защита на населението , със съдействието на Община Перник. \r\n„Искам да ви поздравя за смелостта и куража, че на такава ранна възраст искате да се присъедините към една от най-благородните професии,а имено тази на пожарникаря. Защото той има смелостта, когато има проблем да влезне в огъня и да спаси човешки живот. Надявам се след години да сте отново тук, но от другата страна като организатори. На всички участници пожелавам успех , да дадете всичко от себе си , а най-добрият да победи. Като във всяка битка трябва да има победител, който да представи града ни достойно на следващите етапи от състезанието“, с тези думи се обърна към всички участници зам.-кметът Денислав Захариев\r\nСили в надпреварата ще премерят учениците от 13-то ОУ „Св. Св. Кирил и Методий“, 9-то ОУ „Темелко Ненков“ ,12-то ОУ „Васил Левски“, ОУ „Св. Иван Рилски“ и ПГТС „Арх. Йордан Миланов”. Дисциплините в състезанието са две – бойно разгръщане на състезателна пътека и щафета 400 м. с препятствия. Победителя преминава в следващия кръг и ще представлява общината на областното състезание.", "date": "2018.04.27", "title": "Перник: Общинският кръг на традиционното състезание „Млад огнеборец” събра ученици от 5 училища на Стадиона на мира в града"}
{"url": "http://www.focus-news.net/news/2018/04/27/2515718/spetsializiraniyat-nakazatelen-sad-shte-razgleda-iskaneto-za-zadarzhane-pod-strazha-na-obvinenite-za-koruptsiya-10-sluzhiteli-na-avtomobilnata-administratsiya-v-blagoevgrad.html", "text": "В Специализирания наказателен съд беше внесено искане от страна на Специализирана прокуратура за вземане на мярка за неотклонение „задържане под стража“ спрямо Ангел Йорданов Янчев, Бойко Светославов Ханджийски, Георги Серафимов Глинджурски, Димитър Тодоров Занков, Димитър Асенов Туджаров, Евтим Асенов Гоцев, Красимир Янков Иванов, Никола Георгиев Панов, Петър Александров Денишев и Росен Василев Марков, на които са повдигнати обвинения за участие в организирана престъпна група, създадена с цел да вършат съгласувано в страната престъпления по чл. 301 НК – подкуп. Това съобщиха от пресцентъра на съда. Делото ще се разгледа от 16 състав на Специализирания наказателен съд и е насрочено за 13.30 часа.", "date": "2018.04.27", "title": "Специализираният наказателен съд ще разгледа искането за задържане под стража на обвинените за корупция 10 служители на автомобилната администрация в Благоевград"}
{"url": "http://www.focus-news.net/news/2018/04/27/2515725/burgas-edin-chovek-e-zaginal-a-zhena-e-s-tezhka-cherepno-mozachna-travma-sled-patni-intsidenti-v-grada.html", "text": "Поради пътен инцидент в района на сградата на НОИ в Бургас, движението от бул. \"Стефан Стамболов\" временно е пренасочено по бул. \"Демокрация\". Това съобщи за Радио \"Фокус\" Цветелина Рандева, говорител на ОДМВР-Бургас. При инцидента е пострадала пешеходка, докато е пресичала на пешеходна пътека. Тя е с тежка черепно-мозъчна травма. Самоличността й не е установена, поради липса на документи. По думите на Рандева по-рано през деня е станал и друг инцидент, при който е загинал човек.\r\nВеселина НИКОЛОВА", "date": "2018.04.27", "title": "Бургас: Един човек е загинал, а жена е с тежка черепно-мозъчна травма, след пътни инциденти в града"}
{"url": "http://www.focus-news.net/news/2018/04/27/2515731/galap-interneshanal-obshtoto-nivo-na-kritichnost-kam-vlastta-u-nas-ostava-silno-vapreki-podkrepata-za-vanshnopoliticheskite-deystviya-na-borisov.html", "text": "Българите проявяват очаквана висока социална чувствителност и желание за далеч по-твърди действия на властта срещу корупцията и престъпността. Високо е очакването за повече обществена, социална и съдебна справедливост. На фона на социалното разслоение у нас хората не биха понесли увеличение на цената на тока, не биха възприели лесно и казуси като този с т.нар. царски имоти, например, и автоматично подкрепят всякакви социално звучащи мерки като намаляване на заплатите на депутатите. Затова и ограничаване на рекламата на хазарт, предложено от вицепремиера Валери Симеонов, се възприема добре. На този фон огромно е също и убеждението, че злоупотребите с ТЕЛК са много и трябва да спрат. Скорошното бягство от затвора се оценява като провал на властта, а не като инцидент. Делото срещу Иванчева също не оставя обществото с еднозначни впечатления. Заради високото усещане за несправедливост, българите са склонни да приемат и критиките на президента към властта. С великодушното си отношение по казуса с Желяз, показано още в началото, прокуратурата и главният прокурор също печелят на своя страна общественото мнение. Игрите за пари \r\n42% от българите смятат, че в живота у нас може да се успее преди всичко с повече късмет. 53% смятат, че се успява преди всичко с повече работа. Делът от 42% не е малък и свидетелства за важни народопсихологически особености, за качеството на живот на мнозина у нас, както и за усещането за несправедливост. \r\nНа този фон 5% от запитаните твърдят, че редовно играят игри като тото, лотария, посягат към форми на хазарт и т.н. Те се равняват условно на близо 300 хиляди души. Тези хора харчат средно по 43 лв месечно за такъв тип игри. \r\n19% пък (или над 1 млн.) казват, че играят от време на време и харчат средно по 21 лв. месечно. Играещите много рядко са 33% (над 1.8 млн.) и влагат по 9 лв на месец в това. Така, общо 57% ат запитаните (или над 3 милиона) се оказват играещи, макар и с различна честота. 43% пък са тези, които твърдят, че не играят такива игри. Средно, играещите у нас харчат по 15 лв. на месец. Най-общата калкулация показва, че за такъв тип игри хората явно харчат по около половин милиард на година. Това е приблизително колкото 5% от ежедневните харчове за хранителни стоки и стоки за бита, например. \r\nОгромното мнозинство - 86% - от играещите свидетелстват, че никога не са печелили сума, която да смятат за значима. Сред останалите пък личат най-вече хора печелили до 99 лв. За по-големи суми свидетелстват малцина, а само 1% от общо всички запитани в изследването твърдят, че са печелили суми над 5 хил. лв. \r\nМнозинство от 68% казват, че не познават човек, който да е спечелил значителна сума. Още по-голямо мнозинство – 81% - смятат, че да се спечели значима сума в такива игри не е лесно. 9% са на обратното мнение, а останалите се колебаят. Данните свидетелстват, че общественият разум и предпазливост по-скоро са запазени, въпреки немалките нива на социално недоволство.   На този фон лансираната от вицепремиера Валери Симеонов идея за ограничаване на рекламата на хазарт се възприема добре. 55% се съгласяват със забрана на реклама, но не и на самите игри. 14% са крайни и биха се съгласили даже на забрана на игрите. 27% пък искат всичко да остане както досега.  Останалите се колебаят. Текущата политика \r\nМнозинство от 60% са чули за речта на президента, а мнозинството 69% от тях одобряват критиката към правителството. 19% не я одобряват, а останалите се колебаят. Общото ниво на критичност към властта у нас остава силно, въпреки подкрепата за външнополитическите действия на Борисов, уловена в предишни изследвания. Затова и 91% смятат, например, че скорошното бягство от затвора е атестат за слаба работа на властите, а само 7% приемат, че подобни неща могат да се случват, дори и при добре свършена от страна на властите работа, а обясненията от типа „Монте Кристо“ не се възприемат. \r\nДруга идея от последните седмици – собствениците на по-замърсяващите автомобили да плащат повече, се възприема на принципно ниво. Мнозинство от 66% одобрява. Очевидно обаче тази идея би се натъкнала на обострената социална чувствителност. Тази чувствителност личи в ред индикатори, като например подкрепата за предложението на Корнелия Нинова за намаляване на заплатите (91% от запитаните), мнозинството от 84%, което казва, че в този момент не би могло да понесе увеличение на цената на тока или пък мнозинството от 63%, което се противопоставя на връщането на царските имоти. \r\nВисоко е и желанието за прекратяване на злоупотребите с инвалидни пенсии - 92% от запитаните споделят, че такива злоупотреби са много и това трябва да се прекрати. Това е още един израз на нарушеното усещане за справедливост. Сагата с Иванчева обаче по-скоро поляризира общественото мнение. 44% намират, че случващото се с Иванчева изглежда по-скоро скалъпено, 34% са на обратното мнение, а цели 22% не могат да преценят. Тези резултати показват, че независимо от силното обществено желание за справедливост, охраната на човешкото достойнство като ценност стои високо в скалата на българите. \r\nВ същото време ясната позиция на прокуратурата по казуса с Желяз и останалите българи, търсени в САЩ (заявена още в средата на месеца), печели симпатии за прокуратурата и главния прокурор – мнозинство от 60% одобрява това, че прокуратурата не потърси задържане на всяка цена за Желяз и другите.", "date": "2018.04.27", "title": "„Галъп интернешънъл“: Общото ниво на критичност към властта у нас остава силно, въпреки подкрепата за външнополитическите действия на Борисов"}
{"url": "http://www.focus-news.net/news/2018/04/27/2515728/kyustendil-zam-kmetat-svetoslav-vasilev-privetstva-uchastnitsite-v-sastezanieto-mlad-ogneborets.html", "text": "Зам.-кметът на Община Кюстендил Светослав Василев приветства участниците в състезанието Млад огнеборец”, предаде репортер на Радио „Фокус” – Кюстендил. Състезанието се провежда на стадион „Осогово” в града, в него участват 10 отбора, сред които и отбор от Община Невестино. „Приветствам ви от името на кмета на Община Кюстендил – Петър Паунов, желая преди всичко здраве. На съдиите и на организаторите желая да се получи едно добро състезание, а на участниците – успех. Нека най-добрите и най-подготвените да спечелят”, каза Светослав Василев. Началникът на Районна служба „Пожарна безопасност и защита на населението” – Кюстендил заяви, че това е деветнадесетото районно състезание на младежките противопожарни отряди в града. „С тези състезания ние обучаваме децата за адекватна реакция при екстремни ситуации, но в същото време ние ги доближаваме и до нашата професия”, каза Симеонов. По думите е от голяма важност децата да знаят по какъв начин трябва да реагират правилно, защото при една екстремна обстановка това може да доведе до спасяване на техния живот, както и на живота на други хора.\r\nВенцеслав ИЛЧЕВ", "date": "2018.04.27", "title": "Кюстендил: Зам.-кметът Светослав Василев приветства участниците в състезанието Млад огнеборец”"}
{"url": "http://www.focus-news.net/news/2018/04/27/2515720/premierat-boyko-borisov-pri-moderniziraneto-na-voenna-tehnika-iskame-da-badat-angazhirani-balgarskite-ucheni-i-spetsialisti.html", "text": "Амбицията ни е проектът за модернизиране на машините за Сухопътните войски да бъде реализиран в български предприятия и в процеса да бъдат ангажирани български учени, инженери, механици, обяви министър-председателят Бойко Борисов при посещението си във военноремонтния завод „ТЕРЕМ – Хан Крум“ в Търговище, съобщиха от правителствената информационна служба. По думите му, това ще позволи отпуснатите средства от държавния бюджет ще останат в България, ще спомогнат за развитие на научния потенциал и за повишаване на жизнения стандарт.\r\n„За съжаление, не така е било през последните години. Най-лесно е да се купува, да се харчат парите на данъкоплатците“, коментира вицепремиерът Томислав Дончев. Той посочи, че желанието на правителството е да бъде ангажиран целият индустриален и научен потенциал на страната. „Ако този потенциал бъде развит, той ще може да намери и други клиенти“, посочи Дончев.\r\nВ момента тече междуведомственото съгласуване на проектите за инвестиционни разходи за придобиване на основна бойна техника за Сухопътните войски и на нов боен самолет. Очаква се те да бъдат внесени за разглеждане от Министерския съвет на заседанието на 9 май, посочи вицепремиерът и министър на отбраната Красимир Каракачанов. Проектът за бойните машини е разработен за времеви интервал от 12 години и е на стойност 1,22 млрд. лв. без ДДС. Той предвижда придобиване на 150 броя бойна и специална техника за три батальонни бойни групи, на системи и допълнително оборудване, както и обучение на състава.\r\nСпоред втория инвестиционен проект ще бъдат закупени 16 самолета на два етапа. През първия етап, който е финансово осигурен с 1,5 млрд. лв. без ДДС, ще бъдат придобити не по-малко от осем самолета, ще се осигурят средства за наземно обслужване, обучение на състава, първоначална интегрирана логистична поддръжка (за период от 3 години) и въоръжението.", "date": "2018.04.27", "title": "Премиерът Бойко Борисов: При модернизирането на военна техника искаме да бъдат ангажирани българските учени и специалисти"}
{"url": "http://www.focus-news.net/news/2018/04/27/2515730/neboysha-stefanovich-ministar-na-vatreshnite-raboti-na-sabriya-shte-arestuvame-ramush-haradinay-ako-doyde-v-preshevo.html", "text": "Министърът на вътрешните работи на Сърбия Небойша Стефанович заяви, че премиерът на Косово Рамуш Харадинай ще бъде арестуван, ако посети Прешево, предава белградската информационна агенция Beta.\r\nПо-рано Харадинай заяви, че е готов да посети Прешево по покана на местните власти, като добави, че ще направи пътуването с официално разрешение от Белград. \r\n„По силата на заповедта на нашия съд той (Харадинай) със сигурност ще бъде арестуван, ако полицията получи възможност да направи това“, увери сръбският вътрешен министър в изявление за местна медия. \r\nСърбия обвинява Харадинай във военни престъпления по време на въоръжения конфликт в Косово през 1998 г. и 1999 г. На основание заповед, издадена от Сърбия, на 4 януари 2017 г. френските власти арестуваха Харадинай, но в края на април миналата година Апелативният съд във френския град Колмар отхвърли искането на Белград за екстрадирането му. Тереза Герова", "date": "2018.04.27", "title": "Небойша Стефанович, министър на вътрешните работи на Събрия: Ще арестуваме Рамуш Харадинай, ако дойде в Прешево"}
{"url": "http://www.focus-news.net/news/2018/04/27/2515729/vitseprezidentat-iliyana-yotova-vazpitanieto-v-rodolyubie-reshava-edin-ot-nay-golemite-problemi-v-balgarskoto-obrazovanie-neobhvanatite-ot-uchilishte-detsa.html", "text": "Възпитанието в родолюбие решава един от най-големите проблеми в българското образование – необхванатите от училище деца. Това заяви в Сливен вицепрезидентът и патрон на националното движение „Млади възрожденци“ Илияна Йотова, която е в града за регионална среща на клубовете „Млади възрожденци“, предаде репортер на Радио \"Фокус\" - Сливен. „За съжаление част от децата отпадат от училище най- вече по социални причини. Чрез „Младите възрожденци“ те не само присъстват в училище, те се учат на родолюбие, учат се какво е българщина, научават българската история, българската литература, кои са великите личности на България. За мен е голямо вълнение да слушам как тези деца говорят чист български така, както голяма част от техните връстници не  могат“, заяви вицепрезидентът Илияна Йотова. Тя благодари на учителите и местните власти успели да създадат в Сливен най-голямата мрежа от клубове по родолюбие. \r\nПредседателят на Общобългарски комитет „Васил Левски” Васил Василев съобщи, че Сливен е на първо място в страната по активност на младите възрожденци. На територията на областта има 83 клуба с над 1 300 деца. „Чест прави на управлението на града, на Регионалното управление на образованието, на директорите на училищата, на родителите. Всъщност, те са тези, които се грижат за патриотичното образование на децата, а ние им помагаме“, заяви Васил Василев. \r\nВицепрезидентът Илияна Йотова и председателят на Общобългарски комитет „Васил Левски” Васил Василев бяха в Сливен за участие в третата регионална среща на Клубове \"Млади възрожденци\". Темата на срещата е \"Младите възрожденци и заветите на историята\". Основната цел на клубовете \"Млади възрожденци\" е утвърждаване на национално патриотичните ценности и идеали сред учениците и съхраняване на българската идентичност и облик в Европейския съюз. \r\nЛюдмила ЙОРГОВА", "date": "2018.04.27", "title": "Вицепрезидентът Илияна Йотова: Възпитанието в родолюбие решава един от най-големите проблеми в българското образование – необхванатите от училище деца"}
{"url": "http://www.focus-news.net/news/2018/04/27/2515710/ministar-krasen-kralev-ako-rabotim-tselenasocheno-do-edna-godina-shte-imame-efektivni-merki-za-borba-s-futbolnoto-huliganstvo.html", "text": "Ако работим целенасочен,о до една година ще имаме ефективни мерки за борба с футболното хулиганство. Това заяви министърът на младежта и спорта Красен Кралев в сутрешния блок на БНТ, съобщиха от пресцентъра на министерството. Той коментира успешно проведените във Варна първа среща на Експертна група “Почтеност“ към Европейската комисия и среща на заинтересованите държави-членки на ЕС на тема: „Съвместно обучение за създаване и развитие на Национална платформа за борба с манипулирането на спортни състезания“, организирана от ММС.\r\n„Заедно с организации като ФИФА, УЕФА, ООН, Спортрадар, Европол и Интерпол поставихме важни въпроси за борба с корупцията в спорта. Има огромни интереси в бизнеса със залагането на спортни срещи, затова искаме да координираме усилията на всички български  и международни институции и да върнем почтеността в спорта чрез сериозни законодателни текстове в НК и превантивни мерки. Ив льо Лостек, началник на отдел \"Спорт\" към ЕК похвали България, че сме първата страна, която прилага новите работни методи от третия „Работен план за Спорт 2017-2020“, одобрен от Съвета на Министрите, отговорни за спорт“, добави Кралев.\r\nТой подчерта, че годишно на спортни срещи се залагат 2 трилиона долара, а 140 милиарда са изпраните пари. \r\n„От 2011 г. в България има текстове в НК по темата с уреждането на спортни срещи, има трима осъдени, но според юристите текстовете трябва да се прецизират“, каза Кралев.\r\nСпортният министър говори и за мерките, които се предприемат за борба с футболното хулиганство. \r\n„Взехме стратегически решения за борба с футболното хулиганство заедно с колегите от МВР, БФС и двете парламентарни комисии и ако ги доведем докрай, ще се справим с този проблем”, заяви министърът. Той коментира, че досега мерки са се вземали периодично, когато възникне инцидент.\r\n„До момента основният пропуск е, че фокусът на санкциите пада върху футболния клуб, а той няма как да контролира тази част от агитките, която създава проблеми. Ние искаме да се насочи фокусът към персоналната отговорност. Изготвихме краткосрочни и дългосрочни мерки за борба с хулиганството. Вече на Националния стадион има камери с качество 4К, които приближават образа 36 пъти, ще сложим и турникети. Обединихме се, че трябва да има чисто нов закон за футболното хулиганство”, заяви министърът.\r\nКрасен Кралев акцентира върху необходимостта новият закон да изясни кой носи отговорност за охраната и пропусквателния режим на спортното събитие, защото големите клубове имат своя охрана вътре на стадионите, а по-малките разчитат на частни охранители или на полицията.\r\n„Нужни са и промени в Наказателния кодекс. Наказанията за т.нар. хулигани се издават от съда, но процедурата е много тромава. Трябва да се даде възможност на МВР, БФС и клубовете  да налагат наказания за лишаване от присъствие на стадиона. Всеки трябва да знае своите отговорности. В Англия например лицата със забрана да посещават спортни срещи в часа на мача се привикват в районните полицейски управления. Ще имаме срещи и с неправителствените организации, обединяващи фенове, които да предложат идеи. До края на годината с МВР и двете ресорни парламентарни комисии с упорита работа можем да финализираме новия закон ”, каза Кралев.", "date": "2018.04.27", "title": "Министър Красен Кралев: Ако работим целенасочено, до една година ще имаме ефективни мерки за борба с футболното хулиганство"}
{"url": "http://www.focus-news.net/news/2018/04/27/2515735/granichna-politsiya-normalno-se-izvarshva-preminavaneto-prez-granichnite-punktove-na-teritoriyata-na-yugozapadna-balgariya.html", "text": "Нормално се извършва преминаването през граничните пунктове на територията на Югозападна България. Това съобщиха за Радио „Фокус“ – Пирин от „Гранична полиция“. Без проблеми се извършва преминаването през ГКПП „Кулата“, „Илинден“, „Златарево“ и „Логодаж“.\r\nКристина МИТКОВА", "date": "2018.04.27", "title": "„Гранична полиция“: Нормално се извършва преминаването през граничните пунктове на територията на Югозападна България"}
{"url": "http://www.focus-news.net/news/2018/04/27/2515734/ministar-temenuzhka-petkova-ekipat-na-eso-raboti-tselenasocheno-za-garantirane-na-energiynata-sigurnost.html", "text": "Екипът на Електроенергийният системен оператор (ЕСО) работи целенасочено и мотивирано за това да бъде гарантирана енергийната сигурност на българските граждани. Инвестира се сериозен ресурс в модернизация и рехабилитация и резултатите са налице. Това заяви министърът на енергетиката Теменужка Петкова, която в рамките на парламентарния контрол отговори на въпрос свързан със сигурността на електроенергийната система, предаде репортер на Агенция „Фокус”. „Гарантирането на надеждното електроснабдяване на територията на цялата страна, в това число и в района на Южна и Югоизточна България е един от основните приоритети в работата на Електроенергийния системен оператор. За целта дружеството своевременно извършва реконструкция и модернизация на въздушните линии, обслужващи двата региона”, коментира министър Петкова. По отношение на Югоизточна Българи и в частност Южното Черноморие, тя заяви, че през 2017г. ЕСО е извършил модернизация на въздушна линия, което е повишило надеждността на електроснабдяването в направление Карнобат-Айтос-Бургас-Варна, както и на курортите северно от Бургас.\r\nИван ЛАЗАРОВ", "date": "2018.04.27", "title": "Министър Теменужка Петкова: Екипът на ЕСО работи целенасочено за гарантиране на енергийната сигурност"}
{"url": "http://www.focus-news.net/news/2018/04/27/2515736/mvr-povdignati-sa-obvineniya-na-chetirima-dushi-sled-operatsiya-na-gdbop-sreshtu-prestapna-grupa-za-prevezhdane-na-hora-prez-granitsata-i-podpomagane-na-chuzhdentsi-da-prebivavat-v-stranata.html", "text": "Полицейска операция е предприета от ГДБОП на 22 април т.г. във връзка с досъдебно производство в Отдел „Следствен“ при Специализираната прокуратура.Това събобщиха от пресцентъра на МВР. В акцията са участвали служители на отдел „Контратероризъм“ и отдел „Киберпрестъпност“ при ГДБОП-МВР и колегите им от териториалните сектори на главната дирекция  в Плевен, Ловеч,  Силистра, Добрич, Варна, Пловдив и Перник, като и следователи от отдел „Следствен“ при СП, под надзора на Специализираната прокуратура. Полицейските действия били насочени към неутрализиране на организирана престъпна група, занимавала се с превеждане през границата на хора и по подпомагане на чужденци да пребивават или преминават в страната и чужбина - престъпления по чл. 321, вр. чл. 280 и чл. 281 от НК. В процеса на действията по разследването са проверени девет адреса на територията на София и страната, три от които - в условията на неотложност. Претърсване и изземване е осъществено и в два автомобила. Иззети са множество мобилни телефони, сим карти, документи за парични преводи, големи парични суми, както и други вещи, които имат отношение при документирането на престъпната дейност на групата. На единият от адресите е открито туристическо ремарке с изграден тайник за прекарване на хора, с капацитет шест души. Иззети са два луксозни автомобила, използвани от организираната престъпна група - „БМВ”„Х5” и „Рейндж Ровер Спорт“. За срок до 24 часа първоначално са били задържани 12 души - Ф.Х. /29 г./, сирийски гражданин, с хуманитарен статут в България; И.Й./34 г./, С.Е. /32 г./; Г.С/46 г./, М.И./41 г./, И.Д. /38 г./, Г.К. /34 г./, всички осъждани и известен на органите на МВР, както и Р.Й. /29 г./, С.К. /25 г./, П.К. /24 г./, Д.Н. /43 г./, известни на органите на МВР и 36-годишната Н.С. Установени и разпитани са 21 свидетели по делото. На четирима са повдигнати обвинения за престъпление по чл.321 от НК, като на двама от тях е наложена мярка за неотклонение „задържане под стража“ за срок до 72 часа, като след изтичането й, е наложена постоянна мярка за задържане. На двама от обвиняемите е наложена мярка за неотклонение „парична гаранция“ в размер на 10 000 лева и 2 000 лева. Работата по документиране и доказване на престъпната дейност на групата продължава.", "date": "2018.04.27", "title": "МВР: Повдигнати са обвинения на четирима души след операция на ГДБОП срещу престъпна група за превеждане на хора през границата и подпомагане на чужденци да пребивават в страната"}
{"url": "http://www.focus-news.net/news/2018/04/27/2515737/simeon-simeonov-rspbzn-blagodarenie-na-prevantivnata-deynost-i-na-po-dobrata-kultura-pozharite-v-kyustendil-namalyavat.html", "text": "Благодарение на превантивната дейност и на по-добрата култура пожарите в Кюстендил намаляват. Това каза пред журналисти началникът на Районна служба „Пожарна безопасност и защита на населението” (РСПБЗН)– Кюстендил Симеон Симеонов, предаде репортер на Радио „Фокус” – Кюстендил. От началото на годината на територията на противопожарната служба са възникнали 152 произшествия, от тях с материални загуби са само 28, а останалите са без материални загуби. В тях се включват помощни операции и спасителни дейности. „Обстановката към момента е нормална. В сравнение със същия период на миналата година имаме намаляване в броя на произшествията, а това за нас е по-добре. Това е в резултат на нашата работа по отношение на превенцията, както и повишаване на културата на населението”, каза Симеонов. По думите му службата има готовност да реагира през летния сезон, когато обстановката се усложнява. „Готови сме да посрещнем новия летен сезон, прибирането на селскостопанската продукция, както и жътвената кампания”, каза Симеонов.\r\nВенцеслав ИЛЧЕВ", "date": "2018.04.27", "title": "Симеон Симеонов, РСПБЗН: Благодарение на превантивната дейност и на по-добрата култура пожарите в Кюстендил намаляват"}
{"url": "http://www.focus-news.net/news/2018/04/27/2515739/veliko-tarnovo-s-16-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "С 16 см се е понижило нивото на река Дунав при Свищов за изминалото денонощие. Това съобщиха от Хидрометеорологичната станция в града. Водният стоеж на реката е 518 см, а температурата на водата 17.2 градуса. \r\nДнес над поречието на река Дунав ще бъде предимно слънчево, но около и след обяд отново ще се развива купеста и купесто-дъждовна облачност. Максималните температури между 24° и 29°.", "date": "2018.04.27", "title": "Велико Търново: С 16 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2018/04/27/2515732/ministar-kiril-ananiev-sledvashtata-sedmitsa-shte-se-sreshtnem-s-predstaviteli-na-rzi.html", "text": "През следващата седмица ще се проведат срещи с представители на РЗИ. Това каза от парламентарната трибуна здравният министър Кирил Ананиев в отговор на въпрос за оптимизирането на работата на РЗИ, предаде репортер на Агенция „Фокус“. „Работим усилено, разговорът, който ще проведем с тях ще бъде коректен и конкретен, а надявам се и ефективен“, заяви той. „Към 14 март 2018 г. Министерството на здравеопазването разпредели бюджетите на 28 регионални здравни инспекции, в които е заложено увеличение на средства за персонал от 1 януари 2018 г. с 18%“, изтъкна Кирил Ананиев. „Анализът на структурата и числеността на персонала в РЗИ показва твърде различна практика в организацията на работа и структурите на персонала в отделните РЗИ“, коментира здравният министър. „Това ни накара да вземем решение за създаване на общи правила на базата на които да функционират РЗИ“, посочи Кирил Ананиев. „Новият екип на министерството се натъкна на невероятни различия в структурата, организацията, функционирането и заплащането на труда“, уточни министърът. „Министерството предприе действия за оптимизиране на функциите и задачите им и въвеждане на единна система за работа и организация в административната дейност“, заяви Кирил Ананиев.\r\nБиляна ИВАНОВА", "date": "2018.04.27", "title": "Министър Кирил Ананиев: Следващата седмица ще се срещнем с представители на РЗИ"}
{"url": "http://www.focus-news.net/news/2018/04/27/2515743/burgas-zhena-e-zaginala-pri-tezhak-intsident-po-patya-za-selo-marinka.html", "text": "В 10.10 часа по пътя Бургас-Малко Търново в пътната отсечка между кв. \"Крайморие\" и село Маринка е възникнал тежък пътен инцидент, при който е загинала жена, за съобщи за Радио \"Фокус\"-Бургас Цветелина Рандева, говорител на ОДМВР-Бургас. Товарен автомобил с бургаска регистрация, управляван от 35-годишен мъж от Бургас, движещ се в посока с. Маринка навлиза в лентата за насрещно движение и допусна челен сблъсък с лек автомобил с бургаска регистрация, управляван от 22-годишна жена. Колата се е движила в посока Бургас.  В резултат на сблъсъка жената е загинала на място, а двама души и едно бебе са откарани в бургаска болница за уточняване здравословното им състояние. Към момента няма повече информация за постраданите.\r\nВеселина НИКОЛОВА", "date": "2018.04.27", "title": "Бургас: Жена е загинала при тежък инцидент по пътя за село Маринка"}
{"url": "http://www.focus-news.net/news/2018/04/27/2515727/b92-sarbiya-harvatskiyat-prezident-ostana-bez-komentar-za-reshenieto-na-belgrad.html", "text": "Държавният глава на Хърватия Колинда Грабар-Китарович отказа да коментира решението на сръбското правителство да обяви военния министър на Загреб за персона нон грата, предава белградската медийна компания B92.\r\nОфициален Белград взе решението в отговор на забраната на Загреб за влизане в Хърватия на Александър Вулин, министър на отбраната на Сърбия.\r\n„Сръбското правителство смята, че такива действия на Хърватия противоречат на духа на добросъседското сътрудничество и зачитането на основните европейски ценности, които включват свободата на движение на хората\", се казва в изявлението на управляващите в Белград.Тереза Герова", "date": "2018.04.27", "title": "B92 (Сърбия): Хърватският президент остана без коментар за решението на Белград"}
{"url": "http://www.focus-news.net/news/2018/04/27/2515740/kyustendil-obshtina-dupnitsa-zadeystva-protsedura-za-restavrirane-na-eski-dzhamiya.html", "text": "Община Дупница задейства процедура за реставриране на „Ески джамия”. Това каза пред Радио „Фокус” – Кюстендил зам.-кметът на Община Дупница Красимир Георгиев. Реставрацията и самият ремонт на сградата, която е архитектурен паметник, ще се извършат със средства от общинския бюджет. Още през 2017 година тези средства са били заделени. Стойността на поръчката е малко над 95 000 лева. В рамките на 60 дни, след избора на изпълнител, трябва да бъдат извършени самите дейности, включващи цялостна подмяна на покрива, както и дейности по самата сграда, без да се нарушава автентичния й вид. Целта е обектът да бъде съхранен, ремонтиран и използван като художествена галерия. Джамията е построена през 16 век върху останките на православен храм, който според проучването носи името на „Свети Харалампий”.\r\nВенцеслав ИЛЧЕВ", "date": "2018.04.27", "title": "Кюстендил: Община Дупница задейства процедура за реставриране на „Ески джамия”"}
{"url": "http://www.focus-news.net/news/2018/04/27/2515724/voyslav-sheshel-s-novo-skandalno-izyavlenie-v-parlamenta-shte-vi-maykata-ustashka-da-go.html", "text": "Председателят на Сръбската радикална партия (СРП) Войслав Шешел продължава със скандалното поведение в парламента. Журналисти от белградското издание Blic, присъствали на заседанието на законодателния орган, описват цветущата картина в залата.\r\nДокато от трибуната  говори депутатът Мариника Тепич от „Нова партия“, Шешел, игнорирайки призивите на председателя на Скупщината, предизвика суматоха, подобна на тази от миналта седмица. Лидерът на СРП прекъсна Тепич, само за да се закани, че „ще ви… майката усташка“ и предложи „да го…“. \r\nДепутатите от СРП изглежда подкрепиха действията на своя лидер, отбелязват от редакцията.Тереза Герова", "date": "2018.04.27", "title": "Войслав Шешел с ново скандално изявление в парламента: Ще ви… майката усташка, да го…“"}
{"url": "http://www.focus-news.net/news/2018/04/27/2515741/evrodeputatat-petar-kurumbashev-s-pozitsiya-otnosno-predlozhenieto-na-ek-za-promeni-na-obshtite-pravila-za-dostap-do-mezhdunarodniya-pazar-na-avtobusni-prevozi.html", "text": "Агенция \"Фокус\" публикува позиция на евродепутата Петър Курумбашев, член на Европейския парламент, във връзка с Предложение за Регламент на Европейския парламент и на Съвета за изменение на Регламент (ЕО) № 1073/2009 относно общите правила за достъп до международния пазар на автобусни превози, изпратена от пресофиса на евродепутата.", "date": "2018.04.27", "title": "Евродепутатът Петър Курумбашев с позиция относно предложението на ЕK за промени на общите правила за достъп до международния пазар на автобусни превози"}
{"url": "http://www.focus-news.net/news/2018/04/27/2515747/vazmozhni-sa-vremenni-prekasvaniya-v-elektrozahranvaneto-na-teritoriyata-na-plevenska-oblast-v-perioda-30-april-4-may.html", "text": "Възможни са временни прекъсвания в електрозахранването на територията на Плевенска област в периода 30 април - 4 май. Това съобщиха от пресцентъра на ЧЕЗ. ЧЕЗ Разпределение осъществява амбициозна инвестиционна програма за подобряване на услугите за своите клиенти. Компанията всекидневно извършва дейности, свързани с изнасяне или рециклиране на електрически табла, подмяна на електромери, ремонт на съоръжения по електрическите мрежи средно и ниско напрежение, присъединяване на клиенти, кастрене, профилактика на трафопостове и други. Успешната реализация на тези мерки налага кратковременни прекъсвания на електрозахранването. \r\nВъв връзка с осъществяване на посочените по-долу планирани прекъсвания на електрозахранването на територията, обслужвана от ЧЕЗ, за периода 30 април - 4 май 2018 г. включително, се налагат кратковременни оперативни превключвания с цел обезопасяване на съоръженията за работа, осигуряване на алтернативно захранване за част или всички засегнати клиенти и последващо включване на съоръженията, върxу които са извършвани планирани дейности.\r\nОбласт Плевен:  \r\nОбщина Гулянци   \r\nНа 04.05.2018 г. /08:30 - 08:45 ч.; 08:45 - 15:15 ч.; 15:15 - 15:30 ч./ -  Бръшляница: 9-ти Септември, Акалан, Александър Стамболийски, Антим 1, Априлов, Асен Златаров, Асен Халачев, Батак, Бузлуджа, Васил Левски, Витоша, Г. С. Раковски, Голо Бърдо, до Стадиона УПИ II- 92 и III- 92, Дунав, Иван Рилски, Инж. Г и Вълков, Кирил и Методий, Косовски, Крали Марко, Любен Каравелов, Местн. Над Пресяката, местност Червен Фенер, Патриарх Евтимий, Пирин, Райко Даскалов, Райна Княгиня, Сан Стефано, Свобода, Скобелев, Стефан Караджа, Трапезица, Хан Аспарух, Хан Кубрат, Христо Ботев, Цар Освободител;\r\nНа 03.05.2018 г. /08:45 - 15:15 ч.; 15:15 - 15:30 ч./   На 04.05.2018 г. /08:30 - 08:45 ч.; 08:45 - 15:15 ч.; 15:15 - 15:30 ч./ -  Гулянци: Разсадник; Дъбован: Пирин;  Ленково: Александър Стамболийски, Антон Иванов, Асен Халачев, Бузлуджа, Васил Коларов, Васил Левски, Витоша, Ген. Вл. Заимов, Генерал Столетов, Дунав, Еделвайс, Иван Вазов, Иглика, Кайлъка, Карамфил, Кокиче, Коприва, Коста Златарев, Ленко Нанков Мишев, Нарцис, Опълченска, Панайот Волов, Пирин, С. Ленково, Синчец, Стара Планина, Терасите, Хаджи Димитър, Христо Ботев, Христо Смирненски, Шипка;  Шияково: Александър Стамболийски, Бор, Васил Левски, Венера, Гоце Делчев, Драма, Ив. В. Мичурин, Христо Ботев, Цветница, Явор;\r\nОбщина Долна Митрополия   \r\nНа 02.05.2018 г. /09:00 - 12:00 ч./ -  Долна Митрополия: Батак, Васил Друмев, Васил Топалски, Г. С. Раковски, Дунав, Охрид, Росица, Св. Св. Кирил и Методий, Трети Март, Христо Ботев\r\nНа 02.05.2018 г. /12:00 - 15:00 ч./ -  Банкя, Общ. Столична: Връх Богдан \r\nНа 02.05.2018 г. /12:00 - 15:00 ч./ -  Долна Митрополия: Ал Стамболийски, Алеко Константинов, Георги Бенковски, Георги Кочев, Иван Вазов, Оборище, Панайот Волов, Пирин, Св. Св. Кирил и Методий, Цанко Церковски, Янтра\r\nНа 03.05.2018 г. /09:00 - 15:00 ч./ -  Долна Митрополия: 057013, Васил Априлов, Васил Левски, Г. С. Раковски, Заводите, Заводска, Илю Войвода, Райна Княгиня, София, Трети Март, Хаджи Димитър\r\nНа 04.05.2018 г. /09:00 - 15:00 ч./ -  Долна Митрополия: Васил Левски, Дунав, Ивайло, Искър, Мизия, Росица, Св. Св. Кирил и Методий, Ю. А. Гагарин\r\nОбщина Кнежа   \r\nНа 03.05.2018 г. /10:00 - 11:15 ч./ -  Бреница, Общ. Кнежа: Георги Димитров, Етъра, Искър, Марица, Михаил Йончев, Опълченска, Стефан Караджа, Стефан Кратунски, Шипка\r\nНа 02.05.2018 г. /08:45 - 09:15 ч.; 16:30 - 17:00 ч./ -  Кнежа: 3761, Батак, Гостиля, Димитър Бутански, Драва, Калиакра, Клокотница, Козлодуй, Козница, Ком, Лозенец, Лонгоза, Марин Боев, местност Град Кнежа, местност Мерата, Опълченска, Осогово, Пирин, Родопи, Солун, Стара Планина, Стефан Цанов, Тракия, Цар Самуил, Шипка\r\nНа 02.05.2018 г. /08:15 - 17:00 ч.; 08:45 - 16:30 ч./ -  Кнежа: местност Мерата \r\nНа 03.05.2018 г. /09:00 - 10:15 ч./ -  Лазарово: Александър Стамболийски, Васил Левски, Гео Милев, Георги С. Раковски, Елин Пелин, Лазар Митов, Маршал Толбухин, Родопи, Тодор Каблешков, Христо Ботев, Юрий Гагарин\r\nНа 02.05.2018 г. /08:15 - 17:00 ч.; 08:45 - 09:15 ч.; 08:45 - 16:30 ч.; 16:30 - 17:00 ч./ -  Червен Бряг: Стефан Караджа \r\nОбщина Плевен   \r\nНа 30.04.2018 г. /08:30 - 16:00 ч./   На 01.05.2018 г. /08:30 - 16:00 ч./   На 02.05.2018 г. /08:30 - 16:00 ч./   На 03.05.2018 г. /08:30 - 16:00 ч./   На 04.05.2018 г. /08:30 - 16:00 ч./ -  Бохот: 1-ви Май, Борис Шаранков, Боровец, Бузлуджа, Васил Левски, Ген. Столетов, Мусала, Никола Петков, Пирин, Радецки, Рила, Стамболийски, Стефан Караджа, Хаджи Димитър, Христо Ботев, Ю. А. Гагарин\r\nНа 30.04.2018 г. /08:30 - 16:00 ч./   На 01.05.2018 г. /08:30 - 16:00 ч./   На 02.05.2018 г. /08:30 - 16:00 ч./   На 03.05.2018 г. /08:30 - 16:00 ч./   На 04.05.2018 г. /08:30 - 16:00 ч./ -  Пелишат: Бузлуджа, Коста Златарев, Лом, Москва, Пирин, Пробуда, Рила, Сингур, Трифон Гърчев\r\nНа 30.04.2018 г. /09:00 - 12:00 ч./ -  Плевен: Ведрина, Генерал Столетов, Мара Денчева, Райна Княгиня, Страхил Войвода/С. Едре/\r\nНа 30.04.2018 г. /09:00 - 12:00 ч./ -  Ясен, Общ. Плевен: Адил Дервишев, Асен Златаров, Волов, Георги Димитров, Георги Маринов, Дамян Пачев, Иван Вазов, Иван Стойчев, Митко Палаузов, Недю Личев, Трети Март, Хаджи Димитър, Ю. А. Гагарин\r\nНа 30.04.2018 г. /09:00 - 13:00 ч./ -  Плевен: Беласица, Д. Константинов/Ц. Спасо/, Катя Попова, Проф. Илия Бешков, Радецки, Руй, Средна Гора, Христо Ботев\r\nНа 30.04.2018 г. /09:00 - 16:00 ч./ -  Брестовец: Бенковски, Ген Тотлебен, Маршал Толбухин, Петко Р Славейков, Скобелев\r\nНа 30.04.2018 г. /09:00 - 16:00 ч./ -  Славяново, Общ. Плевен: Ал Димитров, Бузлуджа, Вола, Девети Септември, Дунав, Захари Стоянов, Иван Вазов, Маршал Толбухин, П К Яворов, Палаза, Райко Даскалов, Росица, Спас Дупаринов, Струма, Янтра\r\nНа 30.04.2018 г. /09:15 - 15:30 ч./ -  Плевен: Акд. Й. Трифонов, Изток, Молдавия, Момин Кладенец, Русе/Д-Р Бешев/, Стоян Михайловски\r\nНа 01.05.2018 г. /09:00 - 10:00 ч./ -  Ясен, Общ. Плевен: V-444, Георги Димитров, Георги Маринов, Дамян Пачев, Катя Попова, Кирил и Методий, местност Лъката, Петко Р. Славейков, Слави Алексиев, Сопот, Тимок, Тодор Митранов, Христо Ботев, Ю. А. Гагарин\r\nНа 01.05.2018 г. /09:00 - 16:00 ч./ -  Бохот: Ал. Стамболийски, Вапцаров, Г. С. Раковски, Иван Вазов, Искър, Кацарска, Кирил и Методий, местност Стадиона, Петко Д. Петков, Пирогов, Стамболийски, Христо Ботев\r\nНа 01.05.2018 г. /09:00 - 16:00 ч./ -  Коиловци: 000412, Борис Бардушев, Гео Милев, Ламби Кръстев, Панайот Волов, София, Средна Гора\r\nНа 02.05.2018 г. /09:00 - 13:00 ч./ -  Плевен: Беласица, Катя Попова, Шар Планина, Шипка \r\nНа 02.05.2018 г. /09:00 - 15:00 ч./ -  Плевен: местност Русково Бърдо \r\nНа 03.05.2018 г. /09:00 - 13:00 ч./ -  Плевен: Катя Попова, Пелистър, Руй \r\nНа 03.05.2018 г. /09:00 - 14:30 ч./ -  Плевен: Вардар/П. Пеловски/, Генерал Атанас Стефанов, Къкрина, Мара Денчева, Проф. Христо Бръмбаров, Хемус\r\nНа 03.05.2018 г. /09:15 - 15:30 ч./ -  Плевен: Плевенска Епопея /Пърличев/, Христо Ботев \r\nНа 04.05.2018 г. /09:00 - 13:00 ч./ -  Плевен: Кайзерслаутерн, Патриарх Евтимий, Рила/Ю. Гагарин/, Св. Св. Кирил и Методий, Уилиам Гладстон, Христо Ботев\r\nНа 04.05.2018 г. /09:00 - 14:30 ч./ -  Плевен: Вардар/П. Пеловски/, Велес/Ал. Дунчев/, Генерал Атанас Стефанов, Генерал Колев, Гургулят, Сан Стефано, Скопие\r\nНа 04.05.2018 г. /09:00 - 16:00 ч./ -  Пелишат: Арда, Бенковски, Васил Левски, Дунав, Иван Вазов, Любен Вешков, Охрид, Раковски, Ресен, Черешин Камък\r\nНа 04.05.2018 г. /09:00 - 16:00 ч./ -  Славяново, Общ. Плевен: Адил Дервишев, Алексей Сегренски, Анастас Тодоров, Вежен, Витоша, Георги Кирков, Георги Хаджиев, Димитър Благоев, Козлодуй, Лиляна Димитрова, Петко Петков, Първа, Раковски, Родопи, Стара Планина, Шар Планина\r\nОбщина Пордим   \r\nНа 30.04.2018 г. /08:30 - 16:00 ч./   На 01.05.2018 г. /08:30 - 16:00 ч./   На 02.05.2018 г. /08:30 - 16:00 ч./   На 03.05.2018 г. /08:30 - 16:00 ч./   На 04.05.2018 г. /08:30 - 16:00 ч./ -  Пордим: Алеко Константинов, Ангел Кънчев, Балкан, Веслец, Владимир Заимов, Драва, Зора, Иван Божинов, Кала Тепе, Крайречна, Люлин, Мусала, Неофит Рилски, Отец Паисий, Радецки, Рила, Родопи, Сергей Румянцев, Славейков, Средна Гора, Струмица, Христо Ботев, Цар Калоян, Цар Освободител, Централна, Централна\r\nНа 01.05.2018 г. /09:00 - 16:00 ч./ -  Пордим: Алеко Константинов, Балкан, Гурко, Иван Вазов, Кала Тепе, Сергей Румянцев, Скобелев, Средец, Стара Планина, Цар Освободител\r\nНа 02.05.2018 г. /09:00 - 16:00 ч./ -  Вълчитрън: Циригова Могила \r\nНа 02.05.2018 г. /09:00 - 16:00 ч./ -  Пордим: Алеко Константинов, Васил Левски, Витоша, Дунав, Иван Божинов, Крайречна, Одеса, Раковски, Цар Калоян\r\nНа 03.05.2018 г. /09:00 - 16:00 ч./ -  Пелишат: 17 Партизани \r\nНа 03.05.2018 г. /09:00 - 16:00 ч./ -  Пордим: Братя Миладинови, В. Априлов, Гурко, Кала Тепе, Рила, Скобелев, Стара Планина, Стефан Караджа, Трети Март, Хаджи Димитър, Хан Аспарух\r\nОбщина Червен бряг   \r\nНа 02.05.2018 г. /08:30 - 09:00 ч.; 16:00 - 16:30 ч./ -  Койнаре: Мило Нанов, Н Вапцаров \r\nНа 02.05.2018 г. /08:30 - 09:00 ч.; 16:00 - 16:30 ч./ -  Ракита, Общ. Червен Бряг \r\nНа 02.05.2018 г. /08:30 - 09:00 ч.; 16:00 - 16:30 ч./ -  Садовец: 634, I-ри Стопански Двор, Ал. Батенберг, Ангел Кънчев, Арда, Барата, Батак, Бачо Киро, Беласица, Бор, Бреза, Брест, Вазов, Васил Левски, Вит, Витоша, Волов, Врабче, Върба, Г Бенковски, Гарвандолска, Генерал Тотлебен, Гергана, Гургулят, Гъмза, Демокрация, Драва, Дунав, Дълбок Дол, Еверест, Еделвайс, Запад, Заря, Захари Стоянов, Иван Асен II, Искър, Камчия, Каравелов, Карпати, Княз Борис I, Кокиче, Крайна, Кремениш, Лале, Леска, Люлин, Македонска, Малина, Марица, Месност Бончовец, Мусала, Оборище, Огоста, Одрин, Омайниче, Опълченска, Орех, Орляк, Осогово, Осъм, П. К. Яворов, Паисий, Пеевска, Перущица, Пирин, Плевен, Победа, Пробива, Пчелина, Първомайска, Район Циглена Фабрика, Раковски, Рила, Родопи, Роза, Росица, Ружа, Руски, Св. Св. Кирил и Методий, Светулка, Синчец, Скобелев, Славейче, Сливница, София, Стамболийски, Стари Кладенец, Стефан Караджа, Столетов, Стоян Заимов, Странджа, Струма, Студенец, Съединение, Теменуга, Усойна, Хаджи Димитър, Хайдушко Изворче, Хан Аспарух, Хан Крум, Хан Кубрат, Хан Омуртаг, Хан Тервел, Христо Ботев, Цар Калоян, Цар Самуил, Церака, Цнст Садовец, Черно Море, Чукара, Шипка, Ю. А. Гагарин, Яйчарски Баир, Янтра, Янтра 1\r\nНа 02.05.2018 г. /08:30 - 09:00 ч.; 16:00 - 16:30 ч./ -  Телиш: Ал Стамболийски, Бежанска, Богдан Димитров, В Друмев, В Йотов, В Михайлова, Васил Коларов, Вежен, Витоша, Гео Милев, Георги Дамянов, Георги Димитров, Георги Раковски, Девети Септември, Димитър Грънчаров, Дунав, Езерна, Иван Вазов, Индустриална, К и Методий, Л Димитрова, Любен Каравелов, Марица, Маршал Толбухин, Митко Палаузов, Никола Вапцаров, Пело Пеловски, Перпелицин, Пръвчанска Рампа, Р Даскалов, С Румянцев, Странджа, Страцин, Тодор Луканов, Филип-Тотю, Х. Витков, Хаджи Димитър, Христо Ботев, Христо Кърпачев, Цанко Церковски, Цветан Спасов, Цеко Ненов, Шипка, Янко Забунов\r\nНа 02.05.2018 г. /08:30 - 16:00 ч./ -  Садовец: Ал. Батенберг, Ангел Кънчев, Арда, Барата, Бачо Киро, Беласица, Бор, Брест, Врабче, Г Бенковски, Гарвандолска, Генерал Тотлебен, Гъмза, Демокрация, Драва, Еверест, Еделвайс, Запад, Заря, Захари Стоянов, Иван Асен II, Камчия, Каравелов, Карпати, Кокиче, Кремениш, Лале, Леска, Македонска, Марица, Месност Бончовец, Мусала, Оборище, Одрин, Омайниче, Опълченска, Орех, Орляк, Осогово, П. К. Яворов, Паисий, Пеевска, Пирин, Плевен, Пробива, Първомайска, Район Циглена Фабрика, Раковски, Рила, Родопи, Роза, Росица, Руски, Св. Св. Кирил и Методий, Светулка, Скобелев, Славейче, Сливница, София, Стамболийски, Стари Кладенец, Стефан Караджа, Столетов, Стоян Заимов, Странджа, Струма, Студенец, Съединение, Усойна, Хайдушко Изворче, Хан Аспарух, Хан Омуртаг, Хан Тервел, Христо Ботев, Церака, Черно Море, Чукара, Ю. А. Гагарин, Яйчарски Баир\r\nНа 02.05.2018 г. /08:30 - 16:00 ч.; 08:30 - 09:00 ч.; 16:00 - 16:30 ч./ -  Бежаново, Общ. Луковит: Гарван Дол \r\nНа 02.05.2018 г. /09:15 - 16:30 ч./   На 03.05.2018 г. /08:15 - 16:30 ч./   На 04.05.2018 г. /08:15 - 16:30 ч./ -  Горник: Бузлуджа, Дванадесета, Дядо Вълко, Елена, Искър, Пирин, Първа, Рила, Родопи, Стефан Караджа, Филип-Тотю, Христо Ненов, Янка Митова\r\nНа 03.05.2018 г. /13:00 - 14:15 ч./ -  Койнаре: Гоце Делчев, Милчо Симеонов, Отец Паисий, Септември, Симеон Нинов, Спартак\r\nНа 04.05.2018 г. /09:00 - 15:15 ч./ -  Глава: 089015, 290004, Александър Стамболийски, Вазов, Вола, Г Димитров, Надежда, Първи Май, Рила, Цар Самуил\r\nНа 04.05.2018 г. /10:00 - 12:15 ч./ -  Червен Бряг: V 291 Кв 61, Ал Стамболийски, Братя Миладинови, Бузлуджа, Митко Палаузов, Охрид, Сава Младенов, Цар Симеон.", "date": "2018.04.27", "title": "Възможни са временни прекъсвания в електрозахранването на територията на Плевенска област в периода 30 април - 4 май"}
{"url": "http://www.focus-news.net/news/2018/04/27/2515745/balgariya-ne-e-predostavila-rezultati-ot-izsledvaniyata-na-dvoyniya-standart-na-evrokomisiyata.html", "text": "България не е предоставила никакви резултати от проведените вече три изследвания за двоен стандарт на храните на специалистите в Брюксел Това стана ясно при посещението на българския евродепутат от Групата на социалистите и демократите в Европейския парламент Момчил Неков в изследователския център в град Гел, Белгия, съобщиха от пресофиса на евродепутата.\r\nСъвместният изследователски център е вътрешната научна служба на Европейската комисия. Той предоставя независими, базирани на научни изследвания съвети в подкрепа на изготвянето на политиките на ЕС. Центърът е органът, който прави и изследванията относно двойното качество при продуктите на европейско ниво.\r\nЕксперти от центъра са запознали с дейността си евродепутат Неков и са го помолили за съдействие,затова българските власти в най-кратки да предоставят информация, относно направените изследвания за двойния стандарт при храните. Те са споделили, че до момента при тях не са постъпили никакви данни от България, независимо от това, че вече у нас са проведени три изследвания от Българската агенция за безопасност на храните (БАБХ). Чехия, Унгария, Полша, Словения, и Словакия отдавна са предоставили своите данни за двойни стандарти. Гърция също се е включила в инициативата. \r\nПредоставянето на данните в центъра на ЕК е небоходимо, за да може да се вземат под внимание всички правени изследвания в страни от ЕС, да се включат в анализите и да се дадат стъпки и насоки за разработване на нови методи, инструменти и стандарти, водещщи до единна европейска регулация. \r\nМомчил Неков взе участие и в среща в ЕП за обсъждането на мерки в борбата срещу двойния стандарт в ЕС с представители на европейските асоциации и производители. „Европейската комисия пое правилен курс, но не достатъчно амбициозен в защита на българските потребители“, коментира Неков.От пресофиса на евродепутата припомнят, че през януари 2018 г., Неков, като член на Земеделската комисия в ЕП изготви становище относно двойното качество на продуктите на единния пазар, като същевременно го представи както у нас, така и пред своите колеги от Европейския парламент. \r\nВ становището се предлага:\r\n-Изменение на директивата от 2005 относно нелоялни търговски практики от търговци към потребители, в която категорично да бъде забранено предлагането на една и съща стока, под една и съща марка, от един и същи производител, но с различни съставки и с различно качество.\r\n-Създаване на контролен орган в ЕС,който да следи за това дали се предлага еднакво съдържание за едни  и същи продукти. \r\n-Въвеждане на преходен период в най-кратки срокове  за това по чия местна рецепта са изготвени продуктите и даване възможност на бизнеса да има по-голяма видимост, в случай че приготвя продукти по местна рецепта и използва местни суровини, с което се  спазва правото на потребителите да правят информиран избор, чрез закупуване на продукт с по-изчерпателно означение.", "date": "2018.04.27", "title": "България не е предоставила резултати от изследванията на двойния стандарт на Еврокомисията"}
{"url": "http://www.focus-news.net/news/2018/04/27/2515746/ministar-temenuzhka-petkova-odobreno-e-bezvazmezdno-finansirane-za-proekta-za-gazova-vrazka-gartsiya-balgariya-v-razmer-na-45-mln-evro.html", "text": "Проектната компания има одобрено безвъзмездно финансиране за проекта в размер 45 млн. евро по Европейската енергийна програма за възстановяване. Това каза от парламентарната трибуна министърът на енергетиката Теменужка Петкова в отговор на въпрос на какъв етап е изграждането на междусистемната газова връзка Гърция-България, предаде репортер на Агенция „Фокус“. „Очаква се и окончателно решение от управляващия орган на Оперативна програма „Иновации и конкурентоспособност“, което следва да бъде потвърдено от ЕК за изменение на програмата и включването на компанията като допустим бенефеициент. По програмата проектът има възможност да получи безвъзмездно финансиране в общ размер на 39 млн. евро“, обясни тя. „В бюджета за 2018 година българското правителство е одобрило държавна гаранция в размер на 110 млн. евро при договаряне на заем за проекта“, уточни Теменужка Петкова. „БЕХ, като акционер с 50% от дялово участие в проектната компания и потенциален получател на държавно гарантиран заем, е в процес на преговори за уточняване условията на заемното и гаранционно споразумение с финансовите институции“, коментира министърът. „Изграждането на междусистемната връзка Гърция- България в много важен проект. Той е основен и ключов, от стратегическо значение не само за България и за Гърция, но и за целия регион“, заяви Теменужка Петкова. „Проектът ще даде възможност за реална диверсификация на източника за доставка на природен газ. Той е един от основните приоритети в част „Енергетика“ от управленската програма на правителството“, каза още тя.\r\nБиляна ИВАНОВА", "date": "2018.04.27", "title": "Министър Теменужка Петкова: Одобрено е безвъзмездно финансиране за проекта за газова връзка Гърция- България в размер на 45 млн. евро"}
{"url": "http://www.focus-news.net/news/2018/04/27/2515748/", "text": "68- годишен мъж от Шумен е с опасност за живота след като бил ударен от негов съсед при спор за паркомясто. Това съобщиха от  ОДМВР- Шумен. Спорът е станал на 26 април по обяд на ул. „Самара“ между 68-годишния с инициали Р.А и 35- годишния Р.М., който живеел в съседен блок. Двамата се скарали за място за паркиране. По време на скандала 35-годишния  нанесъл няколко удара с ръце в областта на главата на 68-годишния мъж, в резултат на което по-възрастният паднал на земята.  Откаран е за преглед в МБАЛ- Шумен, където била установена фрактура на лицевата част на черепа. Пострадалият е настанен за лечение в болничното заведение с опасност за живота. Извършителят е установен, разпитан и задържан за срок до 24 часа в РУ- Шумен. По случая е образувано досъдебно производство.", "date": "2018.04.27", "title": "Шумен: 68- годишен мъж от града е с опасност за живота след като бил ударен от негов съсед при спор за паркомясто"}
{"url": "http://www.focus-news.net/news/2018/04/27/2515733/afp-kim-chen-un-i-mun-dzhe-in-potvardiha-angazhimenta-si-za-denuklearizatsiya-na-koreyskiya-poluostrov.html", "text": "Лидерът на режима в Пхенян Ким Чен-ун и президентът на Южна Корея заявиха, че са поели ангажимент за денуклеаризация на полуострова, предава AFP \r\n„Южна и Северна Корея потвърдиха общата цел да освободят Корейския полуостров посредством пълна денуклеаризация“, се казва в съвместното изявление, разпространено след  след историческата среща на върха.Тереза Герова", "date": "2018.04.27", "title": "AFP: Ким Чен-ун и Мун Дже-ин потвърдиха ангажимента си за денуклеаризация на Корейския полуостров"}
{"url": "http://www.focus-news.net/news/2018/04/27/2515751/sliven-chetirima-dushi-sa-postradali-pri-tri-katastrofi-kray-grada-edin-ot-postradalite-e-pochinal.html", "text": "Четирима души са пострадали при три катастрофи  край Сливен през изминалото денонощие, оказана им е  медицинска помощ в МБАЛ „Д-р Иван Селимински“, това съобщиха от лечебното заведение. \r\n 31-годишен пациент е приет в Отделението по реанимация със съчетана травма. През нощта е претърпял черепно-мозъчна операция, но въпреки положените грижи, сутринта на 27 април той е починал. Друг участник в катастрофа е приет в Отделението по хирургия с травми по гърди, корем и крайници. Състоянието му е стабилно. За домашно лечение са освободени двама души от пътно-транспортните произшествия.", "date": "2018.04.27", "title": "Сливен: Четирима души са пострадали при три катастрофи край града, един от пострадалите е починал"}
{"url": "http://www.focus-news.net/news/2018/04/27/2515744/afp-severna-i-yuzhna-koreya-shte-prodalzhat-programite-za-sabirane-na-razdeleni-semeystva.html", "text": "Северна и Южна Корея ще позволят на семействата, останали разделени след приключването на войната през 1953 г., да се съберат отново. Това стана ясно след историческата среща на върха между лидерите на Пхенян и Сеул, предава AFP, като уточнява, че е предвидено конкретни стъпки в тази насока да бъдат направени през месец август тази година. \r\nОколо 57 000 семейства на Юг все още имат членове, които живеят в изолираната комунистическа страна, един от най-емоционалните проблеми, останали от конфликта.\r\n„Южна и Северна Корея се съгласиха да продължат програмите за обединение на разделените семейства по повод Деня на националното освобождение на 15 август тази година\", се казва в съвместното изявление, разпространено след разговорите между Ким Чен-ун и Мун Дже-ин.Тереза Герова", "date": "2018.04.27", "title": "AFP: Северна и Южна Корея ще продължат програмите за събиране на разделени семейства"}
{"url": "http://www.focus-news.net/news/2018/04/27/2515750/obshtina-bansko-vtoroklasnichkata-antoniya-drunchilova-ot-grad-dobrinishte-poluchi-patriarsheska-nagrada-za-uchastieto-si-v-konkursa-za-detsa-vazkresenie-hristovo-pasha.html", "text": "Второкласничката Антония Друнчилова от град Добринище получи патриаршеска награда за участието си в обявения от Българската православна църква национален конкурс за деца „Възкресение Христово – Пасха”.  Това съобщиха от пресцентъра на Община Банско. Церемонията по награждаването се състоя на 22 април в храм „Св. св. Кирил и Методи” в град София. Над 1600 ученици от центровете за личностно и творческо развитие, енорийски неделни училища и общо образователни училища се представиха с прекрасни рисунки, стихотворения, фотографии, посветени на големия християнски празник „Възкресение Христово”. Чаровната ученичка от ОУ „ Климент Охридски” – град Добринище, Антония Друнчилова, получи  втора национална награда за стихотворението си „Възкресение Христово”. Момиченцето, възпитаничка на госпожа Мария Думанова, ръководител на СИП „Религия” към учебното заведение, грабна сърцата на всички присъстващи. Грамотата и наградите на Антония бяха връчени лично от Ловчански митрополит Гавриил, който оглавява Върховния съвет на Светия Синод и културно-просветния отдел към него. Публикуваме стихотворението, сътворено от малката православна християнка и поздравяваме нея и нейната преподавателка Мария Думанова за престижното отличие:\r\n\"Възкресение Христово\r\nДнес мама ми разказа,\r\nколко важен ден е!\r\nЗа Господа ми каза,\r\nче той е жив в мене.\r\nВъзкресение Христово!\r\nПразник! Да, голям!\r\nИ божието слово\r\nще бликне кат вулкан.\r\nХристос възкръсва, каза тя,\r\nс доброто, правдата и любовта.\r\nНе бива никога да се гневя,\r\nда лъжа, мразя, аз не ща.\r\nХристос възкръсва зарад нас,\r\nс надежда той ни озарява!\r\nОтецът слушаме в захлас,\r\nкак словото си, ни дарява.\r\nДано след този ден велик,\r\nдобрината да запазим.\r\nДа няма думи кат камшик,\r\nда обичаме, а не да мразим.\".", "date": "2018.04.27", "title": "Община Банско: Второкласничката Антония Друнчилова от град Добринище получи патриаршеска награда за участието си в конкурса за деца „Възкресение Христово – Пасха”"}
{"url": "http://www.focus-news.net/news/2018/04/27/2515752/ministar-temenuzhka-petkova-na-30-april-shte-startira-protsedurata-za-inzhenering-dostavka-i-stroitelstvo-na-gazovata-vrazka-gartsiya-balgariya.html", "text": "Процедурата за възлагане на инженеринг, доставка и строителство ще стартира на 30 април 2018 г. Това каза от парламентарната трибуна министърът на енергетиката Теменужка Петкова в отговор на въпрос на какъв етап е изграждането на междусистемната газова връзка Гърция-България, предаде репортер на Агенция „Фокус“. „При положителен сценарий в развитието на процедурата се очаква възлагането на строителството да се осъществи през последното тримесечие на 2018 г., а въвеждането в търговска експлоатация трябва да бъде реализирано през 2020 г.“, обясни тя.\r\nБиляна ИВАНОВА", "date": "2018.04.27", "title": "Министър Теменужка Петкова: На 30 април ще стартира процедурата за инженеринг, доставка и строителство на газовата връзка Гърция- България"}
{"url": "http://www.focus-news.net/news/2018/04/27/2515754/vazmozhni-sa-vremenni-prekasvaniya-v-elektrozahranvaneto-na-teritoriyata-oblast-pernik-v-perioda-30-april-4-may.html", "text": "Възможни са временни прекъсвания в електрозахранването на територията на област Перник в периода 30 април - 4 май. Това съобщиха от пресцентъра на ЧЕЗ. ЧЕЗ Разпределение осъществява амбициозна инвестиционна програма за подобряване на услугите за своите клиенти. Компанията всекидневно извършва дейности, свързани с изнасяне или рециклиране на електрически табла, подмяна на електромери, ремонт на съоръжения по електрическите мрежи средно и ниско напрежение, присъединяване на клиенти, кастрене, профилактика на трафопостове и други. Успешната реализация на тези мерки налага кратковременни прекъсвания на електрозахранването. \r\nВъв връзка с осъществяване на посочените по-долу планирани прекъсвания на електрозахранването на територията, обслужвана от ЧЕЗ, за периода 30 април - 4 май 2018 г. включително, се налагат кратковременни оперативни превключвания с цел обезопасяване на съоръженията за работа, осигуряване на алтернативно захранване за част или всички засегнати клиенти и последващо включване на съоръженията, върxу които са извършвани планирани дейности.\r\nОбласт Перник:   \r\nОбщина Брезник   \r\nНа 30.04.2018 г. /09:00 - 16:15 ч./ -  Непразненци;\r\nНа 02.05.2018 г. /09:00 - 16:15 ч./ -  Кривонос;\r\nНа 02.05.2018 г. /09:00 - 16:30 ч./ -  Душинци;\r\nНа 03.05.2018 г. /09:00 - 14:15 ч./   На 04.05.2018 г. /09:00 - 16:15 ч./ -  Брезник: Александър Филипов, Велин Ваклинов, Гребен, Иглика, Любаш, Неделко Савов, Некрит Кузманов, Строител, Яровец;\r\nНа 04.05.2018 г. /08:45 - 10:30 ч.; 14:45 - 16:30 ч./ -  Брезник: 06286. 72. 21, Александър Тинков, Бърдо, Варош, Нестор Петров;  Велковци, Общ. Брезник: 083011, Местн. Страище, махала Пали Лула, С. Велковци, УПИ ІV-105, Кв. 40;  Ноевци; Селищен Дол;  Слаковци;  Сопица;  Ярджиловци: Братя Чакрини, Вердин Александров, Извън Плана, Искър, Могилка, Мусала, Орниче, Осогово, Партизан, Радослав Зафиров, Славчо Дяков, Черна Гора;\r\nНа 04.05.2018 г. /08:45 - 16:30 ч./ -  Брезник;\r\nОбщина Перник   \r\nНа 30.04.2018 г. /09:00 - 15:00 ч./ -  Перник: Княз Александър Батенберг, Кракра, Рено, Търговска \r\nНа 30.04.2018 г. /09:00 - 16:15 ч./   На 02.05.2018 г. /09:00 - 16:15 ч./   На 03.05.2018 г. /09:00 - 16:15 ч./   На 04.05.2018 г. /09:00 - 16:15 ч./ -  Перник: 1-ва, 12-та, 2-ра, 4-та, Рудничар \r\nНа 30.04.2018 г. /09:15 - 10:00 ч.; 13:30 - 15:00 ч./ -  Перник: Асен Златаров, Бенковска, Вардар, Васил Левски, Васил Стоин, Искър, Княз Александър Батенберг, Кракра, Кракра Пернишки, Миньор, Найчо Цанов, Отец Паисий, Петко Каравелов, Райко Даскалов, Раковска, Раковски, Рено, Търговска, Черешово Топче\r\nНа 30.04.2018 г. /09:15 - 15:00 ч./ -  Перник: Кракра, Найчо Цанов, Райко Даскалов, Черешово Топче \r\nНа 03.05.2018 г. /09:00 - 16:30 ч./ -  Боснек: 070008, Ален Мак, Божур, Бор, В. Левски, Грамаге, Духлата, Жива Вода, Игличе, Извора, Клен, Кокиче, Ладивец, Ливаге, махала Влахова, махала Джамбазка, Могиля, Момина Сълза, Н. Й. Вапцаров, Незабравка, Петрус, Ракита, С. Боснек, Стефан Караджа, Струма, УПИ І-536, Кв. 43, Х. Димитър, Христо Ботев, Чакова, Явор, Ясен\r\nНа 02.05.2018 г. /08:30 - 16:30 ч./ -  Перник: Арда, Вардар, Върбица, Искър, Кракра, Струма \r\nНа 02.05.2018 г. /09:00 - 16:30 ч./ -  Перник: Алеко Константинов, Димчо Дебелянов, Пейо Яворов, Пенчо Славейков, Софийско Шосе, Стефан Караджа, Тева, Христо Ботев\r\nНа 02.05.2018 г. /09:15 - 10:15 ч.; 15:00 - 16:00 ч./ -  Перник: 1-ва, 10-та, 11-та, 12-та, 13-та, 14-та, 15-та, 16-та, 17-та, 2-ра, 3-та, 4-та, 5-та, 6-та, 7-ма, 8-ма, 9-та, Ахтопол, Балчик, Бели Брег, Берковица, Битоля, Болград, Брацигово, Брезник, Варна, Враца, Граово, Дубровник, Есперанто, Етрополе, Илия Бешков, Кв. Рудничар, Клепало, Кърджали, Мелник, Одрин, Охрид, Павликени, Пирот, Преспа, Прилеп, Проучване, Рудничар, Русе, Самара, Самоков, Св. Св. Кирил и Методий, Свищов, Севлиево, Стара Чешма, Твърди Ливади, Троян, Трън, Угърчин, УПИ V Кв. 7 Кв. Рудничар, Цанко Церковски, Шумен\r\nНа 02.05.2018 г. /09:15 - 16:00 ч./ -  Перник: Балчик, Битоля, Болград, Брацигово, Дубровник, Есперанто, Одрин, Охрид, Пирот, Преспа, Проучване, Рудничар, Самара, УПИ V Кв. 7 Кв. Рудничар\r\nНа 03.05.2018 г. /08:30 - 16:30 ч./ -  Перник: Вардар, Искър, Кракра, Найчо Цанов, Отец Паисий \r\nНа 03.05.2018 г. /08:45 - 12:00 ч./ -  Перник: Балван, Бузлуджа, Дъга, Кръстец, Острица, Пирин, Протожерица, Рила, Софийско Шосе, Странджа, Шипка\r\nНа 03.05.2018 г. /09:00 - 10:00 ч.; 15:30 - 16:00 ч./ -  Горна Диканя: X-1583 , Кв 195, Горна Диканя, махала Джорговица, Парцел XIХ-1127, Кв. 116а, Пи203, УПИ І-1517 Кв. 211, УПИ Х-1306, Кв. 165\r\nНа 03.05.2018 г. /09:00 - 10:00 ч.; 15:30 - 16:00 ч./ -  Гълъбник: Кв. 25 УПИ XІІІ-353, УПИ Vіі-112, Кв. 16, УПИ ХV-45, Кв. 6 \r\nНа 03.05.2018 г. /09:00 - 10:00 ч.; 15:30 - 16:00 ч./ -  Долна Диканя: 884 Кв. 67а и 67б, 926, XIII-755, Кв. 47, Гаджова Махала, Градините, Кв. 72, УПИ V-955, 954, УПИ IV-838, Кв. 62, УПИ IX=883 Кв 67а, УПИ VII- 852, 854 Кв. 65, УПИ XI-261, Кв. 40, УПИ XIII-990, УПИ ХIV-749, Кв. 48, Х-260 Кв 40\r\nНа 03.05.2018 г. /09:00 - 10:00 ч.; 15:30 - 16:00 ч./ -  Дрен: V-420 Кв. 4, Втора, Двадесет и Втора, Двадесет и Девета, Двадесет и Осма, Двадесет и Пета, Двадесет и Първа, Двадесет и Седма, Двадесет и Трета, Двадесет и Четвърта, Двадесет и Шеста, Двадесета, Дванадесета, Девета, Деветдесет и Девета, Деветдесет и Осма, Деветдесет и Седма, Деветдесет и Трета, Деветдесет и Четвърта, Деветнадесета, Десета, Единадесета, М. Попова Махала, махала Мали Дрен, махала Тареина, Осемдесет и Девета, Осемдесет и Осма, Осемдесет и Пета, Осемдесет и Първа, Осемдесет и Трета, Осемдесет и Четвърта, Осемдесет и Шеста, Осемдесета, Осемнадесета, Осма, Пета, Петдесет и Втора, Петдесет и Девета, Петдесет и Осма, Петдесет и Пета, Петдесет и Първа, Петдесет и Седма, Петдесет и Трета, Петдесет и Четвърта, Петдесет и Шеста, Петнадесета, Първа, С. Дрен, Седемдесет и Втора, Седемдесет и Девета, Седемдесет и Осма, Седемдесет и Пета, Седемдесет и Седма, Седемдесет и Трета, Седемдесет и Четвърта, Седемдесет и Шеста, Седемдесета, Седемнадесета, Седма, Сто, Сто и Втора, Сто и Девета, Сто и Единадесета, Сто и Осма, Сто и Пета, Сто и Петнадесета, Сто и Първа, Сто и Седма, Сто и Трета, Сто и Тринадесета, Сто и Четвърта, Сто и Шеста, Трета, Тридесет и Втора, Тридесет и Девета, Тридесет и Осма, Тридесет и Пета, Тридесет и Първа, Тридесет и Седма, Тридесет и Четвърта, Тридесет и Шеста, Тридесета, Тринадесета, Хейзел Майнер, Четвърта, Четиридесет и Втора, Четиридесет и Девета, Четиридесет и Осма, Четиридесет и Пета, Четиридесет и Първа, Четиридесет и Седма, Четиридесет и Трета, Четиридесет и Четвърта, Четиридесет и Шеста, Четиридесета, Четиринадесета, Шеста, Шестдесет и Втора, Шестдесет и Девета, Шестдесет и Пета, Шестдесет и Първа, Шестдесет и Седма, Шестдесет и Трета, Шестдесет и Четвърта, Шестдесет и Шеста, Шестдесета, Шестнадесета\r\nНа 03.05.2018 г. /09:00 - 10:00 ч.; 15:30 - 16:00 ч./ -  Старо Село, Общ. Радомир: VII-157 Кв. 17, XXVІІ-XXVІІІ Кв. 12, махала Дукова\r\nНа 03.05.2018 г. /09:00 - 10:00 ч.; 15:30 - 16:00 ч./ -  Студена, Общ. Перник: ПИ 000307, Находище Студена, Ален Мак, Баба Тонка, Барбеш, Бистрица, Боровец, Вардар, Вършец, Голо Бърдо, Ерма, Землище Мктп Щрабаг, Иван Вазов, извън регулация С. Студена Кариера, Каражинец, махала Кашова, махала Рулева, Местн. Каражинец/И. Р. /, Простор, Разсадника, Рила, Родопи, Ропотамо, Рулева, Сините Вълни, Стария Площад, Струма, Христо Ботев\r\nНа 03.05.2018 г. /09:00 - 10:00 ч.; 15:30 - 16:00 ч./ -  Чуковец, Общ. Радомир \r\nНа 03.05.2018 г. /09:00 - 16:00 ч./ -  Долна Диканя \r\nНа 03.05.2018 г. /13:00 - 13:30 ч.; 15:00 - 16:30 ч./ -  Перник: Алеко Константинов, Бродо, Бунтовник, Васил Априлов, Гео Милев, Георги Мамарчев, Димова Махала, Димчо Дебелянов, Добруджа, Дойран, Захари Стоянов, Зюмбюл, Ивайло, Иван Вазов, Капитан Векилски, Клисура, Кокиче, Любен Каравелов, Люлин, Миньор, Мургаш, Мусала, Найден Геров, Никола Козлев, Оборище, Пейо Яворов, Пенчо Славейков, Перелик, Протожерица, Родопи, Сан Стефано, Св. Св. Кирил и Методий, Селимица, Силистра, Синчец, Софийско Шосе, Станционна, Стара Планина, Стефан Караджа, Тева, Теменуга, Тодор Каблешков, Тутракан, Христо Ботев, Хумни Дол, Шибой\r\nНа 03.05.2018 г. /13:00 - 16:30 ч./ -  Перник: Люлин, Мургаш, Мусала, Протожерица, Родопи, Синчец, Софийско Шосе, Станционна, Стара Планина, Шибой\r\nНа 04.05.2018 г. /08:30 - 16:30 ч./ -  Перник: Вардар, Княз Александър Батенберг, Кракра, Кракра Пернишки, Райко Даскалов, Розова Долина, Струма\r\nНа 04.05.2018 г. /09:00 - 12:00 ч./ -  Перник: Бързия, Голо Бърдо, Горицвет, Захари Зограф, Калкас, Люлякова, Майска Роза, Манастирски Път, Металик, Отдих, Победа, Рудничар, Съзлийка\r\nНа 04.05.2018 г. /09:15 - 12:00 ч./ -  Перник: Архитект Йордан Пешев, Бели Кладенци, Джерман, Захари Зограф, Калкас, Кладенец, Колуница, Металик, Младост, Победа\r\nНа 04.05.2018 г. /12:45 - 16:30 ч./ -  Перник: Бели Кладенци, Будиславец, Джерман, Захари Зограф, Златна Панега, Калкас, Кариери, Колуница, махала Ракьовец, Нов Живот, Победа, Резервоара\r\nНа 04.05.2018 г. /13:00 - 16:30 ч./ -  Перник: Арчар, Бистрица, Будиславец, Бързия, Вит, Въча, Захари Зограф, Калкас, Кладенец, Колуница, Луда Яна, Мир, Осъм, Ропотамо, Тополница\r\nОбщина Радомир   \r\nНа 02.05.2018 г. /08:30 - 09:30 ч.; 17:00 - 18:00 ч./ -  Копаница: махала Гюзелева \r\nНа 02.05.2018 г. /08:30 - 09:30 ч.; 17:00 - 18:00 ч./ -  Николаево, Общ. Радомир \r\nНа 02.05.2018 г. /08:30 - 18:00 ч./ -  Радомир: Ііі Кв. 191 Промишленна Зона, Гарата, Генерал Владимир Вазов, Градина\r\nНа 02.05.2018 г. /08:30 - 09:30 ч.; 17:00 - 18:00 ч./ -  Радомир: Ііі Кв. 191 Промишленна Зона, Гарата, Генерал Владимир Вазов, Градина, махала Арбанас, Райко Даскалов, Цар Симеон\r\nОбщина Трън   \r\nНа 30.04.2018 г. /08:45 - 09:30 ч.; 11:45 - 12:15 ч./ -  Трън: 8ми Март, 9ти Септември, Александър Стамболийски, Атанас Ботев, Бор, Васил Левски, Вельо Стоянов, Владо Васев, Владо Тричков, Връх, Възраждане, Георги Димитров, Гочо Гопин, Денчо Знеполски, Десета, Ева Волицер, Еднофамилни Жилища, Здравец, махала Шиловец, Мир, Младост, Мосаловска, Народна Воля, Петко Д. Петков, Петър Асенов, Стадион, Стефан Караджа, Тако Пеев, Тенеси, Хаджи Димитър, Хараламби Стоянов, Христо Ботев, Чарчалат, Юрий Гагарин, Яким Тошков\r\nНа 30.04.2018 г. /08:45 - 12:15 ч./ -  Трън: Александър Стамболийски, Вельо Стоянов, Владо Васев, Владо Тричков, Георги Димитров, Младост, Мосаловска, Петко Д. Петков\r\nНа 30.04.2018 г. /09:00 - 16:15 ч./ -  Забел \r\nНа 02.05.2018 г. /09:00 - 16:30 ч./   На 04.05.2018 г. /09:00 - 16:30 ч./ -  Долна Мелна \r\nНа 03.05.2018 г. /09:15 - 16:30 ч./ -  Мрамор, Общ. Трън: Стълб 32, Клон А \r\nНа 03.05.2018 г. /09:30 - 16:15 ч./ -  Радово \r\nНа 04.05.2018 г. /09:00 - 16:15 ч./ -  Милославци: УПИ V-71, Кв. 18.", "date": "2018.04.27", "title": "Възможни са временни прекъсвания в електрозахранването на територията област Перник в периода 30 април - 4 май"}
{"url": "http://www.focus-news.net/news/2018/04/27/2515755/pregled-na-mezhdunarodnite-novini-do-13-chasa-agentsiya-fokus.html", "text": "Председателят на Европейския съвет, седем държавни глави и един министър-председател са гости на президента на Македония Георги Иванов, който е домакин на среща на лидерите на страните от Процеса „Бърдо-Бриони“. \r\nВ Скопие пристигнаха президентите на Хърватия Колинда Грабар-Китарович, на Словения Борут Пахор, на Сърбия Александър Вучич, на Черна гора Филип Вуянович, на Албания Илир Мета, на Косово Хашим Тачи, както и председателят на Председателството на Босна и Херцеговина Бакир Изетбегович. Като специални гости на срещата са поканени председателят на Европейския съвет Доналд Туск и премиерът на България Бойко Борисов.\r\nЗаради предстоящата среща на високо равнище в Скопие засилиха мерките за сигурност – както по земя, така и по въздух. Над македонската столица ще патрулират хеликоптери, а на няколко булеварда ще има специален режим на движение.\r\nСрещата на лидерите на страните от Процеса „Бърдо-Бриони“ в Скопие проследяват общо 156 акредитирани представители на медиите, 116 от Македония и 40 от чужбина.\r\nСлед официалната част от срещата президентът на Македония ще даде вечеря в хотел в Скопие за своите гости.\r\n*** Северна и Южна Корея ще позволят на семействата, останали разделени след приключването на войната през 1953 г., да се съберат отново. Това стана ясно след историческата среща на върха между лидерите на Пхенян и Сеул. Уточнява се, че е предвидено конкретни стъпки в тази насока да бъдат направени през месец август тази година. \r\nОколо 57 000 семейства на Юг все още имат членове, които живеят в изолираната комунистическа страна, един от най-емоционалните проблеми, останали от конфликта.\r\n„Южна и Северна Корея се съгласиха да продължат програмите за обединение на разделените семейства по повод Деня на националното освобождение на 15 август тази година\", се казва в съвместното изявление, разпространено след разговорите между Ким Чен-ун и Мун Дже-ин.\r\n*** Полицейски сили от Европейския съюз и САЩ са блокирали водещата медия на джихадистите от „Ислямска държава“ в координирана операция, проведена в няколко страни.\r\n„С тази операция направихме голяма дупка в способността на „Ислямска държава“ да разпространява пропаганда онлайн и да радикализира младите хора в Европа\", заяви ръководителят на Европол Роб Уейнрайт. \r\nОперацията е била насочена предимно към информационната агенция Amaq, използвана от радикалната групировка за обявяване на отговорността за различни терористични атаки и за  разпространение на призивите й за джихад.\r\n*** Временно изпълняващият длъжността министър-председател на Армения Карен Карапетян отказа да преговаря с опозиционния лидер Никол Пашинян, който заяви, че е единственият възможен кандидат за премиерския пост.\r\n„Действащият министър-председател вярва, че разговорите, в които едната страна диктува дневния ред, а другият не може да го направят, не могат да бъдат разглеждани като преговори\", подчерта говорителят на Карапетян.\r\n*** Навършва се една година от „кървавия четвъртък“ в македонския парламент.\r\nВ събитията в Събранието на Македония от 27 април 2017 г. участваха около 300 души от „За единна Македония“, които нахлуха в парламента, за да попречат на избора на Талат Джафери за председател на законодателния орган, след като бе постигнато коалиционно споразумение между Социалдемократическия съюз на Македония (СДСМ) и „Демократичен съюз за интеграция“ (ДСИ). Мандатът за съставяне на правителство бе даден на лидера на СДСМ Зоран Заев. \r\nПроникването в сградата на парламента се случи около 19 часа (местно време), когато маскирани лица нахлуха в залата за журналисти, където на пресконференция говореше новоизбраният председател на Събранието Талат Джафери. Депутати от ВМРО-ДПМНЕ отвориха вратите, с което позволиха влизането на масата, която очевидно имаше точна цел и знаеше какво трябва да прави. \r\nИзвършено бе нападение срещу депутати и журналисти. Телесни повреди получиха Зоран Заев и Зиядин Села, както и Радмила Шекеринска, която бе ударена със статив за камера по главата и влачена за косата от възрастен човек.\r\nПолицията реагира три часа след проникването, а министърът на полицията, Агим Нухиу, не успя да установи контакт с тогавашния директор на Службата за публична сигурност Митко Чавков, заради което сега той отговаря пред правосъдието.\r\nДепутатът и лидерът на ВМРО-ДПМНЕ, Никола Груевски, който призова за улични протести, се намираше във Виена по време на събитията. \r\nНападението срещу македонския парламент бе кулминацията на двугодишната политическа криза, най-дълбоката от обявяването на независимостта на Македония, отприщена от публикуваните незаконно подслушвани телефонни разговори.\r\n*** Държавният глава на САЩ Доналд Тръмп приема канцлера на ФРГ Ангела Меркел за среща – първата лична, която двамата лидери ще проведат за последните девет месеца.\r\nВъв Вашингтон Меркел ще опита да убеди американския президент да се въздържа от действия, които тласкат САЩ и Европа към търговска война. Въпреки това е малко вероятно тя да има конкретни предложения към Тръмп – Европейската комисия носи отговорност за решенията, които биха могли да бъдат взети по отношение на търговията между Общността и САЩ. \r\nПреговорите между двамата лидери ще бъдат насочени и към възможността САЩ да се изтеглят от историческото споразумение за ядрената програма на Иран, подписано през лятото на 2015 г. Ситуацията в Сирия и газопровода „Северен поток-2“ също ще бъдат включени в дневния ред. \r\nАнгела Меркел пристигна на второ посещение в САЩ след встъпването в длъжност на Доналд Тръмп във вечерните часове на четвъртък, 26 април.  След президента на Франция Еманюел Макрон, който бе на тридневна държавна визита в САЩ, германският канцлер е вторият най-важен политик на Европа, който ще се срещне с Тръмп. За първи път Меркел бе на посещение при 45-тия американски президент през март миналата година.\r\nМеркел многократно е подчертавала колко централно е партньорството на страната със САЩ, въпреки съществуващите разногласия с Тръмп. Планираната работна среща е с продължителност от два часа и половина и ще с състои в петък вечер.\r\n***", "date": "2018.04.27", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/04/27/2515738/afp-prezidentat-na-yuzhna-koreya-shte-poseti-phenyan.html", "text": "Държавният глава на Южна Корея Мун Дже-ин ще посети Пхенян по-късно тази година. Това стана ясно след срещата на върха между лидерите на Северна и Южна Корея, предава AFP.\r\nВ съвместното изявление, разпространено след срещата, се пояснява, че визитата на Мун Дже-ин ще се състои през есента. Тя ще се проведе 11 г., след като представител на Сеул посети севернокорейската столица за втората междукорейска среща на върха.Тереза Герова", "date": "2018.04.27", "title": "AFP: Президентът на Южна Корея ще посети Пхенян"}
{"url": "http://www.focus-news.net/news/2018/04/27/2515756/shumen-83-godishna-zhena-e-s-opasnost-za-zhivota-sled-kato-nepalnoleten-i-nanesal-udar-s-yumruk-v-glavata.html", "text": "83-годишна жена е с черепно- мозъчна травма и с опасност за живота след като непълнолетен и нанесъл удар с юмрук. Това съобщиха от „ОДМВР- Шумен“.  На 26 април по обяд 65-годишна жена е съобщила  в полицията в Шумен, че майка й е пострадала при инцидент предния ден. Жената разказала, че около 17.00 часа на 25 април майка й с инициали С.Г. /83г./ седяла на пейка на ул. „Карл Маркс“, когато непълнолетен минал и й нанесъл удар с юмрук. Малко преди това непълнолетният хвърлял камъни по къщите в съседство. След удара жената паднала на земята, в резултат на което получила хематом. Не е посетила здравно заведение. Вчера се почувствала зле и била откарана в МБАЛ- Шумен. След преглед й била установена черепно-мозъчна травма. Настанена е в болничното заведение с опасност за живота. Извършителят бил установен, след което е прегледан от психиатър в шуменската болница и настанен за лечение в Детска юношеска психиатрия при УМБАЛ „Света Марина“- Варна. За извършено престъпление по чл. 129 ал. 2 от НК е образувано досъдебно производство.", "date": "2018.04.27", "title": "Шумен: 83-годишна жена е с опасност за живота след като непълнолетен и нанесъл удар с юмрук в главата"}
{"url": "http://www.focus-news.net/news/2018/04/27/2515757/nina-stavreva-kmet-na-kavarna-nachaloto-na-sportniya-zhivot-v-morskiya-grad-e-postaveno-oshte-v-nachaloto-na-xx-vek.html", "text": "Началото на спортния живот в морския град е поставено още в началото на XX век. Това каза кметът на Каварна Нина Ставрева по време на официалното обявяване на кандидатурата за европейски град на спорта - 2019, предаде кореспондентът на Радио „Фокус” – Варна. През 1910 година е учредено първото гимнастическо дружество в Каварна „Калиакренски юнак“. През 1922 година е учредено Спортно дружество „Калиакра“, което е основоположник на футбола в града, най-старият действащ и до днес спорт в морския град. Нина Ставрева посочи, че през годините в Каварна са се развивали много спортове, като футбол, хандбал, волейбол, тенис на маса и тенис на корт, спортни танци, кикбокс, карате, ветроходство, бадминтон, конна езда, шахмат, корабомоделизъм, ветроходство и редица други. Кметът на Каварна припомни, че през последните години градът е домакин на много национални, държавни и международни първенства. „Градът ни се гордее с многото си успешни спортисти“, каза Нина Ставрева. Тя допълни, че в момента Общината подготвя проектна документация по Програмата за развитие на селските райони. \"Предложението е за изграждане на изцяло нова спортна площадка, която ще включва спортни съоръжения и игрище с изкуствена настилка. По отношение на състоянието на всички детски и спортни площадки в цялата Община администрацията е положила огромни усилия за реновиране на вече съществуващите, а до края на лятото ще бъдат изградени две нови. Всички деца на Каварна ще получат тениски с логото и мотото на кандидатурата за европейски град на спорта – 2019 – „Да спортуваш е модерно!“, съобщи кметът. \r\nЖулиета НИКОЛОВА", "date": "2018.04.27", "title": "Нина Ставрева, кмет на Каварна: Началото на спортния живот в морския град е поставено още в началото на  XX век"}
{"url": "http://www.focus-news.net/news/2018/04/27/2515759/sport-donald-tramp-podkrepi-obshtata-kandidatura-na-sasht-kanada-i-meksiko-za-domakinstvo-na-svetovnoto-parvenstvo-po-futbol-prez-2026-godina.html", "text": "Президентът на САЩ Доналд Тръмп подкрепи общата кандидатура на САЩ, Канада и Мексико за домакинство на световното първенство по футбол през 2026 г. и заяви, че ще бъде срамно, ако тя не бъде подкрепена от партньорите на страната. Нещо повече, държавният глава заяви, че ще предприеме мерки срещу страните, които не гласуват за САЩ.\r\n\"САЩ подава СИЛНА кандидатура заедно с Канада и Мексико за Световното през 2026 година. Ще е жалко и срамно, ако държави, които ние винаги подкрепяме, сега се обърнат срещу кандидатурата на Съединените щати. Защо ние да подкрепяме тези държави, ако те не ни подкрепят (включително и в ООН)?\", написа Тръмп в \"Туитър\".\r\nЗа последно финалите на световното първенство се играха в САЩ през 1994 година.\r\nДруг кандидат за домакин на Мондиала през 2026 година е Мароко. Африканската държава ще бъде подкрепена от страните от своя континент, както и от тези от Близкия и Средния Изток. Президентът на футболната федерация на Франция също заяви, че ще подкрепи африканската държава. Мароко ще получи глас и от Русия.\r\nГласуването ще бъде на 14 и 15 юни.\r\nВенцислав ДРАГОМАНОВ", "date": "2018.04.27", "title": "Спорт: Доналд Тръмп подкрепи общата кандидатура на САЩ, Канада и Мексико за домакинство на световното първенство по футбол през 2026 година"}
{"url": "http://www.focus-news.net/news/2018/04/27/2515749/mun-dzhe-in-moratoriumat-na-yadrenite-izpitaniya-na-severna-koreya-e-ot-izklyuchitelno-znachenie.html", "text": "Мораториумът на Северна Корея върху изпитанията на ядрени оръжия е от „изключително значение“. Това заяви президентът на Северна Корея Мун Дже-ин след историческата среща, която проведе с лидера на Пхенян Ким Чен-ун, предава AFP.\r\n„Ядреното замразяване, което вече е въведено от Севера, е от изключително значение. Това ще бъде важна стъпка към пълна денуклеаризация на Корейския полуостров\", изрази увереност южнокорейският президент. Тереза Герова", "date": "2018.04.27", "title": "Мун Дже-ин: Мораториумът на ядрените изпитания на Северна Корея е от изключително значение"}
{"url": "http://www.focus-news.net/news/2018/04/27/2515753/blagoevgrad-zapochva-sabirane-na-podpisi-za-referendum-v-zashtita-na-razkopkite-kray-selata-zelen-dol-i-pokrovnik.html", "text": "На редовно заседание на Общински съвет-Благоевград съветникът Сашо Мицов обяви, че започва събирането на подписи за референдум, който е в защита на разкопките край селата Зелен Дол и Покровник, предаде репортер на Радио „Фокус“-Пирин. Подписката е организирана от няколко общински съветници  и граждани, като настояват откритите археологически разкопки да бъдат запазени като паметник на културата. \r\nСашо Мицов подчерта, че искането за местен референдум е продиктувано по две причини. „Първата е възможността за развитие на икономиката в сферата на културно-историческия туризъм. Запазването и възстановяване ще е процес на изпълнение на приетата стратегия за развитие на Община Благоевград, както и на областната стратегия за развитие“, каза още Мицов. По думите му този археологически обект трябва да бъде запазен и да бъде съхранен за следващото поколение. Той подчерта, че най- вероятно това е древното селище Скаптопара. „Знам, че е от голямо значение да бъде построена АМ „Струма“, но такова древно селище също трябва да бъде запазено“, каза още Сашо Мицов.\r\nЛора КАЛЧЕВА", "date": "2018.04.27", "title": "Благоевград: Започва събиране на подписи за референдум в защита на разкопките край селата Зелен Дол и Покровник"}
{"url": "http://www.focus-news.net/news/2018/04/27/2515760/ministar-neno-dimov-proveri-ekologichnite-merki-na-montyupe-v-ruse.html", "text": "Министърът на околната среда и водите Нено Димов се срещна днес в Русе с представители на „Монтюпе“ ЕООД. Целта на срещата беше да се проследи изпълнението на мерките, заложени в инвестиционната програма за ограничаване разпространението на специфични органични замърсители, графика за тяхното изпълнение и изграждането на пункт за собствен мониторинг. Това съобщиха от пресцентъра на министерството. С изпълнението им дружеството се ангажира пред министър Димова миналата година. На срещата присъстваха депутатът от 44-ото НС Искрен Веселинов, управителят на Русенска област Галин Григоров, директорът на РИОСВ – Русе инж. Любомир Атанасов и експерти на екоинспекцията. \r\nОт 2017 г. до сега се изпълняват седем мерки в четири направления. Увеличена е аспирацията на част от сърцарните машини, като се предвижда до края  на 2018 г. да бъдат обхванати всички. Така е постигнато  частично ограничение на неорганизираните емисии в работна среда. На покривната конструкция на халетата 1 и 2 са монтирани (адиабатни) охладителни системи за намаляване на температурата в работна среда. Министър Димов подчерта, че МОСВ е разрешило монтирането на биофилтри преди издаването на новото Комплексно разрешително на дружеството, което да окаже по-бързо положителен ефект върху  околната среда. Монтирането им следва да завърши до началото на 2019 г. \r\nНа срещата беше коментирана системата за собствен мониторинг в рамките на производствената площадка. До момента е монтираната апаратура за измерване на фенол, която събира данни от три дни. До началото на август т.г. в пункта за мониторинг ще бъдат измервани още специфични за производството на дружеството показатели – бензен, тулоен, ксилен, нафтален, орто и пара крезол. \r\nПаралелно мобилна автоматична станция за качество на атмосферния въздух на ИАОС, която е поставена от началото на април т.г. между Индустриалния парк в Русе и жилищната зона на града ще продължи да измерва концентрациите на нормативно определените замърсители на въздуха и специфичните органични показатели (толуен, ксилен и бензен), характерни и за производствената дейност на „Монтюпе“. Това ще даде  възможност за сравняване на данните на станцията на ИАОС с тези на оператора. От началото на  април  до момента от тази станция не са регистрирани превишения на пределно допустимите концентрации на измерваните замърсители. \r\n„Трябва да търсим  баланс  между опазването на околната среда и икономическото развитие и подобряване качеството на живот на хората. Това не става чрез крайни мерки, а като изискваме от инвеститорите конкретни действия“, каза министър Димов на пресконференция след срещата. Той посочи, че предприетите от „Монтюпе“ мерки са обещаващи, но все още недостатъчни. Фирмата е инвестирала до момента 7 милиона евро за  изпълнение на екологичните изисквания, посочиха представители на дружеството. МОСВ и РИОСВ – Русе ще упражняват строг контрол върху изпълнението на мерките и при необходимост ще се налагат санкции, категоричен беше министърът. Това се отнася за всички предприятия на територията на града.  \r\nМинистър Димов разговаря и с граждани, които изразиха загриженост за качеството на въздуха в Русе. Пред тях той подчерта, че се предприемат необходимите мерки за контрол от страна на държавата, както на дейността на „Монтюпе“, така и на останалите оператори в района, с цел недопускане на нарушения на екологичното законодателство.", "date": "2018.04.27", "title": "Министър Нено Димов провери екологичните мерки на „Монтюпе“ в Русе"}
{"url": "http://www.focus-news.net/news/2018/04/27/2515761/ministar-nikolay-nankov-v-ramkite-na-60-dni-shte-podpishem-memorandum-za-dobrosasedstvo-mezhdu-mrrb-i-ministerstvoto-za-mestno-upravlenie-v-makedoniya.html", "text": "Положихме основите за сключване на меморандум за добросъседство между МРРБ и Министерството за местно управление в Македония, който ще подпишем в рамките на 60 дни в Скопие. Това каза министърът на регионалното развитие и благоустройството Николай Нанков по време на изявление след срещата му с македонския министър на местното самоуправление Сухейл Фазлиу в МРРБ, предаде репортер на Агенция „Фокус“. „Визитата днес на македонския министър на местното самоуправление Сухейл Фазлиу е в пряко продължение на добрите отношения, създадени като традиция след правителствената среща между България и Македония през ноември миналата година в Струмица, Македония. Днес премиерът Борисов е в Скопие, така че и като двустранни отношения и като обмяна на опит мисля, че нашите взаимоотношения са не просто добросъседски и колегиални, а и чисто приятелски. Знаем, че в контекста на председателството на Съвета на ЕС подобен вид двустранни срещи в подкрепа на Македония за бъдещото им членство в ЕС са изключително важни“, допълни още той. „Знаем, че на 17 Май предстои среща между ЕС и Западни Балкани, на която очакваме да бъде приета декларацията от София, че подкрепата за интеграцията на Западните Балкани е един от основните приоритети на ЕС. Отделно от това не можем да не изразим своето задоволство, че Европейският Съюз и ЕК оцениха положително напредъка, който Македония и Албания извървяха в преговорния процес, за да започнат реални преговори с ЕС за членство\", обясни Нанков.  \"Твърдо сме за позицията, че трябва да бъдат извършени всички реформи, съгласно и Копенхагенските критерии, съгласно и добросъседските  взаимоотношения, за може наистина Западните Балкани да бъдат реалното последващо разширение на обединена Европа“, допълни още регионалният министър. „Разбира се, нашата страна, и в частност МРРБ, натрупа значителен опит от членството си в ЕС и по линия на европейската солидарност като управляващ орган на оперативна програма, като управляващ орган на съвместната ни трансгранична програма и по програмата между България и Македония. Убеден съм, че с подобни срещи ще предаваме добрия опит, който натрупахме от нашето членство в ЕС\", каза още той. \r\n\"Положихме основите за сключване на меморандум за добросъседство между нашите две ведомства в няколко основни сфери, който ще подпишем в рамките на 60 дни в Скопие. Съвсем дребни технически детайли предстои да се отстранят. Този меморандум е логичното продължение на договора за добросъседство, подписан още през 2017 г. Радващ факт е, че в договора за добросъседство като основен приоритет е разширяването и усъвършенстването на транспортните връзки между двете страни в контекста на цялостна свързаност – и икономическа и социална, а и разбира се инфраструктурна такава. Засегнати бяха темите с транспортен коридор номер 8, темите за нов ГКПП „Клепало“ между Струмяни и Берово (между Македония и България) - с ангажимент до 2020 г. да бъде построен като пътна отсечка от българска страна. Ние си го изпълняваме. Още тази година започваме рехабилитация на 19-те км. съществуващ път. Новите 9 км. ще бъдат изградени, така че 2020 г. да имаме нов ГКПП“, добави министър Нанков.\r\n„Най-устойчивият пример за партньорство и трансгранични отношения между двете страни е съвместната ни трансгранична програма. Старата е внесена 2013 г. с едни устойчиви, реални проекти за общността от двете страни на границата. Създадохме трайни и устойчиви партньорства между местните власти от Македонска и Българска страна и успяхме да усвоим 97% от европейския ресурс от програмата. Наистина един огромен успех за двете ведомства и двете страни. Сегашната програма 2014-2020 е с изключително бързи и ефективни действия от страна на управляващия орган на програмата\", заяви той. \"На 11 май тази година приключва приема на последните проекти по програмата.  Към момента имаме сключени  48 договора за възмездна финансова помощ на стойност над 10 млн. евро – 14 от тях са пост-околна среда, 17 от тях са пост-туризъм, 17 са пост-конкурентоспособност. Имаме 31 успешно приключили проекти от тези 48. Убеден съм, че през настоящия програмен период, програмата ще бъде усвоена на 100%, не на 97%“, допълни още той.\r\nЦветелин ДИМИТРОВ", "date": "2018.04.27", "title": "Министър Николай Нанков: В рамките на 60 дни ще подпишем меморандум за добросъседство между МРРБ и Министерството за местно управление в Македония"}
{"url": "http://www.focus-news.net/news/2018/04/27/2515758/rzi-dobrich-vodata-ot-vodoprovodnata-mrezha-na-dobrich-mozhe-da-se-izpolzva-za-piteyno-bitovi-nuzhdi.html", "text": "На 23 април 2018 г. след отстраняване на аварията при помпена станция \"Приморци\" и възстановяване на водоподаването във водопроводната мрежа на гр. Добрич, РЗИ-Добрич извърши контролно пробонабиране на вода от 9 пункта при крана на потребителите  в града. Това съобщиха от РЗИ-Добрич. Изследвани са общо 9 проби вода по физико-химични и микробиологични показатели. Получените резултати отговарят на здравните изисквания. Водата от водопроводната мрежа на Добрич може да се използва за питейно-битови нужди.", "date": "2018.04.27", "title": "РЗИ-Добрич: Водата от водопроводната мрежа на Добрич може да се използва за питейно-битови нужди"}
{"url": "http://www.focus-news.net/news/2018/04/27/2515764/premierat-boyko-borisov-investitsiite-veche-sa-v-istinskata-realnata-ikonomika-i-dobavenata-stoynost-ostava-v-balgariya.html", "text": "Инвестициите вече са в истинската, реалната икономика и добавената стойност остава в България. Това каза премиерът Бойко Борисов при старта на изграждането на нови производствените мощности на предприятието за преработка на царевица „Амилум България“ в Разград, съобщиха от правителствената информационна служба. Той посочи, че години наред инвестициите са правени във вериги магазини, банки, ЕРП-та и печалбата е изтичала в чужбина. По думите му, много по-добрата инфраструктура в България, както и по-доброто сътрудничество между бизнеса и институциите, създава условия за ново качество на инвестициите. Борисов даде пример с държавните субсидии за земеделските стопани – над 2,7 млрд. лв., „за да има царевица, за да има заводи, за да има работни места“. \r\nНовата инвестиция е в размер на над 200 млн. лв. Очаква се работните места в завода да се увеличат с още 300. След разширението компанията ще може да преработва 900 000 т царевица годишно. По-голямата част от продукцията на предприятието ще бъде изнасяна за международните пазари и ще доведе до значителен положителен резултат за търговския баланс на България. \r\n„С истински заводи, с работници, с производство ще сме сигурни, че когато спрат фондовете, икономиката ще е в състояние да поддържа необходимия икономически растеж“, подчерта премиерът. Той припомни, че в процес на изграждане са коридорите 4, 8 и 10, които ще улеснят изнасянето на българската продукция към страните от Западните Балкани и Централна Европа.", "date": "2018.04.27", "title": "Премиерът Бойко Борисов: Инвестициите вече са в истинската, реалната икономика и добавената стойност остава в България"}
{"url": "http://www.focus-news.net/news/2018/04/27/2515765/smolyan-rezhim-na-vodata-vavezhdat-v-selo-orehovo-zaradi-namaleni-vodni-kolichestva.html", "text": "Режим на водата въвеждат в село Орехово, община Чепеларе, заради намалени водни количества, съобщиха от „ВиК“ – Смолян. Считано от днес, 27 април, режимът на водата ще продължи три дни до 30 април. Вода ще има в часовете от 08.00 до 10.00  и от 16.00 до 20.00, а през останалото време водоподаването ще бъде спряно.", "date": "2018.04.27", "title": "Смолян: Режим на водата въвеждат в село Орехово заради намалени водни количества"}
{"url": "http://www.focus-news.net/news/2018/04/27/2515762/plovdiv-dvizhenieto-po-pat-ii-62-klisura-sapareva-banya-v-rayona-na-klisura-se-osashtestvyava-v-edna-lenta-poradi-katastrofa.html", "text": "Движението по път II-62 Клисура - Сапарева баня в района на Клисура се осъществява в една лента поради катастрофа. Това съобщиха от пресцентъра на Агенция \"Пътна полиция\". Движението се регулира от \"Пътна полиция\".", "date": "2018.04.27", "title": "Пловдив: Движението по път II-62 Клисура - Сапарева баня в района на Клисура се осъществява в една лента поради катастрофа"}
{"url": "http://www.focus-news.net/news/2018/04/27/2515766/ministar-valentin-radev-tarsim-ot-kogo-e-otkradna-lineykata-v-plovdiv-proverkata-prodalzhava.html", "text": "Проверката продължава, още не можем да намерим връзката кой кой е. Това каза пред журналисти в Народното събрание вътрешният министър Валентин Радев за случая с линейката, която вчера беше открадната в Пловдив, предаде репортер на Агенция „Фокус“. Попитан ясно ли е вече от кого е открадната линейката той коментира: „Търсим го. Дано е направил нещо, за да спасява някого“. „Казвам го с усмивка- дано е направил нещо добро, въпреки че е пристъпил правилата“, посочи Валентин Радев. \r\nВ отговор на въпрос трябва ли да бъдат разширени правомощията на Антикорупционния орган министърът обясни: „Обсъждахме това. Засега не мога да кажа да или не. Има си експерти, които трябва да кажат преди нас“. „Ще помислим дали трябва да се разширят или не. Въпросът не е толкова прост, за да отговарям в движение“, каза още той.\r\nБиляна ИВАНОВА", "date": "2018.04.27", "title": "Министър Валентин Радев: Търсим от кого е открадна линейката в Пловдив, проверката продължава"}
{"url": "http://www.focus-news.net/news/2018/04/27/2515767/burgas-ednoto-platno-po-patya-kv-vetren-burgas-shte-bade-zatvoreno-za-dvizhenie-ot-28-april.html", "text": "Платното за движение в посока Бургас на пътя кв. „Ветрен“ – Бургас ще бъде затворено в участъка от км 487+500 до км 490+700″ (района на магазин „Джъмбо“). Това съобщиха от пресцентъра на Община Бургас. Автомобилите ще се придвижват двупосочно в платното за движение в посока кв. „Ветрен“. Временната организация ще бъде въведена на 28 април, събота, и ще продължи до 13 май.\r\nОграничението се въвежда заради извършването на ремонтни дейности на асфалтовата настилка.", "date": "2018.04.27", "title": "Бургас: Едното платно по пътя кв. „Ветрен“-Бургас ще бъде затворено за движение от 28 април"}
{"url": "http://www.focus-news.net/news/2018/04/27/2515770/plovdiv-nelegalen-tyutyun-skrit-vav-vkopan-sandak-zadarzhaha-mitnicheski-sluzhiteli-nasred-golyam-pazar-v-grada.html", "text": "Изобретателен търговец на нелегален нарязан тютюн организирал тайник за съхранение на стоката си във вкопан в земята дървен сандък. Импровизираното нелегално депо се намирало насред оживения \"Руски пазар\" в Пловдив. Това разкри екип на Митническа мобилна група по време на проверка за нерегламентирано съхранение и разпространение на акцизни стоки, извършена на 24.04.2018 г., съобщиха от Агенция \"Митници\". Митническите служители забелязали, че млад мъж отключва катинара на капак на вкопан в земята дървен сандък. От сандъка лицето извадило черен найлонов плик. При проверката се оказало, че пакетът съдържа половин килограм кафява нарязана листна маса с мирис на тютюн. От укритието митническите служители извадили 46 найлонови плика с общо тегло 28,5 килограма. 36 от опаковките са били пълни с по 0.5 кг нарязан тютюн за пушене, а други 10 плика се оказали разфасовки от по 1 килограм. Цялото количество е без български акцизен бандерол и без документи за произход. \r\nЗа случая е уведомен разследващ митнически инспектор в Митница Пловдив. Тютюнът е задържан. Образувано е досъдебно производство по описа на Митница Пловдив.", "date": "2018.04.27", "title": "Пловдив: Нелегален тютюн, скрит във вкопан сандък, задържаха митнически служители насред голям пазар в града"}
{"url": "http://www.focus-news.net/news/2018/04/27/2515769/burgas-zapochvat-nazemni-i-vazdushni-obrabotki-sreshtu-larvi-i-imagi-na-komari.html", "text": "На 28 април 2018 г., събота, във времето от 00.00 до 04.30 часа ще бъде извършена имагоцидна обработка със студен аерозол срещу летящи инсекти /комари, мухи, мушици/ в парк „Езеро“ и Приморски парк. Това съобщиха от Община Бургас.\r\nНа 2, 3 и 4 май ще бъдат извършени и въздушни обработки срещу ларви на комари с моторен делтапланер. Ще се лети над водните площи по обходния канал на Атанасовско езеро и крайбрежния район на езерото Вая, в посока кв. „Лозово“, кв. „Долно Езерово“, кв. „Горно Езерово“ и Кумлушка низина.\r\nВремевата продължителност на въздушната обработка е от 6.00 до 10.00 часа. Препаратите, с които ще се провежда третирането срещу ларви на комари по крайбрежната водна повърхност, са безвредни за бозайници, пчели, птици и риби.", "date": "2018.04.27", "title": "Бургас: Започват наземни и въздушни обработки срещу ларви и имаги на комари"}
{"url": "http://www.focus-news.net/news/2018/04/27/2515772/burgas-zapochva-rekonstruktsiya-na-patya-slanchev-bryag-burgas.html", "text": "Започва реконструкция на пътя Слънчев Бряг – Бургас с изграждане на второ платно, в участъка Поморие-Ахелой.Това съобщи за Радио „Фокус“-Бургас говорителят на ОДМВР-Бургас Цветелина Рандева. Движението на автомобили ще бъде отклонено по алтернативните маршрути както следва: Бургас – Ахелой през Каблешково; Поморие – Ахелой през Каменар. Съгласно графика на фирмата изпълнител, ремонтите трябва да приключат до 18 юни 2018 г. Ще бъдат взети всички мерки за осигуряване на безопасност като стриктна сигнализация, пренасочван е на движението и др.\r\nДеница ДИМИТРОВА", "date": "2018.04.27", "title": "Бургас: Започва реконструкция на пътя Слънчев Бряг – Бургас"}
{"url": "http://www.focus-news.net/news/2018/04/27/2515771/premierat-boyko-borisov-moderniziraneto-na-mashinite-za-suhopatnite-voyski-e-dobra-novina-chakana-ot-armiyata-ot-desetiletiya.html", "text": "Модернизирането на машините за сухопътните войски е добра новина,  чакана от армията от десетилетия,  заяви в Търговище премиерът Бойко Борисов, предаде репортер на Радио „Фокус“- Шумен. „През времената, когато е купувана само транспортна, авиационна техника нищо не е правено за сухопътните машини, за корабите, и т.н. или е правено незначително малко. За цялата тази техника първо трябва да мислим за боеприпаси, така че модернизацията да бъде изцяло по натовски стандарт. Това също струва пари и усилия и най-вече българите да видят, че и в условията на кризи, в условия, когато много други сектори се нуждаят и даваме толкова много повече пари, мислим и за армията, и това е факт“, заяви Борисов. Проектът за бойните машини е за 1,25 млрд. лв. „Имаме прекрасна работа в момента на БАН и военния експертен потенциал, изключително сме обнадеждени и доволни, действително много интересни неща сътворяват“, каза премиерът. Той поздрави работниците във военноремонтния завод „ТЕРЕМ – Хан Крум“ за запазения потенциал от хора и механици. „Ето ви една машина, която е модернизирана изцяло тук, която иначе струва огромни пари. Така с 1,2 млрд., 1,250 млрд., мисля че можем да направим 96 такива, които вършат огромна работа и за границата, и за армията. До последния болт разглобяват всяка машина, възстановяват всеки агрегат, правят пълен капитален ремонт, базата е в прилично състояние и с един ремонт ще стане модерен, добър завод. Мисля, че това е добра новина и за работниците, и за Търговище, един от малкото български градове, който расте по население“, заяви Борисов. „Държавата ще задели и сме заделили такива огромни пари за армията, целта ни е да се произвежда в България, не само като реклама, но това е и работна ръка и по-високи заплати, а най-вече продължаваме една много добра традиция“, коментира Борисов. Той посочи, че десетилетия назад сме имали огромни количества подобна техника, но всичко е нарязано на скраб, вместо да се модернизира, вместо да се продаде, защото тогава влизат чисти пари в Министерството на отбраната.\r\nИвелина ИВАНОВА", "date": "2018.04.27", "title": "Премиерът Бойко Борисов: Модернизирането на машините за сухопътните войски е добра новина, чакана от армията от десетилетия"}
{"url": "http://www.focus-news.net/news/2018/04/27/2515776/evrodeputatat-petar-kurumbashev-shte-uchastva-v-diskusiya-otnosno-predlozhenieto-na-ek-za-promeni-na-obshtite-pravila-za-dostap-do-mezhdunarodniya-pazar-na-avtobusni-prevozi.html", "text": "Дискусия относно предложението на Европейската комисия (ЕК) за промени на общите правила за достъп до международния пазар на автобусни превози във втория „Пакет за мобилност“ ще се проведе на 30 април 2018 г. (понеделник), от 11:00 часа в хотел „Вега“ в София. Участие в нея ще вземе Петър Курумбашев, член на Делегацията на българските социалисти в Европейския парламент, който е и единственият български евродепутат, член на Комисията по транспорт и туризъм в ЕП (ТРАН). Това съобщиха от пресофиса на Петър Курумбашев.\r\nОрганизатори на събитието са Петър Мутафчиев, бивш министър на транспорта и председател на Съвета по транспорт към НС на БСП, Георги Свиленски, народен представител и зам.-председател на Комисията по транспорт, информационни технологии и съобщения, Форум за балкански транспорт и инфраструктура (ФБТИ),\r\nС промените се предлага либерализация на международния превоз на пътници, което показва липсата на последователност на Европейската комисия по отношение на законодателството, касаещо международните превози, в контекста на първия и втория \"Пакет за мобилност\".\r\nТази промяна ще повлияе на сектора на автобусния превоз на пътници в България и именно затова целта на дискусията е да бъде обсъден този проблем със засегнатите страни.", "date": "2018.04.27", "title": "Евродепутатът Петър Курумбашев ще участва в дискусия относно предложението на ЕК за промени на общите правила за достъп до международния пазар на автобусни превози"}
{"url": "http://www.focus-news.net/news/2018/04/27/2515775/suheyl-fazliu-dogovorat-za-dobrosasedstvo-samo-institutsionalizira-veche-otvorenite-patishta-mezhdu-institutsiite-i-grazhdanite-na-makedoniya-i-balgariya.html", "text": "Договорът за добросъседство между правителствата на Република Македония и Република България само институционализира вече отворените пътища между институциите и гражданите на двете страни. Това каза македонският министър на местното самоуправление Сухейл Фазлиу след срещата му с министъра на регионалното развитие и благоустройството Николай Нанков в МРРБ, предаде репортер на Агенция „Фокус“. „С удоволствие приех поканата на министър Нанков тук в София, за да договорим детайлите по подписването на меморандума за сътрудничеството между Министерството на местното самоуправление на Република Македония и Министерството на регионалното развитие и благоустройството в България. Сътрудничеството между двете министерства вече е установено чрез съвместното изпълнение на програмата за трансгранично сътрудничество, която в отношение на програмите с нашите други съседи е успешна с цел реализацията на средствата от ЕС“, каза още той. „Република Македония оценява подкрепата от Република България за нашите усилия за присъединяване към Европейския съюз и НАТО. Това за нас е важно като държава, а и като министерство – да започнем прагматично сътрудничество, което ще ни помогне по въвеждането на политиките, особено тези, които са от изключителна голяма важност за евроинтегративните процеси“, допълни още македонският министър. „Става дума за използване на експертизата на вашата администрация в подобряването на нормативната уредба и планирането на политиката на балансирано икономическо развитие, местно икономическо развитие, както и подобряването на капацитета на структурите, отговорни за изпълнението на програмата на трансгранично сътрудничество с България. Надявам се срещата в Скопие за меморандума за сътрудничество между двете министерства да се проведе възможно най-бързо“, допълни още Фазлиу. \r\nЦветелин ДИМИТРОВ", "date": "2018.04.27", "title": "Сухейл Фазлиу: Договорът за добросъседство само институционализира вече отворените пътища между институциите и гражданите на Македония и България"}
{"url": "http://www.focus-news.net/news/2018/04/27/2515763/ministar-valentin-radev-nyama-umisal-v-deystviyata-na-granichnite-sluzhiteli-koito-propusnaha-neprovereni-patnitsi-na-letishte-sofiya.html", "text": "На бюрото ми е докладът от Дирекция „Вътрешна сигурност“. Проверките са две. Няма да кажа нищо докато не видя и другия доклад и не ги съпоставя. Това каза пред журналисти в Народното събрание вътрешният министър Валентин Радев за случая от 20 март, когато 43-ма пътници от полет от Париж бяха пропуснати да преминат непроверени в България на летище „София“, предаде репортер на Агенция „Фокус“. Попитан според доклада има ли умисъл в действията на граничните служители той посочи: „В доклада на „Вътрешна сигурност“ няма умисъл, което от една страна ми харесва, а от друга се притесних“. „Възложил съм дисциплинарно производство. Направена е проверка в ГД „Гранична полиция“ на летището. Всички данни идват в министерството, дават се на дирекциите, които проверяват до какви изводи са стигнали“, обясни Валентин Радев. „След като го обобщят ми предлагат доклад, на който вземам решение. Това може би ще стане веднага след празниците“, допълни той. В отговор на въпрос може ли да се стигне до отстраняване на служители след като излязат и двата доклада министърът уточни: „Това ще стане ясно от производството, което тече в момента“. „Граничните полицаи в момента са отстранени, за да не влияят на разследването. Има и двама началници“, каза още той.\r\nБиляна ИВАНОВА", "date": "2018.04.27", "title": "Министър Валентин Радев: Няма умисъл в действията на граничните служители, които пропуснаха непроверени пътници на летище „София“"}
{"url": "http://www.focus-news.net/news/2018/04/27/2515774/tervel-pulev-v-kavarna-bih-zastanal-zad-vseki-edin-balgarski-grad-koyto-ima-zhelanieto-da-razviva-sport.html", "text": "Бих застанал зад всеки един български град, който има желанието да развива спорт. Това каза Тервел Пулев, който е специален гост на събитието на Община Каварна по повод официалното обявяване на кандидатурата за европейски град - 2019, предаде кореспондентът на Радио „Фокус” – Варна. Тервел Пулев изрази своята радост да бъде гост на подобно събитие, защото за него спортът е неговият живот. „Доказано е още в началото на миналия век – 30-те години, в Германия, че едни пари, средства инвестирани в спорта, се връщат в доста по-голяма сума чрез здравеопазването. Това са безспорни факти. Така че това, което кметът на Каварна инициира, е доказано хубаво“, каза Тервел Пулев. \r\nТой отправи предизвикателство към кмета на Каварна, съвсем приятелски и добронамерено, като помоли спортът да не бъда използван с политически цели, да бъде използван по един изключително чист начин. Той пожела спортът да се развива като сегашните спортисти и шампиони да имат последователи. Според Тервел Пулев масовият спорт има една мисия – да носи здраве на хората, да развива полезни качества в тях и да предпазва младото поколение от вредното влияние на технологиите, като превенция на обездвижването: „Нека бъдем модерни чрез спорта, а не чрез таблети и телефони!“. Тервел Пулев подчерта, че това явления не се наблюдава само в нашата страна – технологиите да „съперничат сериозно“ на добрите двигателни навици при младите хора за сметка на тяхното здраве. \r\nОт своя страна кметът на Каварна Нина Ставрева прие предизвикателството и обеща мисията на спорта да бъде точно в посоката, която начерта известният български спортист. Той беше и първият човек, който официално получи тениска с логото и мотото на инициативата. \r\nЖулиета НИКОЛОВА", "date": "2018.04.27", "title": "Тервел Пулев в Каварна: Бих застанал зад всеки един български град, който има желанието да развива спорт"}
{"url": "http://www.focus-news.net/news/2018/04/27/2515780/veliko-tarnovo-golyama-targovska-kompaniya-otbelyaza-ikonomicheskiya-rastezh-na-grada.html", "text": "Голямата търговска компания „Метро Кеш & Кери“ отбеляза икономическия растеж и потенциала на Велико Търново, съобщиха от пресцентъра на Общината. Фирмата отпразнува 10-годишния рожден на търговския си обект в Старата столица. Гост на тържеството на кметът Даниел Панов, който връчи на управителя на магазина Георги Димитров Старопрестолна грамота. Тя е издадена на компанията заради приноса й за просперитета на града, икономическото развитие и доброто партньорство с местната власт. „Благодаря на „Метро Кеш & Кери“, че още преди десетилетие видя потенциала на Старата столица, който към днешна дата е още по-голям и изразен. Инвестиционният интерес към Велико Търново е силен, български и чуждестранни фирми влагат сериозни средства в производствата и търговските си дейности. Уверявам ви, че местната власт ще продължава да създава благоприятна градска среда, да подобрява инфраструктурата и условията за бизнес. Ръстът на инвестициите води до по-благоприятен жизнен стандарт и до увеличаване на потреблението“, коментира Даниел Панов. Той благодари на „Метро Кеш & Кери“ за доброто сътрудничество с общината и за подкрепата на редица обществени, културни и спортни събития. Управителят на „Метро България“ Георги Илиев подчерта, че Велико Търново е бил първият град с население под 100 000 жители, в който е отворен магазин на веригата. Той посочи, че днес тази инвестиция се е оказала успешна заради съвременно развитие на Старата столица, икономическия растеж, ръста на туристите и привличането на млади хора. Празникът продължи с модно ревю, кулинарни демонстрации, представяне на обновените сектори в търговския обект, награди и изненади за посетителите. Сред гостите бяха също заместник-кметът и секретарят на Община Велико Търново – Снежана Данева Иванова и Мина Илиева, също и председателят на Общинския съвет Венцислав Спирдонов.", "date": "2018.04.27", "title": "Велико Търново: Голяма търговска компания отбеляза икономическия растеж на града"}
{"url": "http://www.focus-news.net/news/2018/04/27/2515768/istoricheska-sreshta-liderite-na-seul-i-phenyan-se-dogovoriha-za-denuklearizatsiya-na-koreyskiya-poluostrov-obzor.html", "text": "В рамките на историческа среща, проведена на демаркационната линия, разделяща двете държави, лидерите на Южна и Северна Корея Мун Дже-ин и Ким Чен-ун постигнаха съгласие за пълно ядрено разоръжаване на полуострова и официално прекратяване на състоянието на война, в което двете държави се намират от началото на 50-те години на миналия век насам. Това стана ясно от съвместното изявление, разпространено след разговорите на високо равнище в граничното населено място Пханмунджон, проведени в петък, 27 април.\r\nОсвен това, Мун Дже-ин и Ким Чен-ун се договориха за съкращаване на числеността на армиите на двете страни, преустройство на укрепената граница в „зона на мира“ и прекратяване на всякакви неприятелски действия по отношение една на друга „по земя, въздух и вода“, считано от 1 май тази година. В частност, става въпрос за разпространяването на радиопропаганда и листовки на границите между Севера и Юга. Двамата лидери обещаха да се ангажират със сътрудничество за създаване на трайна система за мир – изпълнение на историческа задача, което – съгласно думите им, не трябва да бъде отлагано повече.„Нова ера на мира“\r\nПредстои да бъде сключено и споразумение за ненападение. „Заявяваме, че на Корейския полуостров повече няма да има война“, увериха лидерите на Сеул и Пхенян. Мун Дже-ин провъзгласи началото на „нова ера на мира“, допълвайки, че „няма път назад“. На свой ред Ким Чен-ун заяви, че „Северна и Южна Корея са братя, които не следва да живеят разделени един от друг“. \r\nДруга позицитвна новина, която стана ясна след разговорите, е че, държавният глава на Южна Корея Мун Дже-ин ще посети Пхенян по-късно тази година.Преговорите продължават\r\nМун Дже-ин и Ким Чен-ун заявиха също и намерения да започнат преговори с участието на други страни, включително САЩ. Целта е постигането на дългосрочен и стабилен мир, се казва още в документа, разпространен след срещата. Освен това бе съобщено за възстановяването на съвместни хуманитарни проекти. \r\nСеверна и Южна Корея ще позволят на семействата, останали разделени след прикючването на войната през 1953 г., да се съберат отново. Уточнено бе, че е предвидено конкретни стъпки в тази насока да бъдат направени през месец август тази година. \r\n„Южна и Северна Корея се съгласиха да продължат програмите за обединение на разделените семейства по повод Деня на националното освобождение на 15 август тази година\", се казва в съвместното изявление, разпространено след разговорите между Ким Чен-ун и Мун Дже-ин.\r\nОколо 57 000 семейства на Юг все още имат членове, които живеят в изолираната комунистическа страна, един от най-емоционалните проблеми, останали от конфликта.\r\nСрещата на върха в петък, е третата в историята среща между лидери на Юга и Севера. Предходните бяха организирани през 2000 г. и 2007 г., и двете от които бяха проведени на територията на Северна Корея.\r\nТя стана възможна в резултат на затоплянето на отношенията между Сеул и Пхенян в последните месеци. Голям импулс на сближението дадоха Зимните олимпийски игри южнокорейския град Пьончан, където двете държави на Корейския полуостров се представиха под общ флаг. \r\nЮжна Корея също така стана посредник в организацията на срещата между Ким Чен Ин и президента на САЩ Доналд Тръмп. Очаква се те да се състоя в края на май или началото на юни тази година. \r\nИсторическата среща на върха между лидерите на Сеул и Пхенян бе предшествана от година на сериозно напрежение на Корейския полуостров заради ядрената и ракетна програма на Ким Чен-ун. САЩ и Япония дори стигнаха до заплахи, че ще използват военна сила срещу Пхенян, а в отговор севернокорейският режим извършваше все по-мощни ядрени изпитания.Тереза Герова", "date": "2018.04.27", "title": "Историческа среща: Лидерите на Сеул и Пхенян се договориха за денуклеаризация на Корейския полуостров (ОБЗОР)"}
{"url": "http://www.focus-news.net/news/2018/04/27/2515781/burgas-kontsert-na-konstantin-kostov-trio-shte-se-sastoi-na-28-april.html", "text": "Концерт на „Константин Костов трио“ ще се състои на 28 април, събота от 19:00 часа, на открита сцена в  Експоцентър „Флора“. Това съобщиха от пресцентъра на Община Бургас.\r\nПоканените изпълнители в проекта Jazz Migration са сред българските музиканти, които редовно участват в престижни форуми. Пиано трио форматът е предизвикателство за всеки джаз пианист, но и тримата музиканти като лидери по собствен начин откриват своя индивидуален глас в симбиозата от джаз, фолклор и други музикални стилове.\r\nJazz Migration е проект, имащ за цел да фокусира вниманието върху процесите на обратен „внос“ на артистичен потенциал от Европа към България.\r\nЦикълът от концерти ще представи приноса, който българската музикална традиция има в развитието на съвременните джазови форми.\r\nИнициативата се организира от Фондация „Арт Офис“ в партньорство с „Изкуство в движение“, Фондация „Америка за България“ и Община Бургас.\r\nВходът е свободен.", "date": "2018.04.27", "title": "Бургас: Концерт на „Константин Костов трио“ ще се състои на 28 април"}
{"url": "http://www.focus-news.net/news/2018/04/27/2515777/glavniyat-prokuror-sotir-tsatsarov-nakazatelnoto-presledvane-za-bezstopanstvenost-v-bolnitsite-e-reshenie-no-ne-e-klyuchat-kam-problema.html", "text": "Наказателното преследване за неизгодни договори, защото има скандални договори, както и наказателното преследване за безстопанственост е решение, но то съвсем не ключът към проблема. Това каза пред журналисти главният прокурор Сотир Цацаров, коментирайки 13-те досъдебни производства, образувани след проверките на болниците, предаде репортер на Агенция „Фокус”.\r\n„Проверени са общо 329 договора от всякакъв характер, както за отдаване на наем на площи в здравни заведения, така и за отдаване под наем на медицинска техника. Проверявани са и договори от прословутия чл. 9 ал.6 от Закона за лечебните заведения. Термин, който най-общо аз определям като „болница в болницата”. Резултатът е това. Всички разследвания са възложени на Софийска градска прокуратура, за да се избегне възможност за недоверие, влияние, а дори и местни познанства и обвързвания”, коментира главният прокурор.  Според него решението на проблема не се изчерпва с действията на прокуратурата, а в преосмислянето на концепцията за здравните заведения и начина, по който работят. Главният прокурор даде пример с установена при разследването болнична аптека, която е отдадена под наем на частно здравно заведение за 50 лева на година.  \r\nГлавният прокурор поясни, че по отношение на 15 болнични заведения са разпоредени допълнителни проверки на МВР.  \r\nИван ЛАЗАРОВ", "date": "2018.04.27", "title": "Главният прокурор Сотир Цацаров: Наказателното преследване за безстопанственост в болниците е решение, но не е ключът към проблема"}
{"url": "http://www.focus-news.net/news/2018/04/27/2515784/kyustendil-izticha-srokat-za-priem-na-dokumenti-za-podpomagane-na-bezdetni-dvoyki-i-semeystva.html", "text": "Изтича срокът за прием на документи за подпомагане на бездетни двойки и семейства. Това каза пред Радио „Фокус” – Кюстендил Радмила Рангелова, зам.-кмет на Община Кюстендил по „Социални услуги, програми и проекти”. По думите й крайният срок за прием на документи е 30 април. До тогава желаещите двойки и семейства трябва да подадат необходимата документация, за подпомагане от общинския фонд по асистирана репродукция. \r\n„Разполагаме с годишен ресурс от 30 000 лева, тоест можем да подпомогнем минимум 10 двойки. Така че, ако има на територията на общината, хора, които отговарят на условията, нека да кандидатстват”, каза Радмила Рангелова. По думите й освен медицинските изисквания за кандидатите има и допълнителни изисквания. Те трябва да са пълнолетни лица, жените да не са навършили 51 години, да притежават постоянен и настоящ адрес на територията на Община Кюстендил през последните три години. Трябва да нямат данъчни задължения към общината и държавата, да са здравно осигурени към датата на подаване на заявлението, да са без прекъснати здравноосигурителни права, да не са поставени под запрещение или осъждани за престъпления от общ характер, всеки един от кандидатите да е завършил средно образование. „Ако има двойки, които отговарят на тези изисквания и имат потребност да бъдат подпомагани от общинския фонд, да заповядат”, каза Радмила Рангелова.\r\nВенцеслав ИЛЧЕВ", "date": "2018.04.27", "title": "Кюстендил: Изтича срокът за прием на документи за подпомагане на бездетни двойки и семейства"}
{"url": "http://www.focus-news.net/news/2018/04/27/2515783/varna-sedmitsa-predi-mayskite-praznitsi-tsenite-na-krastavitsite-domatite-i-salatite-po-pazarite-v-grada-ostavat-nepromeneni.html", "text": "Седмица преди майските празници цените на краставиците, доматите и салатите по пазарите във Варна остават непроменени, показа репортерска проверка на Радио „Фокус“ – Варна. До 6,00 лева за килограм достига цената на розовите домати. Обикновените червени домати се предлагат по 2 лева за килограм. За разлика от Великденските празници, когато  българските краставици се предлагаха за около 4 лева, на места и до 4,50 лева за килограм, сега се търгуват на цени от 1,50 до 3 лева за килограм.  Търговците коментират, че преди майските празниците се наблюдава известно увеличение на цените на някои зеленчуци на едро. Цената на салатките и репичките се запазва около левче. Връзка пресен лук или чесън се предлагат за 70 стотинки до левче, а магданозът и копъра – за около 50 стотинки. По пазарите се предлагат още спанак, лапад и коприва. Пресните картофи достигат цена до 4,50 лева за килограм, тиквичките се търгуват по 3 лева за килограм. Пролетното зеле е на цена от 1,60 лева за килограм.\r\nМарияна ВАЛЕНТИНОВА", "date": "2018.04.27", "title": "Варна: Седмица преди майските празници цените на краставиците, доматите и салатите по пазарите в града остават непроменени"}
{"url": "http://www.focus-news.net/news/2018/04/27/2515785/kmetat-dimitar-nikolov-chetirilentovi-patishta-da-svarzvat-burgas-s-obshtinite-v-regiona.html", "text": "Кметовете на общините Бургас, Айтос, Средец, Камено, Малко Търново, Созопол, Приморско, Царево, Поморие и Несебър сформираха работна група за работа по общ мега проект с наименованието „Регионална мрежа Бургас“. Това съобщиха от пресцентъра на Община Бургас. Срещата бе инициирана от кмета на Бургас Димитър Николов, който представи идеята си за изграждането на четирилентови пътища, които да свързват областния град с останалите общини в областта. Проектът предвижда проектирането на: Бургас – Айтос; Бургас – Средец; Бургас – Малко Търново; Бургас – Созопол- Приморско - Царево; Бургас – Поморие- Несебър. Целта е да бъде изработен общ регионален проект, с който да се кандидатства за финансиране през следващия програмен период. Идеята е общините също да участват със собствени средства, а проектът да бъде представен пред областния управител, АПИ и министерството на регионалното развитие, тъй като инвестицията ще е част от републиканската пътна мрежа. Дотогава общинските екипи по места, съвместно със специалистите от АПИ ще определят трасетата, ще стартират изготвянето на парцеларни планове и свързаните с тях отчуждителни процедури. Подготовката ще отнеме 2-3 години, до изработването на цялостен проект за пътна четирилентова мрежа в региона. Всички кметове подкрепиха идеята и се обединиха около мнението, че реализирането на този проект ще бъде от изключително важно значение за развитието на икономиката, туризма и решаване на част от проблемите с обезлюдяването в някои от населените места в областта. Паралелно с проектирането на четирилентовите лъчове, по преценка на кметовете ще се проектират велоалеи и отбивки към различните малки населени места, се обединиха още на срещата кметовете на общините. На нея присъства и директорът на Областно пътно управление инж. Димитър Порязов.  Община Бургас ще координира цялостния проект и ще подпомага административно общините. „Това ще е дълъг и труден процес, но проектът няма алтернатива. Колкото по- рано започнем подготовката, толкова по- голям шанс за финансиране ще има. Средства се привличат с готови и качествени проекти.  Вече имаме опит от подготовката на документацията и процедурите за проекта Бургас – Слънчев бряг и обхода на Поморие. Работата е трудна, тъй като отнема много време, особено по отношение на отчуждителните процедури. Радвам се, че колегите от другите общини подкрепиха идеята и започват работа по места, защото до 2-3 години можем да финализираме проекта и да кандидатстваме за финансирането му“, заяви кметът Димитър  Николов. Срещите на специалистите от различните общини ще се координират оперативно от заместник кмета на Община Бургас инж. Чанка Коралска. Следващото оперативно заседание на кметовете ще бъде след месец.", "date": "2018.04.27", "title": "Кметът Димитър Николов: Четирилентови пътища да свързват Бургас с общините в региона"}
{"url": "http://www.focus-news.net/news/2018/04/27/2515773/ministar-valentin-radev-oshte-ima-signali-na-grazhdani-za-dvamata-izbyagali-zatvornitsi-rano-ili-kasno-shte-badat-hvanati.html", "text": "Търсим двамата избягали затворници. Още има сигнали, което е добре. Проверяваме не само сигналите, имаме други методи. Това каза пред журналисти в Народното събрание вътрешният министър Валентин Радев за двамата затворници, които избягаха от Централния Софийски затвор, предаде репортер на Агенция „Фокус“. „Казват ни адреси- проверяваме ги. Колко сили хвърлихме и там, но е така. Освен Председателството и хулиганството полицията се занимава и със всичко останало в държавата“, коментира той. В отговор на въпрос има ли шанс затворниците да бъдат заловени Валентин Радев заяви: „Има шанс, разбира се. Рано или късно ще бъдат хванати. Рано или късно и Галеви ще бъдат хванати“. „Системата работи, дори на някой да му се струва бавно. По- важното е накрая да има наказания, може да е и след 2 или 5 години“, изтъкна вътрешният министър. „Тези, които сега нарушават или имат идея да нарушават закона, да знаят, че рано или късно законът ще бъде с пълна сила върху тях“, каза още той.\r\nБиляна ИВАНОВА", "date": "2018.04.27", "title": "Министър Валентин Радев: Още има сигнали на граждани за двамата избягали затворници, рано или късно ще бъдат хванати"}
{"url": "http://www.focus-news.net/news/2018/04/27/2515786/targovishte-tri-momicheta-nameriha-izguben-portfeyl-s-pari-i-lichni-dokumenti-i-go-predadoha-v-politsiyata.html", "text": "Три момичета от Търговище намериха изгубен портфейл с пари и лични документи и своевременно го предадоха в полицията. Директорът на областната дирекция им връчи благодарствени грамоти за доблестната им постъпка. Това съобщиха от пресцентъра на МВР.\r\nГергана Димитрова, Пламена Христова и Виктория Филипова, разхождайки се по главната улица на Търговище, в близост до основно училище „Христо Ботев“ забелязали паднал портфейл, и без колебание го занесли в полицията. В него имало 225 лева и лични документи, по които полицейските служители се свързали със собственика им – 19-годишен младеж от търговищко село. Благодарение на светкавичната реакция на трите момичета той получил вещите си доста бързо след изгубването им. Гергана и Пламена са осмокласнички, а Виктория е ученичка в седми клас. Учат в три различни училища, но са приятелки от години. И трите момичета са доброволци в младежката организация на БЧК-Търговище. \r\nПо покана на директора  на ОДМВР-Търговище старши комисар Николай Ненков те гостуваха в дирекцията. Старши комисар Ненков изрази признателност за достойната им постъпка и заяви, че тя е чудесен пример за гражданско поведение както за връстниците им, така и за възрастните им. В знак на благодарност той им връчи почетни грамоти. Момичетата споделиха, че и за миг не са се поколебали да предадат парите в полицията, защото такъв е примерът от родителите им. \r\nБлагодарствени адреси от името на ръководството на ОД МВР-Търговище са изпратени до директорите на училищата, чиито възпитаници са трите момичета – I СУ “Св. Седмочисленици“, II СУ „Проф. Никола Маринов“ и I ОУ „Хр. Ботев“ в Търговище.", "date": "2018.04.27", "title": "Търговище: Три момичета намериха изгубен портфейл с пари и лични документи и го предадоха в полицията"}
{"url": "http://www.focus-news.net/news/2018/04/27/2515778/ria-novosti-v-kremal-izraziha-udovletvorenost-ot-sreshtata-mezhdu-liderite-na-severna-i-yuzhna-koreya.html", "text": "В Кремъл са удовлетворени от състоялите се контакти между лидерите на Северна и Южна Корея, от всички останали срещи, които биха могли да доведат до разсейване на напрежението на Корейския полуостров и да допринесат са по-нататъшно нормализиране. Това заяви Дмитрий Песков, говорител на държавния глава на Руската федерация, предава РИА Новости.\r\nВ рамките на историческа среща, проведена на демаркационната линия, разделяща двете държави, лидерите на Южна и Северна Корея Мун Дже-ин и Ким Чен-ун постигнаха съгласие за пълно ядрено разоръжаване на полуострова и официално прекратяване на състоянието на война, в което двете държави се намират от началото на 50-те години на миналия век насам. Това стана ясно от съвместното изявление, разпространено след разговорите на високо равнище в граничното населено място Пханмунджон, проведени в петък, 27 април.\r\nОсвен това, Мун Дже-ин и Ким Чен-ун се договориха за съкращаване на числеността на армиите на двете страни, преустройство на укрепената граница в „зона на мира“ и прекратяване на всякакви неприятелски действия по отношение една на друга „по земя, въздух и вода“, считано от 1 май тази година. В частност, става въпрос за разпространяването на радиопропаганда и листовки на границите между Севера и Юга. Двамата лидери обещаха да се ангажират със сътрудничество за създаване на трайна система за мир – изпълнение на историческа задача, което – съгласно думите им, не трябва да бъде отлагано повече.Тереза Герова", "date": "2018.04.27", "title": "РИА Новости: В Кремъл изразиха удовлетвореност от срещата между лидерите на Северна и Южна Корея"}
{"url": "http://www.focus-news.net/news/2018/04/27/2515788/vitseprezidentat-iliyana-yotova-shte-uchastva-v-otkrivaneto-na-ix-natsionalna-sreshta-initsiativa-zavrashtane-kam-korenite-na-28-april-v-nesebar.html", "text": "На 28 април в Несебър вицепрезидентът Илияна Йотова ще участва в откриването на IX Национална среща-инициатива „Завръщане към корените“ на потомците на бежанци от Одринска и Беломорска Тракия и Мала Азия. Това съобщиха от прессекретариата на държавния глава. Срещата започва в 13.00 часа и ще се проведе в читалище „Яна Лъскова – 1905“. Вицепрезидентът ще връчи награди на отличените участници в конкурс за есе на тема „Завръщане към корените. Родовата памет е жива“. По-рано Илияна Йотова ще се включи в литийно шествие от пристанище Несебър до църквата „Свето Успение Богородично“.", "date": "2018.04.27", "title": "Вицепрезидентът Илияна Йотова ще участва в откриването на IX Национална среща-инициатива „Завръщане към корените“ на 28 април в Несебър"}
{"url": "http://www.focus-news.net/news/2018/04/27/2515787/prezidentat-rumen-radev-shte-se-sreshtne-s-generalniya-sekretar-na-oisr-anhel-guriya-na-28-april.html", "text": "На 28 април, събота, от 14.00 часа на „Дондуков“ 2 президентът Румен Радев ще проведе среща с генералния секретар на Организацията за икономическо сътрудничество и развитие Анхел Гурия. Това съобщиха от прессекретариата на държавния глава\r\nСлед срещата Румен Радев и Анхел Гурия ще направят изявления за медиите.", "date": "2018.04.27", "title": "Президентът Румен Радев ще се срещне с генералния секретар на ОИСР Анхел Гурия на 28 април"}
{"url": "http://www.focus-news.net/news/2018/04/27/2515792/yambol-nad-2-kg-zlatni-nakiti-v-dvoyno-dano-na-chanta-otkriha-mitnicheskite-sluzhiteli-na-gkpp-lesovo.html", "text": "2 028 грама контрабандни златни изделия задържаха митническите и гранични служители на ГКПП \"Лесово\". Това съобщиха от \"Агенция Минтици\". Недекларираните златни накити са открити от митническите служители в двойно дъно на чанта при митническа проверка на микробус с пътници. Микробусът с украинска регистрация е пристигнал на Митнически пункт \"Лесово\" на 25.04.2018 г. в късния следобед, на трасе за входящи леки автомобили от Турция към България. Шофьорът и всички 9 пътници в микробуса, украински граждани, са заявили, че не внасят нищо за деклариране. При извършената митническа проверка на превозното средство и багажа на пътниците, митническите служители откриват в двойно дъно на една от пътните чанти осем пакета, увити в тъмно тиксо. Съдържанието на пакетите се оказва бижутерски златни изделия с фабрични маркировки, с измерено общо тегло 2028 грама. Установено е, че чантата с недекларираните златни накити е собственост на един от пътниците в микробуса- украински гражданин с инициали Р.П.\r\nКонтрабандните златни изделия са иззети и подлежат на отнемане в полза на държавата. По случая е образувано досъдебно производство, което се провежда от разследващ митнически инспектор от Митница Бургас, под надзора на Окръжна прокуратура Ямбол. \r\nОбщо 2 642 грама златни накити с пазарна цена над 200 000 лева са задържани на Митнически пункт \"Лесово\" само пред последните десет дни. Разкрити са 5 опита за контрабанден внос на изделия от благородни метали при извършени съвместни проверки от екипи на митнически мобилни групи и митническите служители на пункта. При един от случаите са открити 336 грама бижута от злато в сутиена на украинска гражданка, пътуваща също с микробус с туристи, селектиран за проверка от митническа мобилна група. Още 118 грама недекларирано злато е открито в дамската чанта на българска гражданка, пътуваща от Турция с лек автомобил, която твърдяла, че е закупила златните накити за сватбен подарък. 90 грама златни изделия и два масивни синтетични камъка-имитации на рубини, са иззети от български гражданин, влизащ в страната от Турция с лек автомобил. 70 грама злато е укрил в дрехите си и румънски гражданин, пътуващ с туристически автобус. Срещу нарушителите са съставени актове за установените валутни нарушения.", "date": "2018.04.27", "title": "Ямбол: Над 2 кг златни накити в двойно дъно на чанта откриха митническите служители на ГКПП „Лесово“"}
{"url": "http://www.focus-news.net/news/2018/04/27/2515789/sport-chivas-specheli-shampionska-liga-v-zona-konkakaf.html", "text": "Чивас спечели за втори път в историята си Шампионската лига в зона КОНКАКАФ. Мексиканците победиха с 4:2 след изпълнение на дузпи (1:2 в редовното време и продълженията) в реванша срещу канадския Торонто. Тимът от Гуадалахара имаше аванс от 2:1 след първия мач като гост, но във втория двубой на собствен терен на стадион \"Акрон“ поведе с попадение на Орбелин Пинеда още в 19-ата минута, но до почивката гостите вкараха два пъти чрез Джоузи Алтидор (25) и бившия нападател на Ювентус Себастиан Джовинко (44) и изравниха общия резултат. Впоследствие се стигна до изпълнение на дузпи, при които Освалдо Аланис, Алан Пулидо, Хосе Годинес и Анхел Салдивар бяха точни за домакините, докато Джовинко и Марки Делгадо вкараха за Торонто, а Хонатан Осорио и Майкъл Брадли се провалиха от бялата точка. Така Чивас грабна трофея за втори път след дебютното издание на турнира през 1962 година, а клуб от Мексико спечели надпреварата за 33-и път. Тимът от Гуадалахара се класира за световното клубно първенство в края на годината в ОАЕ.\r\nВенцислав ДРАГОМАНОВ", "date": "2018.04.27", "title": "Спорт: Чивас спечели Шампионска лига в зона КОНКАКАФ"}
{"url": "http://www.focus-news.net/news/2018/04/27/2515790/varna-80-leva-za-kilogram-e-tsenata-na-malinite-i-borovinkite-po-pazarite-vav-varna-dinite-se-targuvat-po-3-leva-za-kilogram.html", "text": "80 лева за килограм е цената на малините и боровинките по пазарите във Варна, показа репортерска проверка на Радио „Фокус“ – Варна. Търговците предлагат плодовете в разфасовки по 100 грама за 8 лева. По пазарите се предлагат и дини по 3 лева за килограм. Цената на ягодите, внос от Гърция, варира между 6 и 8 лева за килограм. По щандовете вече се предлагат и български ягоди на цени между 10 и 12 лева за килограм.  Праскови, нектарини и кайсии се предлагат на цени до 8 лева за килограм, а бялото и черното грозде – до 15 лева за килограм. На пазара се предлагат и екзотични плодове. Папаята се търгува на цена от 25 лева, а мангото – за 30 лева.\r\nМарияна ВАЛЕНТИНОВА", "date": "2018.04.27", "title": "Варна: 80 лева за килограм е цената на малините и боровинките по пазарите във Варна, дините се търгуват по 3 лева за килограм"}
{"url": "http://www.focus-news.net/news/2018/04/27/2515791/glavniyat-prokuror-sotir-tsatsarov-otlichi-uchenitsi-ot-pet-stolichniya-gimnazii-za-napisani-ot-tyah-eseta.html", "text": "Главният прокурор Сотир Цацаров отличи ученици от пет столичния гимназии за написани от тях есета, предаде репортер на Агенция „Фокус”. Ръководителят на прокуратурата посрещна гимназистите в зала „Тържествена” на Съдебната палата, където бе представена книга, в която написаните есета са събрани. Те са на теми: „Ако съм прокурор“, „Аз обвинявам“, „Аз – прокурорът“, „Аз съм прокурор“, „Обвинение към мисълта“. Авторите на текстовете са възпитаници на Национален учебен комплекс по култура с лицей за изучаване на италиански език и култура, Втора английска езикова гимназия „Томас Джеферсън“, 91 Немска езикова гимназия „Проф. Константин Гълъбов“, Национална природо-математическа гимназия „Акад. Любомир Чакалов“ и Второ средно училище „Емилиян Станев“.\r\nПо време на церемонията главният прокурор Сотир Цацаров отговаряше на въпроси от ученици за дейността на ръководената от него институция и за спецификите на юридическата професия. Присъстваха още ръководителят на Специализираната прокуратура Иван Гешев и ръководителят на специализирано звено „Антикорупция” към СГС Румяна Арнаудова.\r\nИван ЛАЗАРОВ", "date": "2018.04.27", "title": "Главният прокурор Сотир Цацаров отличи ученици от пет столичния гимназии за написани от тях есета"}
{"url": "http://www.focus-news.net/news/2018/04/27/2515793/pazardzhik-ot-450-do-650-lv-struva-kilogram-yagodi-na-kooperativniya-pazar-v-grada.html", "text": "От 4.50 до 7.00 лв струва килограм ягоди на Кооперативния пазар в Пазарджик, показа репортерска проверка на Радио „Фокус“ – Пазарджик. Масовата цена на плода е 4,50 лева за килограм, а търговците твърдят, че предлагат само български ягоди. По-едрите и по-узрели достигат цена от 6.50 лева, като има значително намаление в сравнение с преди седмица, когато цените бяха между 8.00 и 10.00 лева за килограм. При черешите също има спад. В момента цената им е между 6.00 и 12.00 лева за килограм, в зависимост от качеството и големината. Очаква се в следващите дни цените на сезонните плодове да се понижат още заради масовото им зреене и прибиране.\r\nАлбена ЖИЛЕКОВА", "date": "2018.04.27", "title": "Пазарджик: От 4.50 до 6.50 лв струва килограм ягоди на Кооперативния пазар в града"}
{"url": "http://www.focus-news.net/news/2018/04/27/2515794/vitseprezidentat-iliyana-yotova-shte-prisastva-na-vi-natsionalen-mladezhki-konkurs-za-populyarna-pesen-petnadeset-laleta-na-29-april-v-hisarya.html", "text": "На 29 април в Хисаря вицепрезидентът Илияна Йотова ще присъства на галаконцерта VI Национален младежки конкурс за популярна песен „Петнадесет лалета“, който се провежда под неин патронаж. Това съобщиха от прессекретариата на държавния глава. Концертът ще се проведе в читалище „Иван Вазов“ с начален час 14.00.", "date": "2018.04.27", "title": "Вицепрезидентът Илияна Йотова ще присъства на VI Национален младежки конкурс за популярна песен „Петнадесет лалета“ на 29 април в Хисаря"}
{"url": "http://www.focus-news.net/news/2018/04/27/2515795/evrokomisaryat-pier-moskovisi-balgariya-shte-bade-sledvashtiyat-chlen-na-evrozonata.html", "text": "Европейският комисар по икономическите и финансови въпроси Пиер Московиси изрази увереност, че България ще бъде следващият член на Еврозоната. Изявлението френският политик направи преди заседанието на министрите на финансите на страните от валутния съюз, което се провежда в София, предаде репортер на Агенция „Фокус“. \r\nВ отговор на журналистически въпрос за присъединяването на България към Еврозоната, Московиси заяви: „Нека не говорим за времеви рамки, нека разгледаме политическата картина. Каква е тя? България е ентусиазирана да се присъедини към Еврозоната и ние приветстваме този ентусиазъм. Наистина сме готови да посрещнем това. България ще бъде следващият член на еврозоната. Няма съмнение в това“. \r\nСъщевременно обаче еврокомисарят предупреди: „Но ние обаче трябва да подготвим това много внимателно. Не трябва да бързаме, защото, ако пришпорваме нещата, ще се стигне до присъединяване към еврозоната, което не е перфектно. Има критерии, които трябва да бъдат изпълнени. Сред тези критерии е влизането в ERM II, където страната трябва да престои поне две години, защото влизането в еврозоната трябва да бъде позитив, а не шок\".", "date": "2018.04.27", "title": "Еврокомисарят Пиер Московиси: България ще бъде следващият член на Еврозоната"}
{"url": "http://www.focus-news.net/news/2018/04/27/2515797/gd-granichna-politsiya-intenziven-e-trafikat-na-granichnite-punktove-kapitan-andreevo-dunav-most-ruse-i-dunav-most-vidin-za-tovarni-avtomobili-na-izhod-ot-stranata.html", "text": "Интензивен е трафикът на граничните пунктове „Капитан Андреево“, „Дунав мост Русе“ и „Дунав мост Видин“ за товарни автомобили на изход от страната. Това съобщиха от ГД „Гранична полиция“, като информацията за трафика е към 13.00 часа. Нормален е трафикът по граничните пунктове със Сърбия, Македония и Гърция.", "date": "2018.04.27", "title": "ГД „Гранична полиция“: Интензивен е трафикът на граничните пунктове „Капитан Андреево“, „Дунав мост Русе“ и „Дунав мост Видин“ за товарни автомобили на изход от страната"}
{"url": "http://www.focus-news.net/news/2018/04/27/2515799/radio-svobodna-evropa-makedoniya-prezidentat-na-rumaniya-poiska-ostavkata-na-premiera-viorika-danchila.html", "text": "Държавният глава на Румъния Клаус Йоханис поиска оставката на министър-председателя на страната Виорика Дънчила, предава  Радио „Свободна Европа“ в македонската си редакция. \r\nСъгласно думите на румънския президент, Дънчила не е дорасла, за да изпълнява премиерските задължения. \r\nДънчила бе утвърдена на министър-председателския пост в Румъния в края на месец януари, припомнят от редакцията.Тереза Герова", "date": "2018.04.27", "title": "Радио „Свободна Европа“ (Македония): Президентът на Румъния поиска оставката на премиера Виорика Дънчила"}
{"url": "http://www.focus-news.net/news/2018/04/27/2515798/zam-kmetat-evgeni-krusev-pri-remontite-na-vatreshnokvartalnite-ulitsi-rabotim-iztsyalo-na-baza-na-zayavkite-na-rayonnite-kmetove.html", "text": "От началото на седмица активно навлязохме във всички вътрешноквартални улици, които са подадени от районните кметове. Това заяви зам.-кметът Евгени Крусев  при проверка на дейността на ремонтните групи на ул. „Свети Тома“ и „Рибен буквар“, предаде репортер на Агенция „Фокус“ . „Във вътрешнокварталните и второстепенната градска улична мрежа работим изцяло на база на това какво районните кметове дават като приоритети. Съответно концентрираме усилията си върху сгради с обществена значимост като болници, училища и детски градини. Такъв е и случаят с „Красна поляна“, където сме в момента. Около АГ- болницата се запълват всичките неравности“, заяви Крусев.\r\nТой заяви, работата по цялостната програма за ремонт на уличната мрежа продължава.\r\n„Буквално днес се подписват договори, които са за цялостен ремонт на улици като „Хемус“, „Трудолюбие“, „Орех“, ул. „Феникс“ в „Овча купел“. Това говорим, че са улици, които ще бъдат цялостно ремонтирани или изграждани в съответните райони“, посочи Крусев.\r\nЗам.-кметът заяви, че паралелно с това се работи и по текущите ремонти за запълване на единични дупки, които се отварят по основните трасета в кварталите, както и че същевременно се извършва работата  по големите булеварди, където се консултират неравностите, които са по-скоро инцидентни.", "date": "2018.04.27", "title": "Зам.-кметът Евгени Крусев: При ремонтите на вътрешнокварталните улици работим изцяло на база на заявките на районните кметове"}
{"url": "http://www.focus-news.net/news/2018/04/27/2515800/aktsenti-v-predavaneto-zaedno-v-plovdiv-po-radio-fokus-plovdiv.html", "text": "В предаването „Заедно в Пловдив” на Радио „Фокус”-Пловдив ще разберем какви са намеренията на общината за разширяване на зелените зони в града и изграждането на нови паркинги. Днес в Пловдив бе открит първият паркинг в район „Източен“, изграден на мястото на стари и грозни метални гаражни клетки. На него могат да се паркират близо 150 автомобила, като кметството предвижда 46 паркоместа да станат платени по новата наредба. Община Пловдив усилено работи  по идеята за многоетажни паркинги, защото това е бъдещето, твърди кметът Иван Тотев. Нов многоетажен паркинг на площ 800 кв.м. с около 120 паркоместа ще бъде изграден в район Северен. По всички тези теми ще чуем кметът на Пловдив Иван Тотев и районните кметове на Централен, на Източен и на Северен.\r\nПървият икономически форум „Пловдив“ ще се проведе през юни тази година в града. Очаква се събитието да бъде открито от министър-председателя на България Бойко Борисов, като среща на високо ниво ще си дадат министри и политици от световен ранг, представители на бизнеса и интелигенцията. Повече за предстоящото събитие ще чуем от кмета на Пловдив Иван Тотев.\r\nСъщо в днешното предаване ще разберем какъв е културният календар на община Пловдив за месец май. За това ще говори зам.-кметът Александър Държиков.\r\nПредаването „Заедно в Пловдив“ се излъчва всеки петък, от 16.00 до 17.00 часа. Телефонът за връзка с нас е 032/65 25 65. Водещ на предаването е Цветана Тончева.", "date": "2018.04.27", "title": "Акценти в предаването „Заедно в Пловдив“ по Радио „Фокус”-Пловдив"}
{"url": "http://www.focus-news.net/news/2018/04/27/2515779/ministerstvo-na-mladezhta-i-sporta-rabotna-grupa-shte-zavarshi-noviya-zakon-za-futbolnoto-huliganstvo.html", "text": "Работна група ще прецезира текстовете в новия Закон за футболното хулиганство. Съвместната работа по новия закон между Министерството на младежта и спорта и Парламентарната комисия по въпросите на децата младежта и спорта стартира преди повече от 6 месеца, след като министър Красен Кралев и председателят на комисията Славчо Атанасов се обединиха около мнението, че настоящият Закон за опазване на обществения ред при спортни мероприятия, приет през 2004 г. е морално остарял. Това съобщиха от пресцентъра на министерството.\r\nПредседател на работната група ще бъде Славчо Атанасов, а в нея ще влязат представители на ММС, МВР, Министерството регионалното развитие и благоустройството, Комисията по вътрешна сигурност и обществен ред, Комисията по въпросите на децата младежта и спорта и Българския футболен съюз. \r\nНа среща в Парламента днес с участието на представители на Комисията по въпросите на младежта и спорта, ММС и МВР бяха обсъдени идеите на отделните ведомства до момента, като до 11 май, когато е първото заседание на работната група, всяка една институция ще направи допълнителни предложения. \r\nЦелта е работната група да приключи работа по-рано от обявения вече двумесечен срок. След като проектът бъде готов ще бъде представен за обществено обсъждане, както и на футболните и спортните клубове.", "date": "2018.04.27", "title": "Министерство на младежта и спорта: Работна група ще завърши новия Закон за футболното хулиганство"}
{"url": "http://www.focus-news.net/news/2018/04/27/2515802/rumen-dimitrov-ia-borba-s-gradushkite-ot-nachaloto-na-aktivniya-sezon-za-borba-s-gradushkite-imame-veche-nyakolko-vazdeystviya-varhu-gradoopasni-protsesi-v-severozapadna-balgariya.html", "text": "От началото на активния сезон за борба с градушките имаме вече няколко въздействия върху градоопасни процеси в Северозападна България , каза за Радио „Фокус“ – Видин Румен Димитров, главен специалист в отдел „Информационно обслужване“  в Изпълнителна агенция (ИА) „Борба с градушките“. Той посочи, че на  24 април в 11 часа е открита противоградовата защита в страната.“На 24, 26 и 27 април имаме въздействие върху градоопасни процеси в Грамада, Монтана, Враца, Козлодуй и Плевен. В района на Лом, Вълчедръм, Козлодуй и Хайредин  е имало най-обширно  развитие на градоносни облаци“, каза Румен Димитров. Той посочи, че  4 са полигоните в Северозападна България към 4 регионални дирекции – Видин, Монтана, Враца и Плевен. Ракетните площадки в тази част на страната са 80, като се осигурява защита срещу градушки на  7,5 млн. дка. „Разполагаме с достатъчно ресурси и техниката ни  също е в ред. Да се надяваме, че така ще продължи през целия сезон до октомври“, каза Румен Димитров.\r\nАнна ЛОЗАНОВА", "date": "2018.04.27", "title": "Румен Димитров, ИА  „Борба с градушките“: От началото на активния сезон за борба с градушките имаме вече няколко въздействия върху градоопасни процеси в Северозападна България"}
{"url": "http://www.focus-news.net/news/2018/04/27/2515801/gd-granichna-politsiya-dvizhenieto-prez-dunav-most-ruse-shte-se-izvarshva-v-edna-lenta-zaradi-remont-na-saorazhenieto-do-28-april.html", "text": "До 28 април включително ще се извърши ремонт на мостовото съоръжение на ГКПП Дунав мост Русе. Това съобщиха от ГД „Гранична полиция“. Ремонтните работи ще продължават от 8.30 до 17.00 часа. В този интервал преминаването на автомобили през моста ще се извършва в една лента.\r\nНа 26 април е започнал ремонт на кантарното съоръжение на ГКПП-Кардам. То се намира на трасе товарни \"изход\" от страната. Ремонтът се извършва от Митница Варна- МФ. Трасето за товарни МПС на изход няма да работи. Същите ще се пренасочват през трасе леки МПС. Алтернативен маршрут за движение на товарни МПС през  ГКПП-Силистра.", "date": "2018.04.27", "title": "ГД „Гранична полиция“: Движението през „Дунав мост- Русе“ ще се извършва в една лента заради ремонт на съоръжението до 28 април"}
{"url": "http://www.focus-news.net/news/2018/04/27/2515805/kardzhali-57-godishen-mazh-e-zadarzhan-za-predlozhen-podkup-na-politseyski-sluzhiteli.html", "text": "57-годишен мъж е задържан в РУ-Кърджали за предложен подкуп на полицейски служители. Това съобщиха от пресцентъра на МВР. В 8.50 часа на 26 април, в областния център, на изхода за гр. Ардино бил спрян лек автомобил „Фолксваген“, управляван от 57-годишен мъж, който предприел неправилно изпреварване при непрекъсната линия. При съставянето на акт за установеното административно нарушение шофьорът се опитал да пъхне 100 турски лири в джоба на един от полицейските служители, който реагирал незабавно и последвало задържане. Образувано е бързо производство по чл.304, ал.1 от Наказателния кодекс.", "date": "2018.04.27", "title": "Кърджали: 57-годишен мъж е задържан за предложен подкуп на полицейски служители"}
{"url": "http://www.focus-news.net/news/2018/04/27/2515804/varna-narodniyat-predstavitel-ot-pp-gerb-varna-emiliya-milkova-organizira-priemna-za-grazhdani-na-30-april.html", "text": "Народният представител от ПП ГЕРБ – Варна Емилия Милкова ще има приемен ден за граждани на 30 април (понеделник). Това съобщиха от пресцентъра на ПП ГЕРБ – Варна.\r\nТя ще отговаря на въпроси на варненци от 10:30 до 12:30 ч. в клуба на ПП ГЕРБ на ул. „Г. Бенковски” №1 в морската столица. Записвания могат да се правят на тел: 052 / 600 015.\r\nЕмилия Милкова е доктор по „Книгознание, библиотекознание, библиография”, дългогодишен директор на варненската библиотека „Пенчо Славейков”, член на Постоянната комисия „Обществени библиотеки” към Международната федерация на библиотечните асоциации, както и на УС на Българската библиотечно-информационна асоциация. В 44-то Народно събрание тя е член на комисиите по културата и медиите и по политиките за българите в чужбина.", "date": "2018.04.27", "title": "Варна: Народният представител от ПП ГЕРБ-Варна Емилия Милкова организира приемна за граждани на 30 април"}
{"url": "http://www.focus-news.net/news/2018/04/27/2515803/burgas-zaginalata-pri-katastrofata-na-patya-za-selo-marinka-e-67-godishnata-hatche-smail-ot-selo-yabalchevo.html", "text": "Загиналата жена при катастрофата тази сутрин на пътя за село Маринка е 67-годишната Хатче Смаил от село Ябълчево. Това съобщи за Радио „Фокус“-Бургас Цветелина Рандева, говорител на ОДМВР-Бургас. \r\nОколо 10.10 часа тази сутрин е станало пътнотранспортно произшествие, при което е загинала една жена, а двама души и бебе са откарани в бургаска болница. Товарен автомобил с бургаска регистрация, управляван от 35-годишен бургазлия, движещ се в посока с. Маринка, навлиза в лентата за насрещно движение и допуска челен сблъсък с лек автомобил с бургаска регистрация, управляван от 22-годишна жена. Колата се е движила в посока Бургас.\r\nВеселина НИКОЛОВА", "date": "2018.04.27", "title": "Бургас: Загиналата при катастрофата на пътя за село Маринка е 67-годишната Хатче Смаил от село Ябълчево"}
{"url": "http://www.focus-news.net/news/2018/04/27/2515808/gd-granichna-politsiya-normalno-se-osashtestvyava-trafikat-na-avtomobili-na-granichnite-punktove-zlatograd-kapitan-petko-voyvoda-i-makaza.html", "text": "Нормално се осъществява преминаването на автомобили на вход и изход през граничните пунктове с Гърция „Златоград“, „Капитан Петко войвода“ и „Маказа“. Това съобщиха за Радио „Фокус“ – Смолян от пресцентъра на Главна дирекция „Гранична полиция“. Трафикът е нормален и на останалите гранични контролно-пропускателни пунктове с Гърция.\r\nНели ГЕРГЬОВСКА", "date": "2018.04.27", "title": "ГД „Гранична полиция“: Нормално се осъществява трафикът на автомобили на граничните пунктове „Златоград“, „Капитан Петко войвода“ и „Маказа“"}
{"url": "http://www.focus-news.net/news/2018/04/27/2515809/sas-sadeystvieto-na-narodniya-predstavitel-pavel-hristov-uchenitsi-ot-valchi-dol-posetiha-parlamenta.html", "text": "Ученици от четири училища в община Вълчи дол се запознаха отблизо с работата на Народното събрание. Те посетиха парламента по покана на варненския депутат Павел Христов. Това съобщиха от пресцентъра на ПП ГЕРБ – Варна.\r\nПридружавани от преподаватели и зам.-кмета на общината Димитър Тодоров, децата от СУ „Васил Левски“ (гр. Вълчи дол), ОУ „Васил Левски“ (с. Михалич), ОУ „Св. Иван Рилски“ (с. Червенци) и ОУ „Св. Климент Охридски“ (с. Стефан Караджа) наблюдаваха работата в пленарната зала и протичането на парламентарния контрол. Учениците имаха възможност да направят информационна обиколка на Народното събрание и да научат повече за историята на институцията. Те бяха топло посрещнати от варненските народни представители от ГЕРБ, които с готовност отговориха на въпросите им.\r\nВчера със съдействието на Павел Христов децата посетиха Министерството на младежта и спорта и гостуваха на министър Красен Кралев. По негова инициатива учениците и преподаватели им се срещнаха с волейболната звезда Теодор Салпаров, който ги покани да подкрепят националния отбор по волейбол в мачовете от Световното първенство в Двореца на културата и спорта във Варна.\r\nУчениците от Вълчи дол получиха от министър Кралев топки за футбол, баскетбол и волейбол, както и подаръци BeActive. След посещението в министерството те разгледаха Музея на спорта на Националния стадион „Васил Левски“. Главният уредник на музея Катя Иванова ги запозна с изложените експонати и с най-големите успехи в историята на българския спорт. След това децата разгледаха трибуните, терена и съблекалните на стадиона.\r\nМинистър Кралев се ангажира през лятото да посети Вълчи дол, за да види на място с какви условия за спорт разполага общината.", "date": "2018.04.27", "title": "Със съдействието на народния представител Павел Христов ученици от Вълчи дол посетиха парламента"}
{"url": "http://www.focus-news.net/news/2018/04/27/2515806/plovdiv-izgrazhdat-nov-park-v-rayon-tsentralen.html", "text": "Ново парково пространство ще бъде изградено между булевардите „Княгиня Мария Луиза“ и „Източен“, където миналата година бяха премахнати стари временни постройки. Днес проектът за облагородяването на зоната бе представен от кмета на район „Централен“ Георги Стаменов в присъствието на кмета на Пловдив Иван Тотев, предаде репортер на Радио „Фокус“-Пловдив. Мястото ще бъде облагородено, след като бъде отстранена компрометирана опасна постройка. Предвижда се да бъдат изградени места за спиране и паркиране на автомобили за удобство на живеещите в съседство граждани.\r\nНовият парк ще бъде естествено продължение на съществуващата вече зелена зона с детска площадка откъм бул. „Източен“. В него ще има лабиринт и много зеленина. Ще бъдат оформени зони за различните възрастови групи –детска площадка, фитнес за открито, пейки с възможност за монтиране на стационарен шах и табла.\r\nЩе бъде разширена поливната система на ОП „Градини и паркове“, за да може растителността да се поддържа пълноценно. В целия район е предвидено и изграждането на осветление. Общата стойност на проекта е  200 хиляди лева.\r\nНа представянето на проекта присъстваха кметовете на районите „Източен“ и „Северен“ Николай Чунчуков и Ральо Ралев, както и директорите на общинските предприятия „Градини и паркове“ и „Чистота“ Стоян Алексиев и Иван Стоянов.\r\nЦветана ТОНЧЕВА", "date": "2018.04.27", "title": "Пловдив: Изграждат нов парк в район „Централен“"}
{"url": "http://www.focus-news.net/news/2018/04/27/2515807/tass-fsb-e-zadarzhala-chetirima-chlenove-na-islyamska-darzhava-planirali-seriya-teroristichni-atentati-v-moskva.html", "text": "Федералната служба за сигурност (ФСБ) на Руската федерация е задържала четирима членове на спяща клетка на групировката „Ислямска държава“, планирали да извършват серия атентати в Москва и района, предава TACC, като се позовава на съобщение от прессцентъра на ФСБ.\r\n„ФСБ пресече дейността на четирима членове на т.нар. спяща клетка на международната терористична организация „Ислямска държава“, съобщиха от Центъра за връзки с обществеността на ФСБ.\r\n„В хода на следствието е установено, че групата е дошла от град Нови Уренгой в Ямало-Ненецкия автономен окръг и е планирала извършването на серия терористични атаки на територията на Московския регион. При това координацията на действията им се е извършвала от територията на Сирия посредством приложението Telegram“, съобщиха от ФСБ.Тереза Герова", "date": "2018.04.27", "title": "ТАСС: ФСБ е задържала четирима членове на „Ислямска държава“, планирали серия терористични атентати в Москва"}
{"url": "http://www.focus-news.net/news/2018/04/27/2515810/plovdiv-vazstanoveno-e-dvizhenieto-po-pat-ii-62-klisura-sapareva-banya-v-rayona-na-klisura.html", "text": "Възстановено е движението по път II-62 Клисура - Сапарева баня в района на Клисура. Това съобщиха от пресцентъра на Агенция \"Пътна инфраструктура\".", "date": "2018.04.27", "title": "Пловдив: Възстановено е движението по път II-62 Клисура - Сапарева баня в района на Клисура"}
{"url": "http://www.focus-news.net/news/2018/04/27/2515811/sofiya-kriminalisti-ot-ru-elin-pelin-razkriha-zhena-izteglila-3732-leva-ot-chuzhda-debitna-karta.html", "text": "Криминалисти от РУ-Елин Пелин разкриха жена, изтеглила 3732 лева неправомерно от чужда дебитна карта. Това съобщиха от пресцентъра на МВР. Работата по случая започнала на 20 април, когато жител на Елин Пелин сигнализирал в полицията, че е установил липсата на дебитната си карта. Полицаите изяснили, че от картата са изтеглени 3732 лева и са извършвани плащания в различни търговски обекти. След проведени оперативно-издирвателни действия е установена извършителката - на 39 години от същия град, която признала за стореното. Материалите по случая са докладвани в районната прокуратура.", "date": "2018.04.27", "title": "София: Криминалисти от РУ-Елин Пелин разкриха жена, изтеглила 3732 лева от чужда дебитна карта"}
{"url": "http://www.focus-news.net/news/2018/04/27/2515812/yambol-okrazhnata-prokuratura-zadarzha-za-72-chasa-ukrainski-grazhdanin-obvinen-v-kontrabanda-na-zlatni-nakiti-za-nad-130-000-lv.html", "text": "Окръжна прокуратура – Ямбол задържа за 72 часа Роман П.( на 45 г.). Това съобщиха от пресцентъра на Апелативна прокуратура-Бургас. Той е обвинен за това, че на 25.04.2018 г. през ГКПП-Лесово, като пътник в микробус, пренесъл през границата на страната от Република Турция в Република България, без знанието и разрешението на митницата, стоки за търговски цели в големи размери: 129 бр. златни пръстени, с общо тегло 371 гр., на стойност 24 115 лв.; 368 бр. златни обеци, с общо тегло 367 гр., на стойност 23 855 лв.; 21 бр. златни игли, с общо тегло 16 гр., на стойност 1 040 лв.; 77 бр. златни висулки, с общо тегло 80,30 гр., на стойност 5 219,50 лв.; 78 бр. златни гривни, с общо тегло 308,60 гр., на стойност 20 059 лв.; 204 бр. златни синджири, с общо тегло 881,90 гр., на стойност 57 323,50 лв., всичко 877 бр. златни изделия с общо тегло 2 024,80 гр. на обща стойност 131 612 лв. - престъпление по чл. 242, ал. 1, б. „д” от НК. \r\nПредстои (в следващите дни) Окръжна прокуратура – Ямбол да внесе в съда искане за налагане на мярка за неотклонение „задържане под стража“ спрямо Роман П.", "date": "2018.04.27", "title": "Ямбол: Окръжната прокуратура задържа за 72 часа украински гражданин, обвинен в контрабанда на златни накити за над 130 000 лв."}
{"url": "http://www.focus-news.net/news/2018/04/27/2515815/ministar-nikolina-angelkova-otchitame-rekorden-po-poseshtaemost-zimen-sezon-ot-vlizaneto-ni-v-es.html", "text": "Изпращаме много успешен зимен сезон, който по брой посещения на чуждестранни туристи е рекорден от влизането на България в Европейския съюз. Резултатите доказват устойчивото развитие на сектора и утвърждаването на страната ни като конкурентна целогодишна туристическа дестинация. Така министърът на туризма Николина Ангелкова коментира огласената днес статистика на НСИ за чуждестранните туристически визити у нас. Това съобщиха от пресцентъра на министерството.\r\nДанните сочат, че за периода декември 2017-март 2018 г. общият брой туристически посещения на чужденци в България е 1 653 490, като ръстът спрямо зимния сезон 2016/2017 г. е 12%. Тогава чуждестранните туристически посещения от декември до март бяха общо над 1,476 млн.\r\nНа повечето пазари също се наблюдават увеличени посещения през зимен сезон 2017/18. Класацията води Гърция с над 318 хил. визити (9,4% ръст). Втора е Румъния – над 223 хил. туристи (29,9% ръст), трета е Турция – над 213 хил. визити (14,4% ръст), следвана от Македония и Сърбия. Великобритания е изпратила у нас над 63 хил. туристи, което регистрира 10,9% ръст. Гостите от Германия са били над 57 хил. – 11,9% ръст. Израелските туристи са с 34,9% повече спрямо миналия зимен сезон (над 53 хил. посещения) и т.н. \r\nНастоящата година също стартира много добре. От началото й, т.е. за периода януари–март 2018 г., страната ни е посетена от общо 1 196 363 чуждестранни туристи, което отчита 10,8% ръст спрямо същия период на 2017 г.", "date": "2018.04.27", "title": "Министър Николина Ангелкова: Отчитаме рекорден по посещаемост зимен сезон от влизането ни в ЕС"}
{"url": "http://www.focus-news.net/news/2018/04/27/2515817/ruse-ministar-neno-dimov-otkri-izlozhba-za-parvite-ekoprotesti-u-nas.html", "text": "Онова, което направиха русенци преди 30 години, беше не просто борба за чиста околна среда, а за държава, която не феодализира своите граждани, която е благосклонна, а не тиранин –  борба за свобода, ако щете. Това начало е много повече от борба за чист въздух, тя е за бъдеще, зависещо от нас самите – базирано на семейството, на ценностите на местната общност, на патриотизма. Това заяви министърът на околната среда и водите Нено Димов в Русе при откриването на документалната изложба „Зараждане на гражданското общество в България (1987-1989)“, съобщиха от пресцентъра на министерството. Тя е част от тематичен научен семинар в две части: свидетелства – „Съвременниците разказват“ и „Медиите като огледало на историята“ и част втора – 30 години по-късно. \r\n„Идвам от Регионалната инспекция, където имаше протестиращи. Радвам се, че живея в държава, в която това може свободно да се случва, защото когато вие, русенци протестирахте, рискът беше огромен – днес може би е модерно. Трябва да си даваме сметка какво поехте вие на плещите си преди 30 години и искрено благодаря на тези смели жени, които започнаха“, каза още министър Димов в словото си. \r\nПредставяйки експозицията, подредена във фоайето на ректората на Русенския университет „Ангел Кънчев“, председателят на Държавна агенция „Архиви“ и ръководител на едноименния проект доц. д-р Михаил Груев беше категоричен: „Няма по-емблематичен случай на гражданска активност и на гражданско действие у нас през целия тоталитарен период  от съпротивата на русенци“. \r\nВ Инициативния комитет за отбелязване на 30-годишнината от първите екологични протести в България са народният представител Искрен Веселинов, доц. д-р Михаил Груев, проф. дфн Пенка Ангелова, председател на Международно дружество „Елис Канети“ и д-р Веселина Антонова – координатор на проекта, автор на изложбата „Зараждане на гражданското общество в България (1987-1989)“, съавтор на документалния филм „Шест жени“ и на книгата „Демонтаж“. МОСВ е съорганизатор в отбелязването на годишнината. \r\nНа събитието присъстваха и участници в първите екологични протести. Министър Димов разговаря с майките, които са били инициатори на първите протести. Гостите на събитието  разгледаха и инсталацията на учениците от Националното училище по изкуствата „Проф. Веселин Стоянов“, наречена „СМОГ“. \r\nПрез есента изложбата „Зараждане на гражданското общество в България (1987-1989)“ ще бъде показана и в София и тогава ще има продължение на кръглата маса, започнала днес в Русе.", "date": "2018.04.27", "title": "Русе: Министър Нено Димов откри изложба за първите екопротести у нас"}
{"url": "http://www.focus-news.net/news/2018/04/27/2515818/vazmozhni-sa-vremenni-prekasvaniya-v-elektrozahranvaneto-na-teritoriyata-oblast-montana-v-perioda-30-april-4-may.html", "text": "Възможни са временни прекъсвания в електрозахранването на територията на област Монтана в периода 30 април - 4 май. Това съобщиха от пресцентъра на ЧЕЗ. ЧЕЗ Разпределение осъществява амбициозна инвестиционна програма за подобряване на услугите за своите клиенти. Компанията всекидневно извършва дейности, свързани с изнасяне или рециклиране на електрически табла, подмяна на електромери, ремонт на съоръжения по електрическите мрежи средно и ниско напрежение, присъединяване на клиенти, кастрене, профилактика на трафопостове и други. Успешната реализация на тези мерки налага кратковременни прекъсвания на електрозахранването. \r\nВъв връзка с осъществяване на посочените по-долу планирани прекъсвания на електрозахранването на територията, обслужвана от ЧЕЗ, за периода 30 април - 4 май 2018 г. включително, се налагат кратковременни оперативни превключвания с цел обезопасяване на съоръженията за работа, осигуряване на алтернативно захранване за част или всички засегнати клиенти и последващо включване на съоръженията, върxу които са извършвани планирани дейности.\r\nОбласт Монтана:\r\nОбщина Берковица   \r\nНа 02.05.2018 г. /09:00 - 16:00 ч./ -  Берковица: Александър Стамболийски, Ангел Кънчев, Берковска Река, Битоля, Георги Бенковски, Гоце Делчев, Захари Стоянов, Здравченица, Кирил и Методи, Ком, Лерин, Охрид, Синия Вир, Христо Смирненски, Шабовица, Явор\r\nОбщина Бойчиновци   \r\nНа 03.05.2018 г. /09:10 - 09:15 ч./   На 04.05.2018 г. /09:00 - 09:05 ч./ -  Безденица: Васил Левски, Гаврил Генов, Георги Бенковски, Георги Димитров, Дара Михайлова, Двадесет и Трети Септемвр, Замфир Попов, Иван Каменов, Иван Костадинов, Иван Михайлов, извън регулацията, Йосин Връх, Кирил и Методий, Кооперативна, Крайна, Мито Веренишки, Панайот Хитов, Паркова, Пенков Вир, Розова Долина, Спортист, Христо Ботев, Цибрица;\r\nНа 03.05.2018 г. /09:00 - 09:05 ч./ -  Владимирово, Общ. Бойчиновци: 1 Кв. 56, 125280, 922041, 952006, Александър Стамболийски, Ангел Петков, Бачо Киро, Васил Иванов Йосифов, Васил Левски, Витан Младенов, Владимир Петков Минчев, Гаврил Генов, Георги Петров Лилов, Давид Тонов, Замфир Попов, Иван Донков, извън регулацията, Камен Тошев, Лютенска Дружина, местност Край Село, местност Манастира, Найден Коцов Вълов, Никола Ефремов, Никола Й. Вапцаров, Нов Път, Огоста, Панталей Димитров, Парка на Свободата, Петко Димитров Петков, Петко Коцов Лечев, Стамен Илиев, Стефан Караджа, Стопански Двор, УПИ VI, Кв. 6, Хаджи Димитър, Христо Ботев, Христо Коцов, Христо Михайлов, Цветан Василев, Черковна;\r\nНа 03.05.2018 г. /09:00 - 09:05 ч.; 09:05 - 16:00 ч.; 15:55 - 16:00 ч./ -  Портитовци: XVII, Кв. 1, Втора, Дванадесет, Девета, Десета, Единадесет, Осма, Пета, Петнадесет, Първа, Седма, Трета, Четвърта, Шестнадесет;\r\nНа 03.05.2018 г. /09:00 - 09:05 ч.; 15:55 - 16:00 ч./ -  Бели Брег: Втора, Дванадесета, Девета, Десета, Единадесета, извън регулацията, местност Стопански Двор, Осма, Пета, Петнадесета, Първа, Трета, Тринадесета, Четвърта, Четиринадесета, Шеста;  Бели Брод: Александър Стамболийски, Ангел Дамянов, Валентина Терешкова, Васил Коларов, Васил Левски, Вела Пеева, Владимир Минчев, Гаврил Генов, Гео Милев, Георги Димитров, Георги Цветков, Дамян Димитров, Димитър Дойчинов, Замфир Попов, Иван Вазов, извън регулация, Илия Ст. Дамянов, Йорданка Чанкова, Каменодолска, Любен Каравелов, Малчика, Марин Станков, Нако Дамянов, Никола Й. Вапцаров, Панайот Волов, Райко Даскалов, Септемврийци, Столетов, Хаджи Димитър, Христо Михайлов, Христо Смирненски, Юри Гагарин;  Бойчиновци: Георги Трайков, Иван Андреев;  Градешница;  Громшин: 13, Александър Стамболийски, Бенковски, Васил Априлов, Васил Коларов, Васил Левски, Вели Манчов, Генерал Колев, Георги Димитров, Девети Септември, Димитър Благоев, Драва, Ивайло, Иван Вазов, Йордан Бърдарски, Кирил и Методи, Коста Велков, Кубадин, Лало Божинов, М-Р Борис Костадинов, Маданска, Маршал Толбухин, местност Край Огоста, Никит Иванов, Одрин, Панайот Волов, Петър Берон, Райко Даскалов, Сан Стефано, Сливница, Ставри Георгиев, Ставри Крумов, Стефан Караджа, Страцин, Тито, Хаджи Димитър, Христо Ботев, Христо Михайлов, Христо Смирненски, Цанко Церковски, Шипка, Янка Кирилова;  Кобиляк: Александър Стамболийски, Васил Коларов, Васил Левски, Витоша, Гео Милев, Георги Димитров, Георги Кирков, Иван Вазов, Кирил и Методи, местност Езерото, Никола Й. Вапцаров, Опълченска, Пирин, Рила, Родопи, Стопански Двор, Христо Ботев, Христо Смирненски;  Лехчево: 000252, 216081, I Кв. 104, Александър Дудов, Александър Стамболийски, Антон Страшимиров, Братя Миладинови, Васил Коларов, Васил Левски, Воденичарска, Гео Милев, Георги Димитров, Георги Кирков, Георги Сава Раковски, Девети Септември, Димитър Благоев, Димитър Димов, Елин Пелин, Иван Вазов, извън регулацията, Кирил и Методи, Македония, Марин Дринов, Милин Камък, Никола Й. Вапцаров, Паисий Хилендарски, Партизанска, Парчевич, Пенчо Славейков, Райко Даскалов, Сан Стефано, Христина Морфова, Христо Ботев, Христо Михайлов, Цанко Церковски, Цар Симеон, Цветко Терзийски, Чаталджа, Юрий Гагарин;  Лехчево: Алеко Константинов, Александър Стамболийски, Антим Първи, Антон Иванов, Бенковски, Братя Миладинови, Васил Априлов, Васил Коларов, Васил Левски, Веселец, Владимир Заимов, Гаврил Генов, Георги Дамянов, Георги Димитров, Девети Септември, Димитър Благоев, Димитър Димов, Добруджа, Елин Пелин, Ивайло, Иван Вазов, Иван Шишман, извън регулацията, Йордан Йовков, Кирил и Методи, Климент Охридски, Колхозна, Крайселска, Лиляна Димитрова, Любен Каравелов, Марин Дринов, местност Маданска Бара, Надежда, Никола Й. Вапцаров, Оборище, Огоста, Паисий Хилендарски, Панайот Хитов, Партизанска, Пейо Яворов, Пенчо Славейков, Пеньо Пенев, Петър Берон, ПИ 000105, Сан Стефано, Сергей Румянцев, Софроний Врачански, Стефан Караджа, Тодор Семерджиев, УПИ 12, Хаджи Димитър, Хан Аспарух, Хан Кубрат, Христо Ботев, Христо Михайлов, Христо Смирненски, Цанко Церковски, Цар Крум, Цветко Терзийски, Юрий Гагарин;  Охрид: 560078, Втора, Двадесет и Едно, Двадесет и Три, Дванадесет, Девета, Деветнадесет, Десета, Единадесет, Осемнадесет, Осма, Пета, Петнадесет, Първа, Седемнадесет, Седма, Трета, Тринадесет, Четвърта, Четиринадесет, Шеста, Шестнадесет;\r\nНа 03.05.2018 г. /09:10 - 09:15 ч./   На 04.05.2018 г. /09:00 - 09:05 ч./ -  Палилула: Втора, Десета, Осма, Пета, Първа, Седма, Трета, Четвърта, Шеста;\r\nНа 03.05.2018 г. /09:05 - 16:00 ч./ -  Владимирово, Общ. Бойчиновци: 125280, 922041, Ангел Петков, Бачо Киро, Васил Левски, Витан Младенов, Владимир Петков Минчев, Гаврил Генов, Георги Петров Лилов, Давид Тонов, Замфир Попов, Иван Донков, Камен Тошев, Лютенска Дружина, местност Край Село, местност Манастира, Найден Коцов Вълов, Никола Ефремов, Нов Път, Огоста, Панталей Димитров, Парка на Свободата, Петко Коцов Лечев, Стамен Илиев, Стефан Караджа, Хаджи Димитър, Христо Коцов, Христо Михайлов, Цветан Василев, Черковна;\r\nНа 03.05.2018 г. /09:10 - 09:15 ч./   На 04.05.2018 г. /09:00 - 09:05 ч./ -  Вирове: 647011, Александър Стамболийски, Бор, Бреза, Васил Коларов, Васил Левски, Габровска, Гаврил Генов, Гео Милев, Георги Димитров, Граф Игнатиев, Иван Вазов, Иглика, Китката, Крушака, Ломска, Марица, Минзухар, Никола Йонков Вапцаров, Пеньо Пенев, Път № 81 При Разклона на С. Габровница, Ручей, Септемврийци, Украйна, Христо Ботев, Христо Смирненски, Чавдар, Шипка;  Владимирово, Общ. Бойчиновци: 921164, извън регулацията;  Габровница, Общ. Монтана: 231001, Алеко Константинов, Александър Стамболийски, Анастас Цанков, Асен Беломелски, Борис Киров, Васил Априлов, Васил Коларов, Васил Левски, Гаврил Генов, Гарата, Гео Милев, Георги Бенковски, Георги Дамянов, Георги Димитров, Георги Цаков, Гробарска, Д-Р Петър Берон, Двадесет и Трети Септемвр, Димитър Янкин, Захари Тошев, Ивайло, Иван Асен, Иван Беломелски, Иван Вазов, Иван Калиманишки, Иван Михайлов, извън регулация, Илия Стоянов, Индустриална, Йордан Йовков, Йордан Къшльов, Качо Първанов, Кирил Целков, Китката, местност Стублата, Мильо Мильов, Никола Гмурски, Панталей Григоров, Петко Славейков, Петър Лазаров, Пею Яворов, Сава Стоянов, Стефан Караджа, Стоян Ненков, Училищна, Хаджи Димитър, Хан Аспарух, Хан Крум, Хан Омуртаг, Христо Ботев, Христо Михайлов, Христо Смирненски, Цар Калоян, Цар Самуил, Цеко Видлишки;  Долно Церовене: извън регулацията;  Мърчево: Втора, Двадесет, Двадесет и Девет, Двадесет и Осем, Дванадесет, Девета, Деветнадесет, Десета, Единадесет, извън регулацията, местност Извора, местност Лъката, Осемнадесет, Пета, Петнадесет, Първа, Седемнадесет, Седма, Трета, Тридесет, Тридесет и Две, Тридесет и Девет, Тридесет и Едно, Тридесет и Осем, Тридесет и Пет, Тридесет и Седем, Тридесет и Три, Тридесет и Четири, Тридесет и Шест, Четвърта, Четиридесет, Четиридесет и Две, Четиридесет и Три, Четиринадесет, Шеста, Шестнадесет;\r\nНа 03.05.2018 г. /09:10 - 09:15 ч.; 09:15 - 16:00 ч.; 15:55 - 16:00 ч./   На 04.05.2018 г. /09:00 - 09:05 ч.; 09:05 - 16:00 ч.; 15:55 - 16:00 ч./ -  Мадан, Общ. Бойчиновци: 000521, 000636, 927026, Александър Стамболийски, Балкан, Бузлуджа, Васил Коларов, Васил Левски, Вела Пеева, Веслец, Владимир Илич Ленин, Владимир Минчев, Волга, Гаврил Генов, Георги Дамянов, Георги Димитров, Георги Кирков, Гоцо Николов, Девети Септември, Димитър Благоев, Дунав, Замфир Попов, Иван Вазов, Искър, Кирил и Методи, Ленинградска, Люлин, местност Микови Падини, Млада Гвардия, Московска, Олег Кошевой, Опълченска, Отец Паисий, Пирин, Райко Даскалов, Родина, Ропотамо, Севастопол, Сергей Киров, Славянска, Странджа, Тимок, Христо Ботев, Христо Михайлов, Христо Смирненски, Юрий Гагарин;\r\nНа 03.05.2018 г. /09:15 - 16:00 ч./ -  Владимирово, Общ. Бойчиновци: извън регулацията;\r\nНа 03.05.2018 г. /15:55 - 16:00 ч./ -  Владимирово, Общ. Бойчиновци: 1 Кв. 56, 125280, 922041, 952006, Александър Стамболийски, Ангел Петков, Бачо Киро, Васил Иванов Йосифов, Васил Левски, Витан Младенов, Владимир Петков Минчев, Гаврил Генов, Георги Петров Лилов, Давид Тонов, Замфир Попов, Иван Донков, извън регулацията, извън регулацията, Камен Тошев, Лютенска Дружина, местност Край Село, местност Манастира, Найден Коцов Вълов, Никола Ефремов, Никола Й. Вапцаров, Нов Път, Огоста, Панталей Димитров, Парка на Свободата, Петко Димитров Петков, Петко Коцов Лечев, Стамен Илиев, Стефан Караджа, Стопански Двор, УПИ VI, Кв. 6, Хаджи Димитър, Христо Ботев, Христо Коцов, Христо Михайлов, Цветан Василев, Черковна;\r\nОбщина Брусарци   \r\nНа 02.05.2018 г. /08:45 - 16:00 ч./ -  Брусарци: Асен Златаров, Гаговишна, Георги Димитров, Девети Септември, Здравец, Иван Вазов, Поп Андрей, Тодор Кънчев, Чавдар, Черковна\r\nОбщина Лом   \r\nНа 30.04.2018 г. /08:30 - 16:15 ч./ -  Трайково: Асен Балкански, Боно Николов, Борис Златанов, Веслец, Витоша, Георги Димитров, Димитър Гаврилов, Замфир Хаджийски, извън регулацията, Камен Златанов, Криводол, Пирин, Първан Чолев, Раковска, Рила, Славчо Борисов, Трайко Попов, Трифон Иванов, Шейново\r\nНа 30.04.2018 г. /08:30 - 16:30 ч./   За периода 02-04.05.2018 г. /08:30 - 16:30 ч./ -  Лом: Алеко Константинов, Братя Миладинови, Гоце Делчев, Искър, Люляк(Петър Калчев), Марица, Митко Палаузов, Пелистър, Пирот, Стара Планина, Тимок, Тунджа, Цар Петър(М. Стефанов), Шести Септември\r\nНа 30.04.2018 г. /09:30 - 10:15 ч. по искане на \"ЕСО\" ЕАД/ -  Добри Дол, Общ. Лом: Втора, местност Тамиите, Пета, Първа, Седма, Трета, Четвърта, Шеста\r\nНа 30.04.2018 г. /09:30 - 10:15 ч. по искане на \"ЕСО\" ЕАД/ -  Орсоя: Втора, Дванадесета, Десета, Единадесета, Осемнадесета, Пета, Първа, Седемнадесета, Седма, Трета, Тринадесета, Четвърта, Шеста, Шестнадесета\r\nНа 30.04.2018 г. /09:30 - 10:15 ч. по искане на \"ЕСО\" ЕАД/ -  Сливата: Васил Коларов, Видинско Шосе, Горска, Гробарска, Димитър Благоев, Дунав, Изворна, Кирил и Методи, Козарник, Кокиче, Кошута, Лавицата, Лозарска, Неофит Рилски, Пъстрина, Совата, Томова, Трети Март, Юрий Гагарин\r\nНа 02.05.2018 г. /08:30 - 16:00 ч./ -  Лом: Александър Стамболийски, Арда, Артанес, Бузлуджа, Дедеагач(Ставри Генов), Крали Марко, Кубадин(Иван Георгиев), Менкова(Поп Андрей), Отец Паисий, Поп Богомил, Радецки, Софрон Михайлов, Стефан Хаджийски, Цар Симеон(В. Коларов), Цар Шишман\r\nНа 02.05.2018 г. /08:45 - 16:00 ч./ -  Лом: Антим I-ви(Бр. Чушкови), Борил(Аспарух Яков), Веслец(Братя Ибренови), Кубадин(Иван Георгиев), Петър Берковски, Хан Кубрат, Цар Асен, Цар Симеон(В. Коларов), Цар Шишман, Черковна(Г. Карастоянова), Шипка\r\nНа 03.05.2018 г. /08:30 - 16:00 ч./ -  Лом: Александър Стамболийски, Батак, Бахчите, извън регулацията, Кнес Иван Кулин, Менкова(Поп Андрей), Неофит Рилски, Перущица\r\nНа 04.05.2018 г. /08:30 - 16:00 ч./ -  Лом: Арда, Борил(Аспарух Яков), Веслец(Братя Ибренови), Дедеагач(Ставри Генов), Димитър Гинин, Каблешков, Кубадин(Иван Георгиев), Менкова(Поп Андрей), Момчил, Никола Първанов, Скопие, Стефан Хаджийски, Хан Кубрат, Цар Асен, Цар Симеон(В. Коларов), Цар Шишман\r\nОбщина Монтана   \r\nЗа периода 02-04.05.2018 г. /08:30 - 16:00 ч./ -  Монтана: 22-ри Септември, 48489. 25. 738, Александър Стамболийски, Александър Стамболийски, Ангел Кънчев, Асен Златаров, Атон(Пирин), Бачо Киро, Бузлуджа, Бързия, Бързия, Вардар, Васил Априлов, Васил Друмев, Васил Левски, Васил Левски, Велико Търново(Ил. Царев), Велико Търново(Ил. Царев), Веренишка(М. Веренишки), Веренишка(М. Веренишки), Вихрен, Генерал Столетов(А. Греков, Генерал Столетов(А. Греков, Георги Бенковски, Георги С. Раковски, Гоце Делчев(Лика Рачин), Д-Р Иван Каманов, Д-Р Стамен Илиев, Д-Р Торосян(Т. Благоев), Димитър Талев(Ц. Тодоров), Димчо Дебелянов(П. Гаврило, Елтепе, Жельо Войвода, Жеравица, Захари Зограф, Здравец, Иван Козарев, Иван Павлов, Иглика, Извора(Б. Бистрица), извън регулацията, Изгрев, Изгрев, Индже Войвода(Л. Димитрова, Искър, Йордан Цеков, Клокотница(Г. Михайлов), Княз Александър Батенберг, Княз Александър Батенберг, Княз Александър Батенберг, Кочо Честименски, Крайна(П. Харитон), Крайна(П. Харитон), Лъката, Лъката, Макгахан(Ав. Стоянов), Мала Кутловица, Марица, Марица, Марица, Мария Димова(Б. Стоилов), Мария Димова(Б. Стоилов), Младост, Младост, Младост, Младост, Младост, Младост, Младост, Младост, Младост, Младост, Монтана, Монтана, Монтана, Морава, Никола Вапцаров, Никола Вапцаров, Никола Вапцаров, Никола Вапцаров, Никола Обретенов, Никола Сапунджиев(П. Сред), Никола Трендафилов-Колич, Нишка, Огоста, Опълченска, Отец Паисий, Охрид, Панайот Волов, Парта, Пирин М Кутловица, Плиска, Поп Андрей, Пъстрина, Райна Княгиня, Рила, Св. Св. Кирил и Методий, Св. Св. Кирил и Методий, Свети Климент Охридски(Г. , Свети Климент Охридски(Г. , Свети Наум Охридски, Свети Патриарх Евтимий(П. , Свети Патриарх Евтимий(П. , Свети Патриарх Евтимий(П. , Синчец, Славчо Красински(Н. Куката, Средна Гора, Стефан Стамболов(Заводска, Стефан Стамболов(Заводска, Стефан Стамболов(Заводска, Странджа, Теменуга, Трети Март(Г. Димитров), Трети Март(Г. Димитров), Трети Март(Г. Димитров), Трети Март(Г. Димитров), Трети Март(Г. Димитров), Трети Март(Г. Димитров), Трети Март(Г. Димитров), Тунджа, Тунджа, Хаджи Димитър, Хаджи Димитър, Хаджи Димитър, Хайдут Велко, Хан Аспарух, Хан Аспарух, Хан Крум, Хан Тервел(Н. Алексиев), Христо Ботев, Христо Ботев, Христо Ботев, Христо Ботев, Христо Смирненски, Христо Ясенов, Цар Асен, Цар Иван Александър(Т. Тр. , Цар Иван Шишман(Цар Шишма, Цар Калоян, Цар Симеон, Чайка, Червен Бряг, Червен Бряг, Черковна(Иван Бобанов), Чернила, Шести Септември, Шипка, Янтра, Янтра\r\nНа 30.04.2018 г. /08:30 - 16:00 ч./ -  Монтана: 48489. 25. 738, Александър Стамболийски, Васил Левски, Велико Търново(Ил. Царев), Генерал Арнолди, Георги Бенковски, Георги С. Раковски, Граф Игнатиев(В. Коларов), Д-Р Стамен Илиев, Жеравица, извън регулацията, Княз Александър Батенберг, Кокиче, Мария Димова(Б. Стоилов), Мария Димова(Б. Стоилов), Мария Димова(Б. Стоилов), Младост, Никола Трендафилов-Колич, Свети Климент Охридски, Свети Климент Охридски(Г. , Свети Климент Охридски(Г. , Свети Климент Охридски(Г. , Славчо Красински(Н. Куката, Средна Гора, Стефан Савов(М. Пенов), Трети Март(Г. Димитров), Трети Март(Г. Димитров), Трети Март(Г. Димитров), Хаджи Димитър, Хаджи Димитър, Хаджи Димитър, Хан Аспарух, Хан Аспарух, Хан Аспарух, Хан Крум, Христо Ботев, Христо Ботев, Цар Асен, Шипка, Юлиус Ирасек(Житомирска)\r\nНа 30.04.2018 г. /09:00 - 09:15 ч./ -  Монтана: Асен Златаров, Бързия, Димитър Подвързачов(Ж. Кр, Изгрев, Лъката, Макгахан(Ав. Стоянов), Никола Вапцаров, Пъстрина, Христо Смирненски\r\nНа 30.04.2018 г. /09:00 - 16:30 ч./ -  Монтана: Александър Стамболийски, Васил Левски, Опълченска, Отец Паисий, Охрид, Св. Св. Кирил и Методий, Хаджи Димитър, Христо Ботев\r\nНа 30.04.2018 г. /09:15 - 16:00 ч.; 15:45 - 16:00 ч./ -  Монтана: Пъстрина \r\nНа 02.05.2018 г. /12:00 - 12:05 ч.; 13:55 - 14:00 ч./ -  Монтана: Диана, Иван Давидков, Извора(Б. Бистрица), извън регулацията, Йордан Радичков, Кошарник, Младост, Трети Март (Г. Димитров).", "date": "2018.04.27", "title": "Възможни са временни прекъсвания в електрозахранването на територията област Монтана в периода 30 април - 4 май"}
{"url": "http://www.focus-news.net/news/2018/04/27/2515813/zam-kmetat-evgeni-krusev-vseki-den-obshto-35-ekipa-rabotyat-po-infrastrukturnite-remonti-na-teritoriyata-na-stolichna-obshtina-kogato-meteorologichnite-usloviya-pozvolyavat.html", "text": "Всеки ден общо 35 екипа работят на територията на Столична община, когато метеорологичните условия го позволяват. Това каза зам.-кметът Евгени Крусев при проверка на дейността на ремонтните групи на ул. „Свети Тома“ и „Рибен буквар“, предаде репортер на Агенция „Фокус“. „Над 40 са локациите, където се работи, като приоритетно вървим от улиците с обществено значение, към включително междублокови пространства, паркинги пред по-големи жилищни кооперации. Така че наистина, навсякъде, където е възможно да се подобри транспорта“, заяви Крусев.\r\nПо думите му 39 млн. лева струва текущият ремонт на пътната инфраструрктура, като отделно това са големите ремонти, които предстоят през лятото.\r\nНа въпрос кои са кварталните улици, които ще бъдат ремонтирани и трябва ли хората да отместят колите си, за да се работи спокойно, Крусев отговори: „Със сигурност, когато има по-широк фронт за работа на екипите, които ремонтират уличната мрежа, по- бързо се изпълняват техните задължения. Във всички основни райони работим към момента – в 24-те района на Столична община, включително и в селата също има екипи, в Панчарево, в Кокаляне, в Казичене. Така че, където са констатирани от районните кметове неравности, те биват запълвани по най-бързия начин“.", "date": "2018.04.27", "title": "Зам.-кметът Евгени Крусев: Всеки ден общо 35 екипа работят по инфраструктурните ремонти на територията на Столична община, когато метеорологичните условия позволяват"}
{"url": "http://www.focus-news.net/news/2018/04/27/2515782/glavniyat-prokuror-sotir-tsatsarov-arestat-na-desislava-ivancheva-ne-e-rumanski-model-prosto-e-spazvane-na-zakona.html", "text": "Никога не съм правил твърдение, че границата е премината. Следователно питайте тези, които са направили тези твърдения. С какво те си го обясняват? Това каза пред журналисти главният прокурор Сотир Цацаров, отговаряйки на журналистически въпрос за това дали арестът на кмета на „Младост” Десислава Иванчева е бил прекалено показен, предаде репортер на Агенция „Фокус”. „Справедливост се постига със спазване на разпоредбите на закона. В същото време знам, че тези, които изпълняват закона, не могат да бъдат укорявани за състоянието на закона и да заместят тези, които го създават. Знам също така, че всякакви бързи и непредпазливи законодателни идеи в крайна сметка не водят до нещо добро. Много е удобно да се критикува бездействие. Действието пречи, защото обезсмисля определени тези. Няма да кажа това, което беше казано в публичното пространство: „Искахте румънски модел – ето ви румънски модел”. Това не е румънски модел, а просто е спазване на закона. Хора, които адмирираха картините на румънски министри и кметове с белезници, които влизаха в сградата на антикорупционната им прокуратура, сега заемат позиции, които или показват слаба памет или много бърза промяна на личната им политическа позиция”, коментира главният прокурор.\r\n„Начинът на осъществяване на ареста не зависи от това кой какви права има, а от това какви за разпоредбите в Наказателно-процесуалния кодекс относно присъствието на съответни лица и съответни действия по разследването”, допълни още той. \r\nИван ЛАЗАРОВ", "date": "2018.04.27", "title": "Главният прокурор Сотир Цацаров: Арестът на Десислава Иванчева не е румънски модел, просто е спазване на закона"}
{"url": "http://www.focus-news.net/news/2018/04/27/2515820/senicaru-nataliya-poklonskaya-iznese-rech-pred-parlamenta-na-sarbiya.html", "text": "Руският депутат Наталия Поклонская заяви, че Русия няма да позволи никому да обиди Сърбия. Тя изрази надежда, че както в случая с присъединяването на Крим към Русия, историческата справедливост ще се възстанови по отношение на Косово, предава  Senica.ru.\r\n„Косово е Сърбия. Православните храмове, които се унищожават са Сърбия. Сръбският език, който се унищожава там е също Сърбия“, заяви Поклонская по време на реч пред  сръбския парламент. Депутатът благодари за сърдечния прием и изказа мнение, че Сърбия прилича на Крим, където е родена. Тя напомни, че има сръбски корени.\r\n„Известно е, че моите предци са родом от Сърбия, но дълго време, от 1915 г. живеят в Русия. Нашите народи са братски и за тях най-важното е да запазят нашата самобитност, култура, традиции, обичаи, да запазят общата ни вяра в православието“, допълни тя.\r\n„Гордея се с нашата история. Нашите страни, Сърбия и Русия трябва да процъфтяват. Нашите национални интереси трябва да се уважават. Нашата дружба трябва да се цени и да се укрепва“, заяви Поклонская. Виктор Турмаков", "date": "2018.04.27", "title": "Senica.ru: Наталия Поклонская изнесе реч пред парламента на Сърбия"}
{"url": "http://www.focus-news.net/news/2018/04/27/2515796/afp-donald-tramp-privetstva-sreshtata-na-varha-mezhdu-severna-i-yuzhna-koreya-no-i-otpravi-preduprezhdeniya.html", "text": "Държавният глава на САЩ Доналд Тръмп приветства срещата на върха между лидерите на Северна и Южна Корея Ким Чен-ун и Мун Дже-ин като историческа, но същевременно предупреди, че „само времето ще покаже“ какво ще се случи занапред, предава AFP. \r\n„След яростна кампания за изстрелване на ракети и ядрени опити сега се провежда историческа среща между Северна и Южна Корея\", коментира Тръмп след като лидерите на Северна и Южна Корея се договориха да се стремят към постоянен мир и пълно ядрено разоръжаване на полуострова. \r\n„Добри неща се случват, но само времето ще покаже!\" добави Тръмп,  който след броени седмици също ще проведе среща със севернокорейския лидер.\r\nВъв втори, отделен туит, американският президент написа: „КОРЕЙСКАТА ВОЙНА СВЪРШВА! САЩ и всички хора трябва да се гордеят с това, което се случва в Корея!\"Тереза Герова", "date": "2018.04.27", "title": "AFP: Доналд Тръмп приветства срещата на върха между Северна и Южна Корея, но и отправи предупреждения"}
{"url": "http://www.focus-news.net/news/2018/04/27/2515821/vazmozhni-sa-vremenni-prekasvaniya-v-elektrozahranvaneto-na-teritoriyata-oblast-lovech-v-perioda-30-april-4-may.html", "text": "Възможни са временни прекъсвания в електрозахранването на територията на област Ловеч в периода 30 април - 4 май. Това съобщиха от пресцентъра на ЧЕЗ. ЧЕЗ Разпределение осъществява амбициозна инвестиционна програма за подобряване на услугите за своите клиенти. Компанията всекидневно извършва дейности, свързани с изнасяне или рециклиране на електрически табла, подмяна на електромери, ремонт на съоръжения по електрическите мрежи средно и ниско напрежение, присъединяване на клиенти, кастрене, профилактика на трафопостове и други. Успешната реализация на тези мерки налага кратковременни прекъсвания на електрозахранването. \r\nВъв връзка с осъществяване на посочените по-долу планирани прекъсвания на електрозахранването на територията, обслужвана от ЧЕЗ, за периода 30 април - 4 май 2018 г. включително, се налагат кратковременни оперативни превключвания с цел обезопасяване на съоръженията за работа, осигуряване на алтернативно захранване за част или всички засегнати клиенти и последващо включване на съоръженията, върxу които са извършвани планирани дейности.\r\nОбласт Ловеч:\r\nОбщина Априлци   \r\nНа 30.04.2018 г. /09:00 - 16:00 ч./   На 02.05.2018 г. /09:00 - 16:00 ч./   На 03.05.2018 г. /09:00 - 16:00 ч./   На 04.05.2018 г. /09:00 - 16:00 ч./ -  Априлци, Общ. Априлци: Балкан/Видима/, Бор/Видима/, Ботев Връх/Видима/, Видима/Видима/, Габровница/Видима/, Градина/Видима/, Здравец/Видима/, Кв. Видима, Маринска/Видима/, Матевска/Видима/, Местн. Видима, Минзухар/Видима/, Младост/Видима/, Обиколна/Видима/, Орловска/Видима/, Пръскалска/Видима/, Първомайска/Видима/, Радинска/Видима/, Синчец/Видима/\r\nОбщина Ловеч   \r\nНа 02.05.2018 г. /09:00 - 16:00 ч./   На 03.05.2018 г. /09:00 - 16:00 ч./   На 04.05.2018 г. /09:00 - 16:00 ч./ -  Ловеч: Ана Предич, Граф Игнатиев, Доктор Никола Сяров, Младост, Отец Климент, Проф. Д-Р Стефан Ватев\r\nНа 02.05.2018 г. /09:30 - 12:00 ч./ -  Ловеч: Филип Тотю, Хан Кубрат \r\nНа 03.05.2018 г. /09:30 - 11:30 ч./ -  Ловеч: местност Бабаковец, местност Печковец, Южна Индустриална Зона\r\nНа 03.05.2018 г. /12:00 - 13:00 ч./ -  Дойренци: Алеко Константинов, Александър Стамболийски, Баба Тонка, Барата, Бачо Киро, Васил Данков, Васил Левски, Весела Поляна, Върбан Пешев, Гарова, Генерал Столетов, Гео Милев, Георги Бенковски, Георги Ганев, Димитър Аджарски, Димо Панев, Добри Цвятков, Дойчо Минков, Доктор Г. М. Димитров, Дунав, Иван Вазов, Любен Каравелов, местност Ваганска Бара, местност Прелеза, Младост, Недялко Русинов, Неофит Рилски, Никола Й. Вапцаров, Оборище, Овчарска, Опълченска, Отец Паисий, Панайот Волов, Патриарх Евтимий, Петко Р. Славейков, Петър Стефанов, Поляната, Свети Свети Кирил и Методи, Сергей Румянцев, Софроний Врачански, Стефан Караджа, Тодор Каблешков, Тодор Кирков, Тодор Киров, Тотю Стоянов, Търговска, Хаджи Димитър, Хан Крум, Христо Ботев, Цанко Начков, Цар Иван Шишман\r\nНа 03.05.2018 г. /12:00 - 13:00 ч./ -  Дренов: Александър Стамболийски, Ангел Кънчев, Атанас Ангелов, Баба Тонка, Бадьовец, Баира, Бачо Киро, Васил Априлов, Васил Левски, Ген. Гурко, Ген. Столетов, Ген. Тотлебен, Георги Кирков, Елин Пелин, Иван Вазов, Йордан Йовков, Калето, Крачун Атанасов Конов, Любен Каравелов, Люляци, Марин Дринов, Митю Христов, Никола Вапцаров, Отец Паисий, Панайот Пипков, Патриарх Евтимий, Петър Петров Шантропов, Плиска, Райна Княгиня, Сан Стефано, Стефан Караджа, Тинтява, Трети Март, Хаджи Димитър, Хаинбоаз, Хан Аспарух, Христо Смирненски, Христо Цонев\r\nНа 03.05.2018 г. /12:00 - 13:00 ч./ -  Йоглав \r\nНа 03.05.2018 г. /12:00 - 13:00 ч./ -  Ловеч: Северна Индустриална Зона \r\nНа 04.05.2018 г. /09:30 - 11:30 ч./ -  Ловеч: Гарата, местност Синан Тепе \r\nНа 30.04.2018 г. /08:15 - 09:00 ч.; 15:15 - 16:00 ч./ -  Деветаки: Беласица, Беляновец, Буздлужа, Васил Левски, Витоша, Волов, Ганчева, Георги Бенковски, Деветашка Пещера, Иван Вазов, Инж. Павел Петров, Искър, Крайполе, Липовец, Люлин, Марица, Московска, Осъм, Отец Паисий, Охрид, Пирин, Проф. Асен Златаров, Рила, Римна, Росица, Свети Кирил и Методий, Стара Планина, Тодор Каблешков, Христо Ботев, Червен Бряг, Черковна, Черна Река, Чурковец, Янтра\r\nНа 30.04.2018 г. /08:15 - 09:00 ч.; 15:15 - 16:00 ч./ -  Дойренци: Търговска \r\nНа 30.04.2018 г. /08:15 - 09:00 ч.; 15:15 - 16:00 ч./ -  Тепава: Александър Стамболийски, Атанас Илиев, Бяло Море, Васил Левски, Вихрен, Георги Бенковски, Георги Трайков, Дунав, Зорница, Иван Вазов, Искър, Княз Борис, Княз Имеритински, Кокиче, местност Извора, местност Каптажа, Оборище, Осоговска Планина, Осъм, Отец Паисий, Петко Р. Славейков, Синчец, Стара Планина, Тодор Каблешков, Христо Ботев, Черно Море, Юрий А. Гагарин\r\nНа 30.04.2018 г. /08:15 - 16:00 ч./ -  Ловеч: Птице Комбинат \r\nОбщина Луковит   \r\nНа 30.04.2018 г. /09:00 - 16:15 ч./   На 02.05.2018 г. /09:00 - 16:15 ч./   На 03.05.2018 г. /09:00 - 16:15 ч./   На 04.05.2018 г. /09:00 - 16:15 ч./ -  Луковит: Бор, Кокиче, Лале, Лилия, Лозарска, Мак, местност Голия Връх, Начална, Пролет, Теменуга\r\nОбщина Тетевен   \r\nНа 30.04.2018 г. /09:00 - 10:00 ч. по искане на \"ЕСО\" ЕАД/   На 02.05.2018 г. /11:00 - 13:00 ч./   На 04.05.2018 г. /15:00 - 16:30 ч. по искане на \"ЕСО\" ЕАД/ -  Дивчовото: 20996. 12. 27, 20996. 7. 50, Боровец, Георги Бенковски, Йото Генков, Капитан Никола Войновски, махала Зеленика, махала Косица, Местн. Боатин, Сава Младенов\r\nНа 30.04.2018 г. /09:00 - 10:00 ч. по искане на \"ЕСО\" ЕАД/   На 02.05.2018 г. /11:00 - 13:00 ч./   На 04.05.2018 г. /15:00 - 16:30 ч. по искане на \"ЕСО\" ЕАД/ -  Черни Вит: 80902. 18. 151, Ангел Крачунов, Антийо Панчев, Боровец, Братойо Петков, Васил Левски, Дели Пало, Димитър Стойков, Дружба, Еловска, Здравец, Капитан Войновски, Лазар Ралчев, махала Бръшленица, махала Делиевци, махала Елов Дол, махала Златевци, махала Петровци, махала Платуница, местност Боатин, местност Дъскот, местност Остриля, Миковци, Момина Поляна, Нейо Крачунов, Орлов Камък, Остриля, Петко Милев Страшния, Райна Княгиня, Стоян Генков, Хан Аспарух, Хан Крум, Христо Ботев, Явор\r\nНа 30.04.2018 г. /09:00 - 10:00 ч. по искане на \"ЕСО\" ЕАД/   На 04.05.2018 г. /15:00 - 16:30 ч. по искане на \"ЕСО\" ЕАД/ -  Голям Извор, Общ. Тетевен: Бековото, Васил Бушеранов, Витко Лалев, Генерал Дандевил, Георги Стойков, Голямо Усое, Горното Село, Грозьо Съйков Топалски, Дидьо Пеев Галевски, Димитър Крачунов, Дълга Ливада, Крайречна, Кривина, Кръкожабене, Марин Попдимитров, махала Гергов Хан, махала Жидевица, махала Криви Дол, махала Кривина, махала Слатина, махала Старо Село, махала Тулешевец, местност Сушица, местност Тулюшовец, Нивище, Опълченска, Ореша, Пейо Пеев Галевски, Поп Стефан Диков, Първомайска, Равна, Рендашка\r\nНа 30.04.2018 г. /09:00 - 10:00 ч. по искане на \"ЕСО\" ЕАД/   На 04.05.2018 г. /15:00 - 16:30 ч. по искане на \"ЕСО\" ЕАД/ -  Оселна, Общ. Етрополе \r\nНа 30.04.2018 г. /09:00 - 10:00 ч. по искане на \"ЕСО\" ЕАД/   На 04.05.2018 г. /15:00 - 16:30 ч. по искане на \"ЕСО\" ЕАД/ -  Тетевен: Вършец, Дончовци, Козница, махала Байовица, махала Ванковци, махала Камен Дол, махала Крушов Дол, махала Недковци, махала Свидово, местност Банков Дол, местност Банков Дол, местност Гурга, местност Злъчес, местност Изворин Дол, местност Недковци, Полатен, Полатен\r\nНа 30.04.2018 г. /09:00 - 10:00 ч. по искане на \"ЕСО\" ЕАД/   На 04.05.2018 г. /15:00 - 16:30 ч. по искане на \"ЕСО\" ЕАД/ -  Ябланица, Общ. Ябланица: 085054, Александър Стамболийски, местност Девет Дола, местност Камен Дол, местност Шумнене\r\nНа 30.04.2018 г. /09:30 - 12:00 ч./ -  Асен, Общ. Тетевен \r\nНа 30.04.2018 г. /09:30 - 12:00 ч./ -  Гложене, Общ. Тетевен: Възход, Иглика, Йото Пеев, Липа, Теменуга\r\nНа 30.04.2018 г. /10:00 - 15:30 ч./ -  Гложене, Общ. Тетевен: 0503083, махала Зоренишки Дол, махала Топилище\r\nНа 30.04.2018 г. /10:30 - 15:30 ч./ -  Тетевен: Вит, Кап. Петко Войвода, махала Моновци, Отец Паисий, Павел Лалов, Полатен, Стария Мост, Страхил Войвода, Трите Езера, Янко Сакъзов\r\nНа 02.05.2018 г. /09:00 - 15:30 ч./ -  Тетевен: махала Байовица, махала Ванковци, махала Свидово, местност Банков Дол\r\nНа 02.05.2018 г. /09:00 - 15:30 ч./ -  Черни Вит \r\nНа 02.05.2018 г. /09:30 - 15:30 ч./ -  Черни Вит: Васил Левски, Димитър Стойков, Еловска, махала Елов Дол, местност Боатин, Явор\r\nНа 02.05.2018 г. /11:00 - 13:00 ч./ -  Тетевен: Козница, махала Байовица, махала Ванковци, махала Недковци, махала Свидово, местност Банков Дол, местност Гурга, местност Недковци, Полатен\r\nНа 03.05.2018 г. /09:00 - 15:00 ч./ -  Тетевен: махала Свидово, махала Скрибътна, местност Глотното, местност Гугуновото, местност Пладнището, местност Преграда, местност Просеченик, местност Скрибътна, Свидово\r\nНа 04.05.2018 г. /09:30 - 14:00 ч./ -  Рибарица, Общ. Тетевен: Брязово, Георги Бенковски, Даковото, Никола Вапцаров, Студентска\r\nОбщина Троян   \r\nНа 30.04.2018 г. /09:00 - 16:00 ч./   На 02.05.2018 г. /09:00 - 16:00 ч./   На 03.05.2018 г. /09:00 - 16:00 ч./   На 04.05.2018 г. /09:00 - 16:00 ч./ -  Бели Осъм: Дочо Чакъров, Колю Бояджиев, Сава Пенев \r\nНа 30.04.2018 г. /09:00 - 16:00 ч./   На 02.05.2018 г. /09:00 - 16:00 ч./   На 03.05.2018 г. /09:00 - 16:00 ч./   На 04.05.2018 г. /09:00 - 16:00 ч./ -  Гумощник: Клиновци, махала Реката, УПИ I Кв. 35, Цанко Влаховски, Чакърска\r\nНа 02.05.2018 г. /09:30 - 12:00 ч./ -  Черни Осъм: Амбарица, Девети Септември, Жилища на Горското Стопанство, Общ. Дз Обнова, Първи Май, Стара Планина\r\nНа 02.05.2018 г. /13:00 - 15:00 ч./ -  Троян, Общ. Троян: Кв. Ливадето, Ливадето \r\nНа 03.05.2018 г. /09:30 - 15:00 ч./ -  Старо Село, Общ. Троян: Калник, местност Стопански Двор, Ралчевска, Централна\r\nНа 04.05.2018 г. /09:30 - 12:30 ч./ -  Дебнево: Буковец, Калето, Липака, Петко Колев, Христо Ботев \r\nНа 04.05.2018 г. /13:00 - 16:00 ч./ -  Дебнево: Балкан, Видима, Възраждане, Девети Септември, Доктор Казаков, Дружба, Златешка, Калчо Консулов, Клокотница, Крайбрежна, Люлякова, Мир, Оборище, Осми Март, Първомайска, Радецки, Стара Планина, Троян, Червено Знаме, Червещица\r\nОбщина Угърчин   \r\nНа 02.05.2018 г. /09:00 - 11:00 ч./ -  Лесидрен: Александър Стамболийски, Бано Воевода, Васил Левски, Кършар, Раковска, Стара Планина, Урница, Христо Ботев\r\nНа 02.05.2018 г. /09:30 - 15:30 ч./   На 03.05.2018 г. /09:30 - 15:30 ч./   На 04.05.2018 г. /09:30 - 15:30 ч./ -  Микре: Васил Кировски, Васил Левски, Генерал Столетов, Димчо Дебелянов, Кольо Семов, Опълченска, Семо Стоянов, Христо Талигарски, Цар Иван Шишман, Цар Самуил\r\nНа 04.05.2018 г. /09:30 - 15:30 ч./ -  Сопот, Общ. Угърчин: Аврамовска.", "date": "2018.04.27", "title": "Възможни са временни прекъсвания в електрозахранването на територията област Ловеч в периода 30 април - 4 май"}
{"url": "http://www.focus-news.net/news/2018/04/27/2515822/plovdiv-nov-parking-sas-150-mesta-be-otkrit-v-mezhdublokovite-prostranstva-po-bul-iztochen.html", "text": "Нов паркинг със 150 места бе открит в междублоковите пространства по бул. „Източен” и ул.”Славейна”, предаде репортер на Радио „Фокус”-Пловдив. Инвестицията е 200 000 лева в три междублокови пространства. „Паркингът е изграден на мястото на около 70 грозни метални гаража, които бяха съборени”, уточни районният кмет Николай Чунчуков. Той каза още, че когато са били представяни намеренията на общината е имало много негативна реакция от собствениците на метални гаражи, но една година след това вече се вижда как може да изглеждат тези пространства. „Политиката на общината е да се премахват тези гаражи”, каза Чунчуков и уточни, че в района вече са премахнати над 1000 такива гаражи, а това е първият паркинг, с който се показва как може да изглеждат пространствата след премахването им.\r\nПредвижда се 46 от паркоместата да станат платени по новата наредба. Досега в районното кметство са подадени 20 молби, но след като се разчертаят местата, се очаква да бъдат подадени още молби в районното кметство.\r\nОще около 1 200 метални гаражни клетки в кварталите „Изгрев“ и „Столипиново“ се очаква да бъдат демонтирани до края на годината.\r\nЦветана ТОНЧЕВА", "date": "2018.04.27", "title": "Пловдив: Нов паркинг със 150 места бе открит в междублоковите пространства по бул. „Източен”"}
{"url": "http://www.focus-news.net/news/2018/04/27/2515819/zam-kmetat-evgeni-krusev-osnovnite-ulitsi-i-bulevardi-v-stolitsata-se-rabotyat-s-prioritet.html", "text": "Основните улици и булеварди се работят с приоритет. Това каза зам.-кметът Евгени Крусев при проверка на дейността на ремонтните групи на ул. „Свети Тома“ и „Рибен буквар“, предаде репортер на Агенция „Фокус“. \r\n„Очакваме в близките седмици те да бъдат ремонтирани. А иначе дейността по запълване на дупки продължава постоянно, където има необходимост“, посочи Крусев.\r\nПо думите му програмите за ремонтни дейности, които районните кметове са подали са на база на бюджета, който те са гласували на Столичен общински съвет.\r\n„Нашият ангажимент е да изпълним в цялост, това което те са подали. Освен ремонт на улични платна, имат подадени ремонти на тротоари, изграждане на улично осветление, поставяне на пътни знаци и табели, където е необходимо. Въобще всички елементи на транспортната инфраструктура“, каза Крусев.\r\nЗам. кметът каза, че ремонтите със сигурност предизвикват затруднения, но са неизбежни, тъй като се работи с механизации.", "date": "2018.04.27", "title": "Зам.-кметът Eвгени Крусев: Основните улици и булеварди в столицата се работят с приоритет"}
{"url": "http://www.focus-news.net/news/2018/04/27/2515742/grazhdanite-shte-mogat-da-proveryavat-koi-tehni-lichni-danni-se-izpolzvat-v-registri-na-darzhavnata-administratsiya.html", "text": "Всеки гражданин, който разполага с Квалифициран електронен подпис (КЕП) или Персонален идентификационен код (ПИК) на Националния осигурителен институт, ще може да проверява кои негови лични данни фигурират в близо 30 регистъра, поддържани от държавната администрация. Това съобщиха от правителствената информационна служба. Проверката ще бъде възможна от всеки персонален компютър с достъп до интернет през Системата за електронно връчване (https://edelivery.egov.bg), поддържанa от Държавната агенция „Електронно управление“. Към момента услугата за такава проверка е приложима за Имотeн регистър и за Национална база данни „Население“. \r\nВицепремиерът Томислав Дончев разпореди до регистрите да има достъп чрез Системата за електронно връчване с оглед на Общия регламент за защита на личните данни на ЕС (GDPR, 2016/679), който влиза в сила на 25 май. В процес на разработка е и друго технологично решение, което ще позволи на гражданите да проверяват кой е имал достъп до личните им данни в регистрите.\r\nПреди седмица вицепремиерът Дончев призова всички администрации да предприемат своевременни действия Единният граждански номер (ЕГН) да не бъде използван самостоятелно за идентификация на гражданите пред институциите. Мярката е средство за предотвратяване на риска от злоупотреба с лични данни. Решението на Комисията за защита на личните данни от месец март тази година разпорежда администрациите да гарантират високо ниво на сигурност при достъпа до личните данни на физически лица чрез използване на поне два критерия за персонална идентификация на гражданите.", "date": "2018.04.27", "title": "Гражданите ще могат да проверяват кои техни лични данни се използват в регистри на държавната администрация"}
{"url": "http://www.focus-news.net/news/2018/04/27/2515816/plovdiv-prokuraturata-vnese-obvinitelen-akt-spryamo-obshtinskiya-savetnik-ot-septemvri-lazar-vlaykov-za-darzhane-na-orazhie-bez-merki-za-sigurnost-i-prichinyavane-na-smart.html", "text": "Окръжна прокуратура-Пловдив внесе в Районен съд-Пазарджик обвинителен акт спрямо Лазар В., на 45 г., за това, че като е държал огнестрелно оръжие – пистолет „Глок  21“ и 45 броя боеприпаси за него, не е взел необходимите мерки за сигурност и особено мерките, предвидени в надлежните правилници и инструкции, а именно мерките, предвидени в Закона за оръжията, боеприпасите, взривните вещества и пиротехническите изделия, като от това е последвало причиняване на смърт на едно лице - Наско Т., на 47 г., като деецът не е искал и не е допускал това – престъпление по чл.338 ал.3 във връзка с ал.1 от Наказателния кодекс. Това съобщиха от Пресцентъра на Апелативна прокуратура-Пловдив. Обвиняемият Лазар В.  имал разрешение за съхранение, носене и употреба на огнестрелни оръжия и боеприпаси за тях, издадено от РУ на МВР-гр. Септември на 24 ноември 2015 г., което било със срок на действие до 23 ноември 2020 г. На 17 юли 2017 г. той подал заявление по образец до началника на РУ на МВР- гр. Септември за издаване на разрешително за придобиване на късо нарезно  оръжие, като представил декларация, че ще го съхранява в метална каса на постоянния му адрес. На 21 август 2017 г. на обвиняемия му било издадено такова разрешение, след проверка на условията за съхранение. Той закупил пистолет „Глок 21“ и 50 боеприпаси за него, което било регистрирано и описано в контролен талон.\r\nНа 31 август 2017 г. семейството на обвиняемия  Лазар В. било поканено да празнува рожден ден на 6-годишно момче, син на негов приятел. Гостите се събрали в заведение в с. Виноградец, обл. Пазарджик, като била запазена маса за 20 души. Като тръгвал от дома си, обвиняемият не взел необходимите мерки за сигурност, относно държаното от него оръжие „Глок 21“ и боеприпасите, като вместо да ги остави в мястото за съхранение, ги поставил в личната си чантичка, взел ги със себе си и с тях отишъл в заведението.  В разгара на празненството имало заря, някои от гостите стреляли с газово оръжие. Когато изстрелите от газовите пистолети започнали да намаляват своя интензитет, обвиняемият Лазар В. решил да се похвали с новия пистолет. Той заредил пълнителя и стрелял във въздуха, след което започнал да го показва и предава на други лица, които също стреляли с оръжието. Обвиняемият Лазар В. повикал при себе си пострадалия Наско Т., за да му покаже пистолета. Наско Т. също стрелял няколко пъти във въздуха.  По същото време 6-годишното дете, обикаляло около масата, и проявило интерес към оръжието. Към 23,50 ч. - 23,55 ч. пистолетът се озовал, по неустановено начин, в ръцете на малолетното момче, което се намирало в градината и произвело изстрел.  Куршумът попаднал в областта на горната лява мишница на Наско Т., който станал от пейката, паднал по гръб и починал. Според извършената съдебно-медицинска експертизата, Наско Т. е починал от вътрешни кръвоизливи, засягащи аортата, като по време на огнестрелното нараняване е бил обърнат с лявата си част на тялото към дулото на огнестрелното оръжие. По делото са били разпитани свидетели, извършен следствен експеримент, изготвени множество експертизи - физикохимични, балистични, съдебно-медицинска и др., от които се доказва, че изстрелът е бил възпроизведен от малолетното дете. Към настоящия момент обвиняемият Лазар В. е с мярка за неотклонение „Гаранция“ в размер на 8 000 лева.   \r\nПредвиденото от закона наказание за престъплението, в което е обвинен Лазар В., е лишаване от свобода от три до десет години.", "date": "2018.04.27", "title": "Пловдив: Прокуратурата внесе обвинителен акт спрямо общинския съветник от Септември Лазар Влайков за държане на оръжие без мерки за сигурност и причиняване на смърт"}
{"url": "http://www.focus-news.net/news/2018/04/27/2515825/burgas-kmetat-dimitar-nikolov-pozdravi-voleybolistite-na-neftohimik-2010-koito-v-edin-sezon-specheliha-superkupata-kupata-i-shampionskata-titla.html", "text": "Кметът на Община Бургас Димитър Николов поздрави и връчи награди на волейболния отбор „Нефтохимик 2010″, който в рамките на един сезон спечели суперкупата, купата и шампионската титла, предаде Радио „Фокус“ – Бургас. Церемонията по връчването на наградите се състоя в Заседателната зала на Общината. Кметът пожела успех на отбора.\r\n„Това е исторически момент. За първи път три в едно – суперкупата, купата и шампионската титла. Благодарни сме на ръководството. Разговаряхме и с ръководството на Лукойл-България. Те категорично потвърдиха, че продължават финансовата подкрепа за следващия период. Имаме и положително отношение от още няколко компании, които ще се включат, за да можем да привлечем още качествени състезатели. Във връзка с този успех на майската сесия Община Бургас ще внесе  допълнително решение за финансова подкрепа за летния сезон в клуба.  Ние станахме столицата на волейбола в България“,каза още кметът Николов.\r\nНа събитието присъстваха заместник кметовете на Бургас – д-р Лорис Мануелян и Красимир Стойчев, бургаските волейболисти, треньорът на отбора Найден Найденов и мениджърът Огнян Томов. Найденов благодари на кмета и на Община Бургас за цялостната подкрепа и поднесе своя подарък – златен требъл с Община Бургас.\r\n„Надявам се с всеобща ваша помощ  и на спонсорите да изградим един наистина по-силен отбор, с който да продължим да радваме спортната общественост на Бургас. Да бъдем истинска реклама на града, не само в България, но и в Евротурните. Дано тези прекрасни момчета  останат тук и следващата година с още няколко попълнения и да изградим такъв отбор, който да ни позволи да постигнем тези успехи“каза Найденов.\r\nДеница ДИМИТРОВА", "date": "2018.04.27", "title": "Бургас: Кметът Димитър Николов поздрави волейболистите на „Нефтохимик 2010“, които в един сезон спечелиха суперкупата, купата и шампионската титла"}
{"url": "http://www.focus-news.net/news/2018/04/27/2515824/vazmozhni-sa-vremenni-prekasvaniya-v-elektrozahranvaneto-na-teritoriyata-oblast-kyustendil-v-perioda-30-april-4-may.html", "text": "Възможни са временни прекъсвания в електрозахранването на територията на област Кюстендил в периода 30 април - 4 май. Това съобщиха от пресцентъра на ЧЕЗ. ЧЕЗ Разпределение осъществява амбициозна инвестиционна програма за подобряване на услугите за своите клиенти. Компанията всекидневно извършва дейности, свързани с изнасяне или рециклиране на електрически табла, подмяна на електромери, ремонт на съоръжения по електрическите мрежи средно и ниско напрежение, присъединяване на клиенти, кастрене, профилактика на трафопостове и други. Успешната реализация на тези мерки налага кратковременни прекъсвания на електрозахранването. \r\nВъв връзка с осъществяване на посочените по-долу планирани прекъсвания на електрозахранването на територията, обслужвана от ЧЕЗ, за периода 30 април - 4 май 2018 г. включително, се налагат кратковременни оперативни превключвания с цел обезопасяване на съоръженията за работа, осигуряване на алтернативно захранване за част или всички засегнати клиенти и последващо включване на съоръженията, върxу които са извършвани планирани дейности.\r\nОбласт Кюстендил:\r\nОбщина Бобов дол\r\nНа 02.05.2018 г. /08:30 - 09:30 ч./   На 03.05.2018 г. /15:30 - 16:30 ч./ -  Бабино;  Бабинска Река: ІХ-59;  Баланово: Стопански Двор, XIІІ - 329, Кв. 16;  Блато: махала Хановете, местност Турските Ниви;  Бобов Дол: Александър Костадинов, Александър Стамболийски, Алекси Янев, Бачо Киро, Васил Демиревски, Васил Левски, Васил Чучуков, Вела Пеева, Георги Димитров, Двадесет и Седми Октомври, Дунав, Дъбрава, Еделвайс, Здравец, Иван Вазов, Имот №390, Кв. 75, Йорданка Николова, Кирил и Методи, Кирил Стаменов, Кокиче, Митко Палаузов, Негулица, Осми Март, Отец Паисий, Парцел-11, Кв. 39, ПИ 019035, М. Цаган, Райко Даскалов, Рила, Самуил, Свети Спас, Хаджи Димитър, Цаган, Юри Гагарин, Явор;  Голема Фуча;  Големо Село: VI, Кв. 10, ПИ 361, Кв. 37, ПИ 452, Кв. 3;  Голям Върбовник: 011066, 262, УПИ VIII-277, Кв. 23, УПИ ІІІ 247, Кв. 25;  Горна Козница: местност Абрашица, П-Л XIV-234, Кв. 23, УПИ Іх-252;  Долистово: I-89, Кв. 25, ХII-257, Кв. 19;  Коркина: Коркина, Х-21, Кв. 2;  Локвата;  Мала Фуча: 44;  Мали Върбовник: УПИ - 1-9;  Мало Село: IV-17, Кв. 3, Станке Димитров, УПИ Vі-3, Кв. 1;  Мламолово: 371, VI-618, Кв. 19, VII-389, Кв. 30, Бор, Бузлуджа, Вихър, Горещица, Еделвайс, Елин Пелин, Здравец, Иглика, Колош, Крайречека, Люляк, Марица, местност Асара, Миньорска, Мусала, Никола Вапцаров, Осогово, Пионер, Пирин, Първи Май, Рила, Родопи, Роза, Росица, Руен, Спартак, Станке Димитров, Стопански Двор, Сълзица, Теменуга, Тинтява, Яворов, Ягода, Янтра;  Мърводол;  Новоселяне;  Палатово: 083002;  Паничарево: УПИ-VІ-102, Кв. 16;  Пастух: местност Падина;  Циклово;  Шатрово: 067016, VІ-255, Кв. 27;\r\nНа 02.05.2018 г. /08:30 - 16:00 ч. по искане на \"ЕСО\" ЕАД/   На 03.05.2018 г. /08:30 - 13:00 ч. по искане на \"ЕСО\" ЕАД/ -  Бобов Дол: Бобов Дол;\r\nНа 02.05.2018 г. /09:15 - 10:15 ч./   На 03.05.2018 г. /15:00 - 15:45 ч./ -  Големо Село;\r\nНа 30.04.2018 г. /08:30 - 09:30 ч.; 15:00 - 16:00 ч./ -  Бобов Дол: 04501. 000. 059, Георги Димитров, Димитър Благоев \r\nОбщина Бобошево   \r\nНа 02.05.2018 г. /09:30 - 16:00 ч./ -  Бадино: УПИ - ІІ-113, Кв. 21;\r\nНа 02.05.2018 г. /09:30 - 16:00 ч./ -  Усойка: Бор, Васил Левски, Гагарин, Е79, Иван Вазов, Любен Каравелов, Люляк, местност Орловица, Пирин, Подем, Рила, Св. Иван Рилски, Свобода, Стефан Караджа, Хан Аспарух, Христо Ботев, Цветковица, Череша;\r\nНа 03.05.2018 г. /11:30 - 12:00 ч.; 15:30 - 16:00 ч./ -  Блажиево: Васил Левски, Демокрация, Залез, Изгрев, Китка, Минзухар, Пламък, Св. Иван Рилски, Стопански Двор, Теменуга, УПИ - V-77, Кв. 11, ХII, Кв. 22, Хаджи Димитър, Христо Ботев, Цар Борис;  Бобошево: 14532. 040. 017, XIII-591 Кв. 65, Ал. Константинов, Ал. Шиников, Александър Стамболийски, Алекси Величков, Батак, Божур, Бор, Братя Д. и К. Миладинови, Васил Левски, Върба, Гагарин, Георги Зограф Бобошевски, Георги С. Раковски, Герена, Д-Р Стефан Волев, Детелина, Домокрайска, Еделвайс, Единство, Ела, Жп Гара, Заводска, Здравец, Зора, Иван Кепов, Иван Попмихайлов, Иглика, Изгрев, Кирил и Методий, Крайречна, Лале, Липа, Ловна Среща, Лоза, М. Турсуно ПИ №135017, местност Галенковци, местност Герена, местност Друма, местност Затона, местност Кощанево, местност Липовица, местност Манастира, местност Миладин, местност Мърдище, местност Секелица, местност Тупузица, Момина Сълза, Морава, Никифор Бибин, Никола Вапцаров, Николай Поп Величков, Околище, Опълченска, Отец Паисий, Пейо Яворов, Пирин, Пламък, Път 104, Пътен Възел Бобошево, Роза, Руен, Самуил, Свети Иван Рилски, Свети Илия, Свобода, Силистра, Сотир Бранков, Софроний Врачански, Спартак, Спортист, Стефан Караджа, Струма, Сълза, Теменуга, Тиха Струма, Тодор Каблешков, Топола, Фильовица, Христо Бачев, Христо Ботев, Цар Борис, Череша, Явор;  Висока Могила: Мильов Рид;  Вуково: 087040, 12351. 153. 0030;  Грамаде, Общ. Дупница: ІХ - 136, Кв. 18;  Доброво: VІ-293, Кв. 20;  Дупница: местност Мело;  Каменик;  Рила;  Скрино: 116;  Слатино, Общ. Бобошево: Лоза, местност Слатинско Ханче, Цар Борис;  Смочево: 019027, 048014, Асен Илиев, Бежбунар, Бор, Бреза, Васил Левски, Върба, Здравец, Иван Китанов, Иглика, Извън Рекулация, Инженер Сотиров, Кокиче, Липа, Мали Полич, махала Миндела, Милатково, Момина Сълза, Никола Дамянов, Отец Паисий, Рила Планина, Свети Иван Рилски, Селище, Симеон Заров, УПИ-Vііі-361, Кв. 15, Христо Ботев;  Сопово;\r\nНа 30.04.2018 г. /09:30 - 16:00 ч./ -  Усойка: Васил Левски, Е79, Иван Вазов, Кокиче, Любен Каравелов, Малина, Мерковица, Св. Иван Рилски, Стопански Двор, Тополите, Трети Март, Хан Аспарух, Христо Ботев, Яворов;\r\nОбщина Дупница   \r\nНа 30.04.2018 г. /09:00 - 16:00 ч./ -  Дупница: 68789. 17. 56, 68789. 607. 145, Академик Петър Динеков, Алеко, Батак, Беласица, Бистрица, Благодарност, Булаир, Вардар, Велико Търново, Велчова Завера, Венелин, Венелин, Втори Януари, Втори Януари, Генерал Владимир Вазов, Георги Измирлиев, Георги Икономов, Гоце Делчев, Евтим Трайчев, Захари Стоянов, Иван Вазов, Иван Вазов, Иван Вазов, Кирил и Методий, Княз Ал. Батенберг, Кулата, Кулата, Македония, Морава, Никола Лазаров, Николаевска, Отец Паисий, Охрид, Пени Маркет Дупница, Петър Берон, Преслав, Преслав, Преслав, Преспа, Развесена Върба, Рила, Свети Георги, Свети Иван Рилски, Свети Иван Рилски, Свети Иван Рилски, Свети Иван Рилски, Свобода, Софроний, Стара Планина, Страхил Войвода, Страхил Войвода, Трети Гвардейски Полк, Трети Гвардейски Полк, Тютюнева Долина, Христо Ботев, Христо Ботев, Христо Грънчаров, Христо Грънчаров, Цар Освободител, Цар Освободител, Цар Самуил, Царичина, Черковна, Шипка\r\nНа 30.04.2018 г. /09:00 - 16:00 ч./   На 02.05.2018 г. /09:00 - 16:00 ч./   На 03.05.2018 г. /09:00 - 16:00 ч./   На 04.05.2018 г. /09:00 - 16:00 ч./ -  Бобов Дол: Двадесет и Седми Октомври, Димитър Благоев \r\nНа 30.04.2018 г. /09:15 - 16:00 ч./ -  Дупница: Арда, Бачо Киро, Братя Миладинови, Бяло Море, Влахина Планина, Липа, Патриарх Евтимий, Професор Ал. Балабанов, Седма Рилска Дивизия, Фенерка, Яне Сандански\r\nНа 30.04.2018 г. /09:30 - 16:00 ч./   На 03.05.2018 г. /11:30 - 12:00 ч.; 11:30 - 16:00 ч.; 15:30 - 16:00 ч./ -  Крайни Дол: ХIХ-51 \r\nНа 02.05.2018 г. /08:30 - 09:30 ч./   На 03.05.2018 г. /15:30 - 16:30 ч./ -  Джерман: 207635051294 \r\nНа 02.05.2018 г. /08:30 - 09:30 ч./   На 03.05.2018 г. /15:30 - 16:30 ч./ -  Дупница: 68789. 173. 5, №1624, Алеко, Аракчийски Мост, Балановска Пътека, Васил Левски, Индустриална, Комитска, М. Гурдево, местност Балановски Рид, местност Гурдево, местност Караболюка, местност Разсадника, Никола Малашевски, Патрики Сандев, Пътен Възел Дупница Юг, Разметаница, Скакавица, Труд, Хан Кубрат\r\nНа 02.05.2018 г. /08:30 - 09:30 ч./   На 03.05.2018 г. /15:30 - 16:30 ч./ -  Пиперево: МТП Шивашки Цех, С. Пиперево, Общ. Дупница \r\nНа 02.05.2018 г. /08:45 - 16:00 ч./ -  Дупница: XXXIV-6620, Кв. 130а, Баба Ната, Венелин, Георги Икономов, Даскал Христо Тодоров, Евтим Трайчев, Елин Пелин, Илинден, Йордан Йовков, Княз Ал. Батенберг, Мальовица, Мир, Родопи, Трети Гвардейски Полк\r\nНа 02.05.2018 г. /09:00 - 16:00 ч./ -  Дупница: 68789. 17. 56, 68789. 607. 145, Академик Петър Динеков, Алеко, Батак, Беласица, Бистрица, Благодарност, Вардар, Велчова Завера, Венелин, Втори Януари, Втори Януари, Генерал Владимир Вазов, Георги Измирлиев, Георги Икономов, Гоце Делчев, Евтим Трайчев, Захари Стоянов, Иван Вазов, Иван Вазов, Иван Вазов, Княз Ал. Батенберг, Кулата, Кулата, Македония, Морава, Никола Лазаров, Николаевска, Отец Паисий, Охрид, Пени Маркет Дупница, Петър Берон, Преслав, Преслав, Преслав, Преспа, Развесена Върба, Рила, Свети Иван Рилски, Свети Иван Рилски, Свети Иван Рилски, Свети Иван Рилски, Свобода, Софроний, Страхил Войвода, Страхил Войвода, Трети Гвардейски Полк, Тютюнева Долина, Христо Ботев, Христо Ботев, Христо Грънчаров, Христо Грънчаров, Цар Освободител, Цар Освободител, Цар Самуил, Царичина, Черковна, Шипка\r\nНа 02.05.2018 г. /09:15 - 10:15 ч./   На 03.05.2018 г. /15:00 - 15:45 ч./ -  Блатино: 000195, 000212, 005026, 005053, Екатте 04354;  Бобов Дол: Антим Първи, Двадесет и Седми Октомври, Ивайло, Колош, Осми Март, Самуил, Свети Спас, Стубело  Делян, Общ. Дупница: XIх-164, Кв. 12, III-21. Кв. 4, Парцел ІV-485, Кв. 13   Дупница: 68789. 551. 8, 68789. 552. 38, Каваклия, местност Бели Янко, местност Лъката, Орлинска, Софийско Шосе  Дяково: 23, Дяково, махала Крич, УПИ I-138, Кв. 10, УПИ ІІІ-204, 205, 206, Кв. 20, УПИ XIV  Кременик: XXII-98, Кв. 10   Мламолово: Ix-25, Кв. 9, Iх-179, Кв. 11, Бистрица, Бор, Бузлуджа, Вихър, Горещица, Ела, Калина, Кокиче, Малина, местност Трапчине, Миньорска, Никола Вапцаров, Рила, Руднината, Станке Димитров, Старата Линия, Теменуга  Пиперево: 56349. 0. 159, 56349. 6. 37, 68789. 250. 87, Дупнишка Комуна, местност Стопански Двор, МТП Шивашки Цех, С. Пиперево, Общ. Дупница, ХХVIII, Кв. 39  Тополница, Общ. Дупница: местност Дрено, Нупи-1609 \r\nНа 02.05.2018 г. /09:30 - 16:00 ч./ -  Дупница: Димчо Дебелянов, Дружба, Евтим Трайчев, Княз Ал. Батенберг\r\nНа 03.05.2018 г. /09:00 - 16:00 ч./ -  Дупница: 68789. 17. 56, 68789. 607. 145, Академик Петър Динеков, Академик Петър Динеков, Алеко, Батак, Беласица, Бистрица, Благодарност, Вардар, Велчова Завера, Венелин, Венелин, Втори Януари, Втори Януари, Генерал Владимир Вазов, Генерал Владимир Вазов, Георги Измирлиев, Георги Икономов, Гоце Делчев, Евтим Трайчев, Евтим Трайчев, Захари Стоянов, Иван Вазов, Иван Вазов, Иван Вазов, Княз Ал. Батенберг, Княз Ал. Батенберг, Кулата, Кулата, Македония, Морава, Никола Лазаров, Николаевска, Отец Паисий, Охрид, Патриарх Евтимий, Пени Маркет Дупница, Петър Берон, Преслав, Преслав, Преслав, Преспа, Развесена Върба, Рила, Свети Иван Рилски, Свети Иван Рилски, Свети Иван Рилски, Свети Иван Рилски, Свобода, Софроний, Страхил Войвода, Страхил Войвода, Трети Гвардейски Полк, Трети Гвардейски Полк, Тютюнева Долина, Христо Ботев, Христо Ботев, Христо Грънчаров, Христо Грънчаров, Цар Освободител, Цар Освободител, Цар Самуил, Царичина, Черковна, Шипка\r\nНа 03.05.2018 г. /09:15 - 16:00 ч./ -  Дупница: Александър Стамболийски, Бузлуджа, Владимир Димитров Майстора, Иван Шишман, Искър, Росица\r\nНа 03.05.2018 г. /11:30 - 12:00 ч.; 11:30 - 16:00 ч.; 15:30 - 16:00 ч./ -  Джерман: 013024, 017022, 059050, Асен Орански, Бор, Васил Демиревски, Васил Левски, Вилна Зона, Георги Димитров, Георги Трайков, Димитър Симонски, Дупнишка Комуна, Еделвайс, Здравец, Иглика, Калдръмо, Кирил и Методи, Кокиче, Коста Петров, Любен Шилегарски, Люляк, Мара Петлякова, местност Бела Вода, местност Голямата Порта, местност Еминица, местност Китева Ливада, местност Кръсто, местност Мали Бельов Дол, местност Площа, местност Пульова Воденица, местност Силимандере, Никола Чуковски, Партизанска, Рила, Ропотамо, Самуил, Скакавица, Стопански Двор, Теменуга, УПИ II-24, Христо Ботев, Цар Крум, Юри Гагарин, Явор\r\nНа 03.05.2018 г. /11:30 - 12:00 ч.; 15:30 - 16:00 ч./ -  Бадино: УПИ - ІІ-113, Кв. 21;  Бобошево: махала Въртен Камък;  Боровец: II-259, Кв. 14, XVIII-263 Кв. 14, УПИ-І;  Бураново: 007004, 023014, 025033, 267, Селището, ХIII-483, Кв. 50;  Драгодан: №000026, извън регулация, махала Ортакчийска;  Дупница: 68789. 25. 34, 68789. 28. 351, Ана Малашевска, Ботьо Петков, Люляк, местност Бунищерица, местност Злево, местност Пульова Воденица, местност Сух Андък, Отец Полихроний, Прогона, Разметаница, Свети Иван Рилски, Свобода;  Крумово, Общ. Кочериново;  Мурсалево: 200002, 244, Кв. 12, III- 279, V-688 Кв. 66, Александър Стамболийски, Бузлуджа, Варшава, Васил Демиревски, Васил Левски, Васко Манолов, Вела Пеева, Волга, Гео Милев, Георги Раковски, Главен Път 79, Димитър Благоев, Дунав, Жданов, Ивайло, Калин, Калоян, Клокотница, Кокиче, Крум Шушков, Люлин, Македония, Мара Малеева, Марек, Москва, Мусала, Никола Вапцаров, Осогово, Плиска, Поп Андрей, Прага, Рила, Септемврийска Слава, Стопански Двор, Струма, Тинтява, Толбухин, Хавана, Хаджи Димитър, Христаки Павлович, Христо Ботев, Шейново, Шипка, Юри Гагарин, Яне Сандански;  Слатино, Общ. Бобошево: IV-123, Кв. 15, XVI - 385, Кв. 6, Александър Стамболийски, Божур, Бор, Бузлуджа, Валивос, Вихрен, Демокрация, Детелина, Дупница, Здравец, Иван Вазов, Иглика, Изгрев, Кокиче, Лоза, местност Герена, местност Слатинско Ханче, Минерални Води, Минзухар, Момина Сълза, Морава, Никола Вапцаров, Отец Паисий, ПИ 053012, Пирин, Рила, Роза, Руен, Стопански Двор, Студен Кладенец, Съгласие, Сълза, Христо Смирненски, Цар Борис;  Усойка: Бор, Васил Левски, Гагарин, Е79, Иван Вазов, Кокиче, Любен Каравелов, Люляк, Малина, Мерковица, местност Будаковица, местност Орловица, Пирин, Подем, Рила, Св. Иван Рилски, Свобода, Стефан Караджа, Стопански Двор, Тополите, Трети Март, Хан Аспарух, Христо Ботев, Цветковица, Череша, Яворов;  Фролош;  Цървище: махала Ореевица, Цървище;\r\nНа 03.05.2018 г. /11:30 - 16:00 ч./ -  Дупница: 68789. 28. 351, Ана Малашевска, местност Бунищерица, местност Пульова Воденица, местност Сух Андък, Прогона, Разметаница, Свети Иван Рилски;\r\nНа 04.05.2018 г. /09:00 - 16:00 ч./ -  Дупница: 68789. 17. 56, 68789. 607. 145, Академик Петър Динеков, Алеко, Асен Златаров, Атанас Величков, Батак, Беласица, Бистрица, Благодарност, Бузлуджа, Вардар, Велико Търново, Велчова Завера, Венелин, Втори Януари, Втори Януари, Генерал Владимир Вазов, Георги Измирлиев, Георги Икономов, Гоце Делчев, Евтим Трайчев, Евтим Трайчев, Захари Стоянов, Иван Вазов, Иван Вазов, Иван Вазов, Калоян, Княз Ал. Батенберг, Княз Ал. Батенберг, Кулата, Кулата, Македония, Морава, Никола Лазаров, Николаевска, Отец Паисий, Охрид, Пени Маркет Дупница, Петър Берон, Преслав, Преслав, Преслав, Преспа, Развесена Върба, Рила, Свети Иван Рилски, Свети Иван Рилски, Свети Иван Рилски, Свети Иван Рилски, Свобода, Софроний, Страхил Войвода, Страхил Войвода, Трети Гвардейски Полк, Тютюнева Долина, Христо Ботев, Христо Ботев, Христо Грънчаров, Христо Грънчаров, Цар Освободител, Цар Освободител, Цар Самуил, Цар Симеон Велики, Царичина, Черковна, Шипка;\r\nНа 04.05.2018 г. /09:15 - 16:00 ч./ -  Дупница: Академик Петър Динеков, Антон Страшимиров, Генерал Владимир Вазов, Екзарх Йосиф, Първи Май, Свети Георги, Трети Гвардейски Полк;\r\nНа 04.05.2018 г. /12:00 - 12:30 ч./ -  Гюргево;  Дупница: 68789. 162. 69, 68789. 164. 15, 68789. 21. 19, 87727, 16, 179, Васил Разсолков, Джерман, Драгой Болярин, Дренски Рид, извън регулация, Изгрев, Каваклия, М. Динката, местност Барактарица, местност Драгоина Могила, местност Дренски Рид, Орлинска, Отец Атанасий Чолаков, Отовица, Паничище, Разметаница, Самоковско Шосе, Самораново Пром. Зона, Саморанска, Свобода, Софийско Шосе, Стръмна, УПИ VІІІ, Кв. 8, ПИ 68789. 602. 65, Химик, Яхинско Шосе;  Крайници: 39339. 117. 68, 39339. 142. 19, Александър Димитров, Александър Стамболийски, Андрей Жданов, Априлско Въстание, Арда, Асен Златаров, Баба Е Механджийска, Баба Тонка, Батак, Бончук, Бузлуджа, Васил Демиревски, Васил Коларов, Васил Левски, Васко Манолов, Верила, Волга, Възраждане, Генерал Заимов, Гео Милев, Георги Бенковски, Георги Раковски, Гергана, Джубрена, Димчо Дебелянов, Добри Чинтулов, Дунав, Дупнишка Комуна, Еделвайс, Жабокрек, Захари Стоянов, Здравец, Ивайло, Иван Вазов, Йордан Долдуров, Йорданка Николова, Кирил и Методий, Кирил Овчарченски, Климент Охридски, Кокиче, Костадин Чорбаджийски, Крайречна, Любен Каравелов, Максим Горки, Малчика, Мара Петлякова, местност Гугугица, Младост, Неофит Рилски, Одрин, Осми Март, Отец Паисий, Паисий Хилендарски, Панайот Волов, Пейо Яворов, Петко Славейков, Пролетарска, Райко Даскалов, Рила, Самуил, Солун, Ст. Димитров, Стопански Двор, Стоян Лудев, Трети Гв. Полк, Хаджи Димитър, Хан Аспарух, Христо Ботев, Христо Механджийски, Чаталджа, Черно Море, Яне Сандански;  Самораново: Митко Палаузов, Саморанска;  Сапарева Баня: 65365. 46. 10, XV-2268, Кв. 44, Албена, Александър Стамболийски, Болярица, Бор, Валявица, Васил Петлешков, Верила, Веслец, Вихрен, Волов, Германея, Джерман, Джуганица, Димитър Чучуганов, Иван Вазов, Иван Рилски, Йордан Михайлов, Йордан Попмихайлов, Кирил и Методи, Коста Петров, Лакатница, Лоза, Любен Каравелов, местност Бончук, местност Под Селото, Момина Сълза, Никола Вапцаров, Отец Паисий, Плиска, Победа, Пролет, Раковски, Рила, Св. Илия, Синчец, Скобелев, Славяни, Стефан Караджа, Стоил Косовски, Стопански Двор, Тинтява, УПИ 65365. 46. 56 Средна Вода, Фенерка, Хан Аспарух, Христо Ботев, Чавдар Войвода, Юри Гагарин;  Сапарево: 00455042, 045132, X-2698, І-2332, Кв. 66, Айдарска, Бачо Киро, Божур, Бузлуджа, Васил Левски, Венелин, Верила, Витоша, Вражалец, Дамка, Иглика, Извора, Искър, Калоян, Киндо, Лале, Минзухар, Могилата, Морава, Мусала, Найден Дринов, Никлин Камък, Осми Март, Павел Бобеков, Паисий, Пейо Яворов, Планинец, Райна Княгиня, Ридо, Ръжана, Седемте Рилски Езера, Средна Гора, Старио Камък, Стопански Двор, Струма, Теменужка, Тодор Влайков, Хаджи Димитър, Хаджи Иван, Хан Аспарух, Христо Ботев, Цар Асен, Шипка, Ягода;  Червен Брег: Александър Стамболийски, Баба Парашкева, Баба Тонка, Бачо Киро, Бенковски, Бончук, Бузлуджа, Васил Демиревски, Васил Коларов, Васил Левски, Верила, Гагарин, Георги Димитров, Гурко, Джубрена, Димитър Благоев, Иван Вазов, Йорданка Николова, Кирил и Методий, Лиляна Димитрова, Любен Каравелов, Максим Горки, Малчика, Маршал Толбухин, местност Могилите, местност Рибарници, Митко Палаузов, Мусала, Никола Вапцаров, Оборище, Общ. Дупница, Опълченска, Партизанска, Пионерска, Плиска, Райна Княгиня, Раковски, Рила, Станке Димитров, Стопански Двор, Трети Гвардейски Полк, Хаджи Димитър, Хан Аспарух, Христо Ботев, Христо Смирненски, Шипка;  Яхиново: 87727. 13. 18. 2, 87727. 14. 69, 87727. 17. 1, 87727. 20. 2, 87727. 20. 25, 87727. 203. 284, Алеко Константинов, Ангел Кънчев, Бузлуджа, Васил Априлов, Васил Демиревски, Васил Левски, Генерал Гурко, Генерал Скобелев, Генерал Столетов, Георги Раковски, Девети Септември, Димчо Дебелянов, Доктор Петър Берон, Иван Вазов, Иглика, Йордан Йовков, Йорданка Николова, Кокиче, Коста Петров, Любен Каравелов, Марин Дринов, Марсилия, местност Полето, Опълченска, П Р Славейков, Патриарх Евтимий, Пейо Яворов, Река Джубрена, Стефан Караджа, Стопански Двор, Трети Март, УПИ - II Кв. 39, Христо Ботев, Яхинско Шосе;\r\nОбщина Кюстендил\r\nНа 02.05.2018 г. /09:00 - 10:00 ч.; 11:00 - 12:00 ч./ -  Богослов: 037149, махала Топилата, местност Саманли Баир;  Ветрен, Общ. Невестино: махала Агушка, махала Дамянска, махала Капралска, махала Ковачевска, махала Новаковска, махала Ризовци, махала Смиленска;  Илия;  Кюстендил: Абоба, Белият Камък, местност Планина Осогово, местност Ръжеве, местност Самали Баир, местност Хисарлъка;  Ново Село, Общ. Кюстендил: махала Двете Реки;  Раково, Общ. Невестино: махала Бурнаавска, махала Зидинци, махала Ковачка, махала Озранци, махала Рахталинска, махала Реката, махала Решанска, махала Чеканец;  Савойски: махала Бреза, махала Пелтечка;  Сажденик: махала Златанска;  Слокощица: 247, Александър Димитров, Васил Левски, Георги Кръстев, Георги С. Раковски, Димитър Канин, Ивайло, Иглика, Калоян, Кирил и Методий, Кубрат, махала Диновска, махала Маркова, махала Рошковци, местност Галеница, местност Змиярника, местност Саманли Баир, местност Чадъра, Мичурин, Мусала, Опълченска, Осоговска, Пролет, Радецки, Руен, Синчец, Стефан Караджа, Теменужка, Шипка;  Търсино;  Цървена Ябълка: Таскова Плевня;\r\nНа 02.05.2018 г. /09:00 - 12:00 ч./ -  Кюстендил: Белият Камък;\r\nНа 02.05.2018 г. /09:00 - 12:00 ч./ -  Слокощица: Александър Димитров, Георги Кръстев, Ивайло, махала Диновска, местност Галеница, местност Чадъра, Синчец;\r\nНа 03.05.2018 г. /09:45 - 10:30 ч.; 09:45 - 16:00 ч.; 15:00 - 16:00 ч./ -  Драгойчинци: махала Богданова, махала Бозкина, махала Гигина, махала Гигинци, махала Градско Ливаде, махала Дайчова, махала Деяница, махала Джикаре, махала Дълги Лом, махала Дърнелци, махала Зеинци, махала Злондон, махала Корита, махала Куркина, махала Малка Падина, махала Митарци, махала Пейчинова, махала Село, махала Средно Осое, махала Чорбаджийска, махала Ширилова;\r\nНа 03.05.2018 г. /09:45 - 10:30 ч.; 15:00 - 16:00 ч./ -  Брест, Общ. Трекляно: махала Беловци, махала Знеполци, махала Казаците, махала Песяк, махала Селото, махала Янкова;  Бъзовица: махала Врътина, махала Георгина, махала Говедарници, махала Димина, махала Дънкова, махала Кюлина, махала Реката;  Горановци, Общ. Кюстендил: махала Оспротива;  Горни Коритен: махала Богдановци, махала Григоринци, махала Джуркинци, махала Лиярска, махала Лозановци, махала Любенова, махала Мъзгарска, махала Пауновци, махала Петкова, махала Попова, махала Ралоква, махала Расова, махала Спасановци, махала Цонева;  Горно Кобиле: махала Бучлинци, махала Пешина, махала Селото;  Горно Уйно: махала Амиджина, махала Брестов Дол, махала Джалевица, махала Дръндевци, махала Дудевска, махала Момчилова, махала Панагонова, махала Цървеличка;  Добри Дол, Общ. Трекляно: махала Ашковци, махала Вучковци, махала Герасимци, махала Горчовци, махала Гълъбовци, махала Джуровци, махала Дръндевци, махала Дълбоки Дол, махала Зеленковци, махала Златковци, махала Мутевци, махала Наковци, махала Ората, махала Пращенци, махала Сръбиновци, махала Татарци, махала Центъра, махала Шуме;  Долни Коритен: махала Витанова, махала Витановци, махала Гелева, махала Деянова, махала Джонева, махала Димова, махала Дроньова, махала Китанова, махала Клубарска, махала Кьосакова, махала Манчова, махала Петкова, махала Портарска, махала Хановете, махала Чомарска;  Долно Кобиле: махала Аврамци, махала Диневци, махала Ковачевци, махала Козарник, махала Кошарци, махала Момчиловци, махала Пладнище, махала Станчевци, махала Станчовци, махала Училището;  Долно Уйно: махала Дедо Ненова, махала Корнец, махала Моралийска, махала Олтоманци, махала Райкова, махала Славкова, махала Чурица, махала Янковска;  Драговищица, Общ. Кюстендил: Акация, Априлско Въстание, Асен Златаров, Атанас Достин, Бреза, Брест, Генерал Савойски, Георги Григоров Фарадей, Девети Септември, Димитър Каляшки, Земен, Искра, Кирил и Методий, Лале, Липа, Места, местност Перивол, местност Ямборано, Младост, Опълченска, Охрид, Преслав, Рила, Руен, Славчо Темкин, Спартак, Спортист, Стоян Лудев, Черница;  Злогош: Долна Махала, махала Гергиновци, махала Горни Шушнярци, махала Долни Шушнярци, махала Клен, махала Кориярци, махала Лазина, махала Лалина Падина, махала Мушикарци, махала Плава Круша, махала Селото, махала Чиринци;  Киселица: махала Богданинци, махала Буцалевци, махала Вучковци, махала Гелчинци, махала Кадинци, махала Търница;  Метохия: Долна Махала, махала Баздрике, махала Бургяре, махала Владимировци, махала Матеина, махала Осояре, махала Пауновци;  Полетинци;  Средорек, Общ. Трекляно: махала Бекярска, махала Джониловци, махала Драгльовци, махала Дренярска, махала Клинчарци, махала Неделкьова, махала Павлева, махала Пашина, махала Петрева, махала Центъра, махала Явор, махала Янина, местностдупни Камък;  Сушица, Общ. Трекляно: махала Варни Дол, махала Камберска, махала Прогона, махала Раздолци, махала Реката, махала Старо Село, махала Ханове, махала Чешмата, махала Чифлика, махала Шавар;  Трекляно: махала Центъра;  Уши: 030001 М. Под Пътя, махала Вучарник, махала Горно Велковци, махала Долно Велковци, махала Златанова, махала Знеполци, махала Калеинци, махала Кошарци, махала Николина, махала Николинци, махала Самарджийска, махала Спасевска;  Чешлянци: махала Бара, махала Вишурци, махала Милчаци, махала Орница, махала Реката, махала Стопански Двор, махала Ябуковица, махала Ясикаре;\r\nНа 03.05.2018 г. /09:45 - 16:00 ч.; 09:45 - 10:30 ч.; 15:00 - 16:00 ч./ -  Побит Камък, Общ. Трекляно: махала Возчукар, махала Джокинци, махала Село;\r\nНа 04.05.2018 г. /14:00 - 16:30 ч./ -  Кюстендил: Велбъжд, Демокрация, Иван Шишман, Мориц Леви, Неофит Рилски, Райна Цанева, Родопи, Стефан Караджа, Цар Михаил, Цар Симеон 1-ви;\r\nОбщина Рила   \r\nНа 03.05.2018 г. /09:30 - 15:30 ч./ -  Пастра: 55539. 100. 132, местност Туфано, Пастра, ПИ №55539. 100. 207 \r\nНа 04.05.2018 г. /09:30 - 15:30 ч./ -  Пастра \r\nНа 04.05.2018 г. /10:00 - 15:00 ч./ -  Падала: 55083. 91. 18.", "date": "2018.04.27", "title": "Възможни са временни прекъсвания в електрозахранването на територията област Кюстендил в периода 30 април - 4 май"}
{"url": "http://www.focus-news.net/news/2018/04/27/2515814/afp-generalniyat-sekretar-na-nato-privetstva-mezhdukoreyskata-sreshta-kato-okurazhavashta-parva-krachka.html", "text": "Генералният секретар на НАТО Йенс Столтенберг приветства историческата среща на високо рванище между лидерите на Северна и Южна Корея като „окуражаващо“, но предупреди, че все още предстоят предизвикателства, предава  AFP.\r\n„Това е първа крачка, която окуражава, но трябва да разберем, че има все още много работа пред нас“, заяви Столтенберг по време на срещата на външните министри от Алианса. Виктор Турмаков", "date": "2018.04.27", "title": "AFP: Генералният секретар на НАТО приветства междукорейската среща като „окуражаваща“ първа крачка"}
{"url": "http://www.focus-news.net/news/2018/04/27/2515826/vazmozhni-sa-vremenni-prekasvaniya-v-elektrozahranvaneto-na-teritoriyata-oblast-blagoevgrad-v-perioda-30-april-4-may.html", "text": "Възможни са временни прекъсвания в електрозахранването на територията на област Благоевград в периода 30 април - 4 май. Това съобщиха от пресцентъра на ЧЕЗ. ЧЕЗ Разпределение осъществява амбициозна инвестиционна програма за подобряване на услугите за своите клиенти. Компанията всекидневно извършва дейности, свързани с изнасяне или рециклиране на електрически табла, подмяна на електромери, ремонт на съоръжения по електрическите мрежи средно и ниско напрежение, присъединяване на клиенти, кастрене, профилактика на трафопостове и други. Успешната реализация на тези мерки налага кратковременни прекъсвания на електрозахранването. \r\nВъв връзка с осъществяване на посочените по-долу планирани прекъсвания на електрозахранването на територията, обслужвана от ЧЕЗ, за периода 30 април - 4 май 2018 г. включително, се налагат кратковременни оперативни превключвания с цел обезопасяване на съоръженията за работа, осигуряване на алтернативно захранване за част или всички засегнати клиенти и последващо включване на съоръженията, върxу които са извършвани планирани дейности.\r\nОбласт Благоевград:\r\nОбщина Банско   \r\nНа 30.04.2018 г. /09:30 - 09:45 ч./ -  Банско: местност Свети Георги, Патриарх Евтимий \r\nНа 30.04.2018 г. /09:30 - 09:45 ч./ -  Гостун \r\nНа 30.04.2018 г. /09:30 - 09:45 ч./ -  Добринище: Борис Парапунов, Васил Коларов, Гарата, Георги Димитров, Георги Темелков, Иван Галчев, М. Тепченик, Незнаен Воин, Охрид, Тодор Каблешков\r\nНа 30.04.2018 г. /09:30 - 09:45 ч./ -  Места: І-92 Кв. 6 \r\nНа 30.04.2018 г. /09:30 - 09:45 ч./ -  Обидим: 000024 Еккте 53059, местност Долене \r\nНа 30.04.2018 г. /09:30 - 09:45 ч./ -  Филипово, Общ. Банско: VІІІ-138, Кв. 13, VІІІ-34 Кв. 13 \r\nНа 03.05.2018 г. /09:30 - 10:30 ч./ -  Банско: 296, Ангел Кънчев, Вардар, Васил Друмев, Георги Настев, Лазар/Ланката/Тренчев, Найден Геров, Неофит Рилски\r\nНа 03.05.2018 г. /10:30 - 12:00 ч./ -  Банско: Бъндерица, Глазне, Иконом К. Чучулайн, Кръсьо Асенов, местност Малка Ливада, Одрин, Орце Попйорданов, Палиго Ден, Панайот Хитов, Славянка, Сливница, Стефан Караджа, Хан Аспарух, Христо Смирненски, Явор\r\nНа 03.05.2018 г. /13:00 - 14:00 ч./ -  Банско: местност Кошерината, Меча Дупка, Найден Геров \r\nНа 03.05.2018 г. /14:15 - 16:00 ч./ -  Банско: местност Грамадето, Мечев \r\nОбщина Белица   \r\nНа 04.05.2018 г. /13:00 - 16:00 ч./ -  Белица, Общ. Белица: местност Семково \r\nНа 04.05.2018 г. /13:00 - 16:00 ч./ -  Краище, Общ. Белица: Втора, Двадесет и Първа, Двадесета, Дванадесета, Деветнадесета, Десета, Единадесета, извън регулацията, Осемнадесета, Пета, Петнадесета, Първа, Седемнадесета, Христо Ботев, Четирнадесета, Шеста, Шестнадесета\r\nНа 04.05.2018 г. /09:00 - 16:00 ч./ -  Краище, Общ. Белица: Дванадесета, Девета, Деветнадесета, Десета, Единадесета, извън регулацията, Неуточнен Адрес, Петнадесета, Седемнадесета, Тринадесета, Четирнадесета, Шестнадесета\r\nОбщина Благоевград   \r\nНа 30.04.2018 г. /08:00 - 15:15 ч./ -  Логодаж: УПИ-ІV-195 Кв. 14, Голяма Нива \r\nНа 30.04.2018 г. /08:00 - 16:30 ч./   На 02.05.2018 г. /08:00 - 16:30 ч./   На 03.05.2018 г. /08:00 - 16:30 ч./   На 04.05.2018 г. /08:00 - 16:30 ч./ -  Благоевград: Арсений Костенцев, Д-Р Христо Татарчев, Димитър Талев, Македония, Мизия, Райко Даскалов, Тракия\r\nНа 30.04.2018 г. /08:30 - 16:15 ч./   На 02.05.2018 г. /08:30 - 16:15 ч./   На 03.05.2018 г. /08:30 - 16:15 ч./   На 04.05.2018 г. /08:30 - 16:15 ч./ -  Рилци: 000399, XV-273, Амитица, Диновица, Имот 023001, местност Амитица, местност Габеро, местност Крушите, ПИ 018013, Рафетица, Рила, Стремата, УПИ Х-463, Кв. 6, УПИ ХIII-261, Кв. 11, УПИ-ІІІ-63, ХIх-33, Кв. 7, Хан Аспарух, Цар Иван Асен\r\nНа 30.04.2018 г. /12:00 - 16:30 ч./ -  Селище, Общ. Благоевград: 180, Път № 106 \r\nНа 02.05.2018 г. /08:00 - 12:15 ч./ -  Благоевград: Аргир Манасиев, Гоце Делчев, Данаил Крапчев, Дъбравска, Захари Стоянов, Иларион Макариополски, К. и Никола Хайдукови, Костур, Сава Михайлов, Св. Иван Рилски, Сергей Румянцев, Славянска, Стефан Стамболов, Христо Силянов, Христо Чернопеев\r\nНа 02.05.2018 г. /08:00 - 16:15 ч./   На 03.05.2018 г. /08:00 - 16:15 ч./   На 04.05.2018 г. /08:00 - 16:15 ч./ -  Обнова: Ив. Вазов \r\nНа 02.05.2018 г. /08:00 - 16:15 ч./   На 03.05.2018 г. /08:00 - 16:15 ч./   На 04.05.2018 г. /08:00 - 16:15 ч./ -  Покровник: Ленището \r\nНа 02.05.2018 г. /08:30 - 12:30 ч./ -  Благоевград: Витоша, Листопад, местност Баларбаши, Освобождение, Шар Планина\r\nНа 02.05.2018 г. /09:00 - 16:15 ч./   На 03.05.2018 г. /09:00 - 16:15 ч./   На 04.05.2018 г. /09:00 - 16:15 ч./ -  Българчево \r\nНа 02.05.2018 г. /09:00 - 16:15 ч./   На 03.05.2018 г. /09:00 - 16:15 ч./   На 04.05.2018 г. /09:00 - 16:15 ч./ -  Дренково: махала Балевска \r\nНа 02.05.2018 г. /09:30 - 16:15 ч./   На 03.05.2018 г. /09:30 - 16:15 ч./   На 04.05.2018 г. /09:30 - 16:15 ч./ -  Бистрица, Общ. Благоевград: 04279. 927. 30, Картала, местност Бодрост, местност Картала\r\nНа 02.05.2018 г. /09:30 - 16:15 ч./   На 03.05.2018 г. /09:30 - 16:15 ч./   На 04.05.2018 г. /09:30 - 16:15 ч./ -  Благоевград: Бодрост, местност Бодрост, местност Добро Поле, местност Карталско Дере, местност Мингингова Поляна, местност Септемврийче\r\nНа 02.05.2018 г. /10:30 - 13:30 ч./ -  Благоевград: Георги Попов, Грамада, Иван Гарванов, Иван Михайлов, Мир, Обел\r\nНа 02.05.2018 г. /12:00 - 16:15 ч./ -  Благоевград: 04279. 108. 9 М. Под Черквата, 04279. 628. 416, VII - 5799, Кв. 11, Баба Тонка, Влахина Планина, Възраждане, Гемеджиите, Еленово, Заря, Калина, Кв. Струмско, Идн. №04279. 628. 167, Кв. Струмско, Инд. №04279. 628. 454, Кресна, Любен Каравелов, Малешевска, местност Армутлука, местност Пенков Чифлик, местност Песока-Оранжерии, местност Песоко, местност Под Черквата, Освобождение, Панайот Волов, Пенков Чифлик, Пеньо Пенев, Питу Гули, Под Черквата, Прогрес, Р-Н Стопански Двор, Радецки, Райко Жинзифов, Солунските Атентатори, Стопански Двор, Струмско Център, Тодор Каблешков, Трифон Кунев, Ул. Кресна и Ул. Освобождение, Хвойна, Христо Ботев, Яне Сандански\r\nНа 03.05.2018 г. /08:00 - 15:15 ч./ -  Падеш: махала Ушите, местност Златовръх, Падеш \r\nНа 03.05.2018 г. /08:00 - 15:15 ч./ -  Покровник: Поповка \r\nНа 03.05.2018 г. /12:00 - 16:15 ч./ -  Благоевград: 04279. 108. 9 М. Под Черквата, 04279. 628. 416, VII - 5799, Кв. 11, Баба Тонка, Влахина Планина, Възраждане, Гемеджиите, Заря, Кв. Струмско, Идн. №04279. 628. 167, Кв. Струмско, Инд. №04279. 628. 454, Кресна, Любен Каравелов, Малешевска, местност Армутлука, местност Пенков Чифлик, местност Песока-Оранжерии, местност Песоко, местност Под Черквата, Освобождение, Панайот Волов, Пенков Чифлик, Пеньо Пенев, Питу Гули, Под Черквата, Прогрес, Р-Н Стопански Двор, Радецки, Райко Жинзифов, Солунските Атентатори, Стопански Двор, Струмско Център, Тодор Каблешков, Трифон Кунев, Ул. Кресна и Ул. Освобождение, Христо Ботев, Яне Сандански\r\nНа 03.05.2018 г. /13:00 - 16:30 ч./ -  Еленово, Общ. Благоевград \r\nНа 03.05.2018 г. /13:00 - 16:30 ч./ -  Изгрев, Общ. Благоевград: 33. 432, Айдарово, Кучкудерска Нива, местност Пейчинска Чука, местност Чуката, УПИ IV 87, УПИ-XI218 Кв. 21, Чуката\r\nНа 04.05.2018 г. /08:30 - 09:00 ч.; 15:30 - 16:30 ч./ -  Благоевград: 04279. 621. 103, 14-ти Полк, V, Кв. 216 , 2 Микрорайон, Александър Стамболийски, Васил Левски, Еленово, Зарево, местност Международно Шосе, местност Чакалица, Полковник Дрангов, Промишлена Зона, Св. Димитър Солунски, Скаптопара, Струмица, Тодор Александров, Чаталджа\r\nНа 04.05.2018 г. /08:30 - 09:00 ч.; 15:30 - 16:30 ч./ -  Покровник: Покровнишко Шосе \r\nНа 04.05.2018 г. /08:30 - 16:30 ч./ -  Благоевград: 04279. 621. 103, Александър Стамболийски, местност Чакалица, Промишлена Зона, Св. Димитър Солунски, Скаптопара\r\nОбщина Гоце Делчев   \r\nНа 30.04.2018 г. /09:00 - 11:00 ч./ -  Гоце Делчев: Братя Миладинови, Васил Априлов, Екзарх Йосиф, Иларион Макариополски, Пирин, Цар Иван Асен\r\nНа 02.05.2018 г. /09:30 - 11:30 ч./ -  Борово, Общ. Гоце Делчев: Село Борово, УПИ-V-183 , Кв. 30 \r\nНа 02.05.2018 г. /11:30 - 13:00 ч./ -  Борово, Общ. Гоце Делчев \r\nНа 02.05.2018 г. /12:15 - 13:30 ч.; 17:00 - 19:00 ч./   На 03.05.2018 г. /12:15 - 13:30 ч.; 17:00 - 19:00 ч./   На 04.05.2018 г. /12:15 - 13:00 ч.; 17:00 - 19:00 ч./ -  Абланица, Общ. Хаджидимово: 000792, 072015, 595, Александър Стамболийски, Анещи Узунов, Асен Джикаров, Балтачица, Бузлуджа, Васил Левски, Вела Пеева, Даме Груев, Димо Хаджидимов, Драма, Дунав, Елин Пелин, Илезица, Йордан Йовков, Кавала, Кирил и Методий, Кокиче, Крали Марко, Ленища, М. Ленища, Места, местност Вельов Рид, местност Лозята, местност Шатора, Неврокоп, Неуточнен Адрес, Октомври, Орфей, Отец Паисий, П. Р. Славейков, ПИ -778, Площада, Победа, Родопа, С. Абланица, Имот 000517, Свилен Русев, Свобода, Селище, Славянка, Славянска, Слатина, Стопански Двор, Теменуга, Тодор Паница, Тридесет и Пета, Тридесет и Шеста, Тъпане, УПИ Іі, Кв. 44, Христо Ботев, Чавдар Войвода, Чешмите, Юрий Гагарин\r\nНа 02.05.2018 г. /12:15 - 13:30 ч.; 17:00 - 19:00 ч./   На 03.05.2018 г. /12:15 - 13:30 ч.; 17:00 - 19:00 ч./   На 04.05.2018 г. /12:15 - 13:00 ч.; 17:00 - 19:00 ч./ -  Блатска: 030023, Местн. Бозукдермен \r\nНа 02.05.2018 г. /12:15 - 13:30 ч.; 17:00 - 19:00 ч./   На 03.05.2018 г. /12:15 - 13:30 ч.; 17:00 - 19:00 ч./   На 04.05.2018 г. /12:15 - 13:00 ч.; 17:00 - 19:00 ч./ -  Боголин: 253 \r\nНа 02.05.2018 г. /12:15 - 13:30 ч.; 17:00 - 19:00 ч./   На 03.05.2018 г. /12:15 - 13:30 ч.; 17:00 - 19:00 ч./   На 04.05.2018 г. /12:15 - 13:00 ч.; 17:00 - 19:00 ч./ -  Гоце Делчев: местност Мочура \r\nНа 02.05.2018 г. /12:15 - 13:30 ч.; 17:00 - 19:00 ч./   На 03.05.2018 г. /12:15 - 13:30 ч.; 17:00 - 19:00 ч./   На 04.05.2018 г. /12:15 - 13:00 ч.; 17:00 - 19:00 ч./ -  Гърмен: местност Маноле \r\nНа 02.05.2018 г. /12:15 - 13:30 ч.; 17:00 - 19:00 ч./   На 03.05.2018 г. /12:15 - 13:30 ч.; 17:00 - 19:00 ч./   На 04.05.2018 г. /12:15 - 13:00 ч.; 17:00 - 19:00 ч./ -  Долно Дряново \r\nНа 02.05.2018 г. /12:15 - 13:30 ч.; 17:00 - 19:00 ч./   На 03.05.2018 г. /12:15 - 13:30 ч.; 17:00 - 19:00 ч./   На 04.05.2018 г. /12:15 - 13:00 ч.; 17:00 - 19:00 ч./ -  Дъбница: Двадесет и Втора, Двадесет и Девета, Двадесет и Осма, Двадесет и Пета, Двадесет и Първа, Двадесет и Трета, Двадесет и Шеста, Двадесета, Дванадесета, Девета, Деветнадесета, Десета, Единадесета, Кюприжик, Неуточнен Адрес, Осемнадесета, Осма, Пета, Петнадесета, Първа, Седемнадесета, Седма, Стопански Двор, Трета, Четвърта, Шеста, Шестнадесета\r\nНа 02.05.2018 г. /12:15 - 13:30 ч.; 17:00 - 19:00 ч./   На 03.05.2018 г. /12:15 - 13:30 ч.; 17:00 - 19:00 ч./   На 04.05.2018 г. /12:15 - 13:00 ч.; 17:00 - 19:00 ч./ -  Крибул: 262 \r\nНа 02.05.2018 г. /12:15 - 13:30 ч.; 17:00 - 19:00 ч./   На 03.05.2018 г. /12:15 - 13:30 ч.; 17:00 - 19:00 ч./   На 04.05.2018 г. /12:15 - 13:00 ч.; 17:00 - 19:00 ч./ -  Крушево, Общ. Гърмен: VІ-138, Кв. 10, ІХ-108 \r\nНа 02.05.2018 г. /12:15 - 13:30 ч.; 17:00 - 19:00 ч./   На 03.05.2018 г. /12:15 - 13:30 ч.; 17:00 - 19:00 ч./   На 04.05.2018 г. /12:15 - 13:00 ч.; 17:00 - 19:00 ч./ -  Теплен \r\nНа 02.05.2018 г. /12:15 - 13:30 ч.; 17:00 - 19:00 ч./   На 03.05.2018 г. /12:15 - 13:30 ч.; 17:00 - 19:00 ч./   На 04.05.2018 г. /12:15 - 13:00 ч.; 17:00 - 19:00 ч./ -  Хвостяне: 28028, УПИ-V, Кв. 2 \r\nНа 02.05.2018 г. /13:00 - 15:00 ч./ -  Баничан: Бахчите, Пръдлището, УПИ III, Кв. 31, УПИ-ІV-270, Кв. 28 \r\nНа 02.05.2018 г. /14:45 - 16:30 ч./ -  Баничан \r\nОбщина Гърмен   \r\nНа 30.04.2018 г. /14:00 - 16:00 ч./ -  Гърмен: Втора, Двадесет и Втора, Двадесет и Седма, Двадесет и Трета, Двадесет и Четвърта, Дванадесета, Девета, Деветнадесета, Десета, Единадесета, извън регулацията, Неуточнен Адрес, Осемнадесета, Осма, Петнадесета, Първа, Седма, Трета, Тридесет и Пета, Тридесет и Трета, Тридесет и Четвърта, Тридесет и Шеста, Тринадесета, Шеста\r\nНа 30.04.2018 г. /11:30 - 14:00 ч./ -  Гърмен: Втора, Двадесет и Девета, Двадесет и Първа, Двадесет и Четвърта, Двадесет и Шеста, Девета, Десета, Неуточнен Адрес, Осма, Пета, Петнадесета, Площада, Първа, Трета, Тридесет и Пета, Тридесет и Първа, Тридесет и Трета, Тридесета, Четиринадесета, Шеста, Шестнадесета\r\nНа 03.05.2018 г. /09:15 - 12:00 ч./ -  Дъбница: Втора, Двадесет и Пета, Двадесет и Седма, Двадесет и Четвърта, Двадесет и Шеста, Двадесета, Дванадесета, Неуточнен Адрес, Пета, Петнадесета, Първа, Седемнадесета, Трета, Тринадесета, Четвърта, Четиринадесета, Шеста, Шестнадесета\r\nНа 03.05.2018 г. /12:30 - 14:30 ч./ -  Дъбница: Дванадесета, Девета, Десета, Единадесета, Неуточнен Адрес, Осма, Първа, Седма, Стопански Двор, Трета, Четвърта, Шестнадесета\r\nНа 03.05.2018 г. /14:30 - 16:30 ч./ -  Дъбница: Двадесет и Втора, Двадесет и Девета, Двадесет и Осма, Двадесет и Пета, Двадесет и Първа, Двадесет и Трета, Двадесет и Шеста, Двадесета, Девета, Деветнадесета, Единадесета, Кюприжик, Неуточнен Адрес, Осемнадесета, Пета, Петнадесета, Първа, Седемнадесета, Стопански Двор, Трета, Четвърта, Шеста, Шестнадесета\r\nНа 04.05.2018 г. /09:30 - 12:00 ч./ -  Рибново: Двадесет и Втора, Двадесет и Пета, Двадесет и Първа, Двадесет и Трета, Двадесет и Четвърта, Двадесета, Девета, Деветнадесета, Десета, М. Бърдо, М. Плевнето, М. Селища, М. Снесеното, Неуточнен Адрес, Осемнадесета, Осма, Пета, Петнадесета, Първа, Седемнадесета, Седма, Трета, Шеста\r\nНа 04.05.2018 г. /12:45 - 14:30 ч./ -  Гърмен: извън регулацията \r\nНа 04.05.2018 г. /12:45 - 14:30 ч./ -  Марчево: 047096 По Квс на С. Марчево \r\nНа 30.04.2018 г. /11:30 - 14:00 ч./ -  Дебрен \r\nОбщина Петрич   \r\nНа 30.04.2018 г. /08:45 - 16:30 ч./ -  Беласица \r\nНа 30.04.2018 г. /08:45 - 16:30 ч./ -  Петрич, Общ. Петрич: Бежанка, Беласица, Зографски Манастир, Йордан Йовков, Кавала, Кочо Мавродиев, Полковник Дрангов, Родопи, Свети Георги, Струмешница\r\nНа 30.04.2018 г. /09:00 - 16:00 ч./   На 02.05.2018 г. /09:00 - 16:00 ч./   На 03.05.2018 г. /09:00 - 16:00 ч./   На 04.05.2018 г. /09:00 - 16:00 ч./ -  Марикостиново: Асен Златаров, Братя Миладинови, Васил Коларов, Генерал Гурко, Георги Раковски, Димитър Благоев, Димо Хаджидимов, Драва, Екзарх Йосиф, Иван Вазов, Карл Маркс, Марица, Неуточнен Адрес, Отец Пайсий, Струма\r\nНа 30.04.2018 г. /09:15 - 16:00 ч./ -  Петрич, Общ. Петрич: местност Козлек, Одрин, Полковник Дрангов, Свети Георги\r\nНа 02.05.2018 г. /08:45 - 16:00 ч./ -  Петрич, Общ. Петрич: Варна, Иларион Макариополски, Кочо Мавродиев, Михо Попов, Одрин, Охрид, Полковник Дрангов, Рила, Стою Хаджиев, Тракия, Чаталджа\r\nНа 02.05.2018 г. /09:00 - 11:00 ч./ -  Кавракирово: Беласица, Богоево, Валого, Връх Тумба, Димитър Благоев, Зад Ридо, Иглика, Места, местност Ризово Дере, Мургаш, Осогово, Пейо Яворов, Ризов Андък, Спартак, Яне Сандански\r\nНа 02.05.2018 г. /09:00 - 11:00 ч./ -  Първомай, Общ. Петрич: Червен Път \r\nНа 02.05.2018 г. /10:00 - 10:30 ч./ -  Генерал Тодоров: Бащирите, Дебела Дръма, Пътен Възел Ам Струма\r\nНа 02.05.2018 г. /10:00 - 10:30 ч./ -  Долно Спанчево: местност Реката \r\nНа 02.05.2018 г. /10:00 - 10:30 ч./ -  Кулата: Антон Попов, Арда, Брегалница, Васил Левски, Връх Китка, Гео Милев, Ел-Тепе, Жп Кулата, Кожух, Кочо Мавродиев, Люле Бургас, Максим Горки, местност Гкпп-Кулата, местност Кавако, Неуточнен Адрес, Отец Паисй, Петко Р. Славейков, Плевен, Рила, Стефан Караджа, Хр. Чернопеев, Цанко Церковски, Цар Калоян, Чаталджа, Яне Сандански, Янтра\r\nНа 02.05.2018 г. /10:00 - 10:30 ч./ -  Кърналово: Дечев Бунар, Змиярнико, Капанлъко, местност Дабето, местност Ливадите, местност Острово, местност Побиен Камък, местност Порой, местност Фабриката, Петко Р. Славейков\r\nНа 02.05.2018 г. /10:00 - 10:30 ч./ -  Марикостиново: Асен Златаров, Братя Миладинови, Бузлуджа, Бяло Море, Васил Коларов, Вела Пеева, Генерал Гурко, Георги Раковски, Главен Път Е-79, Горничето, Димитър Благоев, Димо Хаджидимов, Долен Засек, Драва, Екзарх Йосиф, Заводска, Иван Вазов, Карл Маркс, Марикостенски Бани, Марица, местност Аджобица-Чалията, местност Банско Бърдо, местност Бонаро, местност Високия Рид, местност Горничето, местност Корията, местност Лозарски Андък, местност Падарка, Местонст Среден Път, Москва, Неуточнен Адрес, Отец Пайсий, Петър Берон, Петър Стефанов, Пирин, Пътен Възел Ам Струма, Свобода, Стадион, Струма, Христо Смирненски, Черно Море, Янтра\r\nНа 02.05.2018 г. /10:00 - 10:30 ч./ -  Марино Поле, Общ. Петрич: извън регулация, местност Вадата \r\nНа 02.05.2018 г. /10:00 - 10:30 ч./ -  Монтана: Хан Кубрат \r\nНа 02.05.2018 г. /10:00 - 10:30 ч./ -  Петрич, Общ. Петрич: Братя Миладинови, България, Георги Бенковски, Зиче, местност Бухото, местност Зиче, местност Караач-Дамяница, местност Кумли, местност Мерата, местност Неволница, местност Неволница Лозята, местност Неволница-Лозята, местност Омондрос, местност Под Гарата, Неволница Лозята, Неволница-Лозята, Под Гарата, Полковник Дрангов, Червена Скала\r\nНа 02.05.2018 г. /10:00 - 10:30 ч./ -  Рупите: Александър Буйнов, Беласица, Бяло Море, Васил Левски, Георги Бенковски, Гоце Делчев, извън регулацията, Илинден, Кирил и Методий, Кожух, Любен Каравелов, Маркова Скала, Маршал Толбухин, местност Рупите, местност Корията, местност Пинговица, местност Свети Атанас, местност Средно Поле, местност Тафтино, местност Тухларка, Москва, Неуточнен Адрес, Никола Вапцаров, Осми Март, Осогово, Петра, Пирин, Промишлена Зона, Свети Атанас, Софрони Врачански, Софроний Врачански, Стопански Двор, Тракия, УПИ ІІІ-131, Кв. 7, Хр. Ботев\r\nНа 02.05.2018 г. /10:00 - 10:30 ч./ -  Старчево \r\nНа 02.05.2018 г. /10:00 - 10:30 ч./ -  Чучулигово: 000242, Стопански Двор, Капсиди, местност Янкулица\r\nНа 02.05.2018 г. /11:00 - 13:00 ч./ -  Самуилово, Общ. Петрич: Васил Левски, УПИ 1 Кв. 31, УПИ ІV-57, Кв. 18\r\nНа 02.05.2018 г. /13:00 - 16:00 ч./ -  Габрене: Буко, извън регулацията, Комсомолска, местност Буко, Неуточнен Адрес, Освобождение, Отец Паисий, Прогрес, Радецки, Родина, Струмешница, Теменуга, Тумба, УПИ ХII-19, Кв. 5\r\nНа 03.05.2018 г. /09:00 - 12:00 ч./ -  Дрангово, Общ. Петрич: Старо Село \r\nНа 03.05.2018 г. /09:00 - 16:00 ч./ -  Петрич, Общ. Петрич: Атон, Беласица, Генерал Скобелев, Деде Агач, Зографски Манастир, Йордан Йовков, Кавала, Княз Александър Батемберг, Кочо Мавродиев, Круша, местност Козлек, Одрин, Полковник Дрангов, Света София, Свети Георги\r\nНа 03.05.2018 г. /12:00 - 16:00 ч./ -  Марикостиново: Асен Златаров, Братя Миладинови, Георги Раковски, Димитър Благоев, Заводска, Марикостенски Бани, местност Аджобица-Чалията, местност Бонаро, местност Горничето, Местонст Среден Път, Неуточнен Адрес, Отец Пайсий, Стадион\r\nНа 04.05.2018 г. /08:15 - 16:00 ч./ -  Петрич, Общ. Петрич: Варна, Ел-Тепе, Изток, Кочо Мавродиев, местност Козлек, Отец Паисий, Охрид, Плевен, Полковник Дрангов, Рокфелер, Тракия, УПИ І, Кв177 А\r\nОбщина Разлог   \r\nНа 30.04.2018 г. /09:00 - 16:00 ч./   На 03.05.2018 г. /09:00 - 16:00 ч./ -  Долно Драглище \r\nНа 02.05.2018 г. /09:00 - 09:15 ч./ -  Бачево: 23-ти Септември, Александър Стамболийски, Асен Лагадинов, Атанас Попстоянов, Васил Левски, Георги Бенковски, Георги Димитров, Гоце Делчев, Димитър Благоев, Димо Хаджидимов, Захари Стоянов, Иван Вазов, Кирил и Методи, Костадин Катранджиев, Кръстю Стойчев, Людмила Живкова, местност Перивол, местност Раждавец, Неофит Рилски, Неуточнен Адрес, Никола Вапцаров, Никола Парапунов, Оборище, Паисий Хилендарски, Панайот Волов, Партизанска, Пейо К. Яворов, Пенчо Славейков, Перивол, Петър Берон, Петър Прангов, Пирин, Рила, Тодор Каблешков, Тримата Ятака, Шипка, Яне Сандански\r\nНа 02.05.2018 г. /09:00 - 09:15 ч./ -  Белица, Общ. Белица: местност Семково \r\nНа 02.05.2018 г. /09:00 - 09:15 ч./ -  Годлево \r\nНа 02.05.2018 г. /09:00 - 09:15 ч./ -  Разлог: местност Катарино, местност Перивол, местност Пром. Зона-Долен Стопански Двор, Христо Ботев, Черна Река\r\nНа 02.05.2018 г. /09:00 - 09:15 ч.; 11:45 - 12:00 ч./ -  Горно Драглище: Втора, Двадесет и Втора, Двадесет и Пета, Двадесет и Първа, Двадесет и Трета, Двадесет и Четвърта, Двадесета, Дванадесета, Девета, Деветнадесета, Десета, Единадесета, Неуточнен Адрес, Осемнадесета, Осма, Пета, Петнадесета, Първа, Седемнадесета, Седма, Трета, Тринадесета, Четвърта, Четиринадесета, Шеста, Шестнадесета\r\nНа 02.05.2018 г. /09:00 - 09:30 ч./ -  Разлог: Бела Река, Вихрен, Катарино, местност Банище, местност Катарино\r\nНа 02.05.2018 г. /09:00 - 12:00 ч./ -  Горно Драглище: Двадесет и Втора, Петнадесета, Трета \r\nНа 02.05.2018 г. /09:00 - 12:00 ч.; 09:00 - 09:15 ч.; 11:45 - 12:00 ч./ -  Добърско \r\nНа 02.05.2018 г. /09:00 - 16:00 ч.; 09:00 - 09:15 ч.; 11:45 - 12:00 ч./   На 04.05.2018 г. /09:00 - 16:00 ч./ -  Долно Драглище: 026036, УПИ Ix 219 Кв 42 \r\nНа 02.05.2018 г. /11:45 - 12:00 ч./ -  Бачево: Георги Димитров, Димо Хаджидимов \r\nНа 02.05.2018 г. /11:45 - 12:00 ч./ -  Разлог: местност Пром. Зона-Долен Стопански Двор, Христо Ботев\r\nНа 04.05.2018 г. /08:45 - 12:00 ч./ -  Разлог: Христо Ботев \r\nОбщина Сандански   \r\nНа 30.04.2018 г. /09:00 - 16:15 ч./   На 02.05.2018 г. /09:00 - 16:15 ч./   На 03.05.2018 г. /09:00 - 16:15 ч./   На 04.05.2018 г. /09:00 - 16:15 ч./ -  Плоски: Братя Миладинови, Бузлуджа, Васил Левски, Вихрен, Георги Бенковски, Дружба, Иван Козарев, Кокиче, Методи Христов, Мурата, Никола Калъпчиев, Никола Парапунов, Първи Май, Самуил, Струма, Трети Март, Хаджи Димитър, Христо Ботев, Шипка\r\nНа 30.04.2018 г. /10:00 - 15:15 ч./ -  Лиляново: местност Туричка Черква, Туричка Черква \r\nНа 30.04.2018 г. /10:00 - 15:15 ч./ -  Сандански: Ангел Ташков, Асен Златаров, Баба Тонка, Беласица, Божин Димов, Братя Миладинови, Васил Кънчев, Вихрен, Връх Елен, Георги Бенковски, Георги Казепов, Георги Скрижовски, Гоце Делчев, Григор Пърличев, Даскал Козарев, Деспод Слав, Димитър Икономов, Димо Хаджидимов, Еделвайс, Емануил Воскидович, Захари Стоянов, Илинден, Княз Борис I, Кожух, Кочо Чистименски, Крайречна, Любен Каравелов, Македония, Малашевска, Места, местност Попина Лъка, местност Туричка Черква, Надежда, Огражден, Отец Паисий, Пейо К. Яворов, Петър Берон, Пирин, Първи Май, Райна Княгиня, Св. Св. Кирил и Методи, Св. Св. Козма и Дамян, Свети Врач, Свети Георги, Свобода, Серес, Синаница, Сирма Войвода, Скопие, Солунска, Спартак, Станке Димитров, Стефан Стамболов, Струга, Струма, Цар Иван Асен, Цар Самуил, Чудомир Кантарджиев, Юрий Гагарин, Яне Сандански\r\nНа 30.04.2018 г. /11:00 - 15:15 ч./ -  Сандански: местност Беговица \r\nНа 03.05.2018 г. /08:30 - 11:00 ч.; 12:00 - 14:00 ч./ -  Сандански: Беласица, Димитър Попгеоргиев, местност Ушите, Пресиян, Спартак\r\nНа 03.05.2018 г. /08:45 - 09:15 ч.; 15:45 - 16:15 ч./ -  Вихрен \r\nНа 03.05.2018 г. /08:45 - 09:15 ч.; 15:45 - 16:15 ч./ -  Влахи: Вилна Зона Върбите, Върбите, Горните Ливади, Грънчарска Скала, местност Върбите, Синаница, Средни Ливади, УПИ Іі, Кв. 4 - В. З. Въбите\r\nНа 03.05.2018 г. /08:45 - 09:15 ч.; 15:45 - 16:15 ч./ -  Илинденци: Боровец, Извън Регул. /Р. Шашка/, местност Боровец, местност Врабча, местност Врабче, Синаница, Тридесет и Втора, Тридесет и Шеста\r\nНа 03.05.2018 г. /08:45 - 09:15 ч.; 15:45 - 16:15 ч./ -  Кресна: Върбите, Неуточнен Адрес, Синаница \r\nНа 03.05.2018 г. /08:45 - 09:15 ч.; 15:45 - 16:15 ч./ -  Плоски: Ален Мак, Бистрица, Братя Миладинови, Бузлуджа, Васил Левски, Вихрен, Георги Бенковски, Долна Махала, Дружба, Еделвайс, Елово, Иван Козарев, Кокиче, Кочо Честименски, Лиляна Димитрова, местност Валога, местност Поручик Минков, Методи Христов, Мир, Мурата, Никола Калъпчиев, Никола Парапунов, Първи Май, Самуил, Струма, Трети Март, Хаджи Димитър, Христо Ботев, Цар Самуил, Шипка, Явора\r\nНа 03.05.2018 г. /08:45 - 09:15 ч.; 15:45 - 16:15 ч./ -  Поленица: местност Резиденция \r\nНа 03.05.2018 г. /08:45 - 09:15 ч.; 15:45 - 16:15 ч./ -  Сандански: Александър Буйнов, Асен Хадживасилев, Атанас Давидов, Бачо Киро, Васил Кънчев, Вихрен, Димитър Икономов, Иван Вазов, Иван Рилски, Крушево, Любен Каравелов, местност Друма, местност Калинките, местност Летище, местност Соколовец, местност Ушите, местност Хано, местност Четвърти Километър, местност Чинар Куши, Мозговица, Надежда, Неуточнен Адрес, Никола Вапцаров, Отец Ангел Столинчев, Перущица, Пирин, Полковник Дрангов, Р-Н Главен Път Е-79, Р-Н Долния Гатер, Р-Н Индустриална Зона, Р-Н Опитна Станция, Р-Н Пътно Управление, Р-Н Пътя на Хидрострой, Р-Н Ушите, Р-Н Хано, Св. Св. Кирил и Методи, Св. Св. Козма и Дамян, Свобода, Синчец, Смилово, Стефан Веркович, Стою Хаджиев, Тодор Паница, Хаджи Димитър, Христо Ботев, Цар Иван Асен, Шипка\r\nНа 03.05.2018 г. /14:00 - 16:15 ч./ -  Поленица: Бангеица \r\nНа 03.05.2018 г. /14:00 - 16:15 ч./ -  Сандански: Панайот Волов, Свобода, Стефан Стамболов, Целипут\r\nНа 04.05.2018 г. /09:00 - 09:30 ч.; 09:00 - 13:15 ч.; 12:30 - 13:15 ч./ -  Ново Делчево: 033007, М. Купеница, Антон Попов, Беласица, Боровец, Братя Миладинови, Валентина Терешкова, Вела Пеева, Владимир Поптомов, Гео Милев, Георги Кирков, Главен Път Е-79, Гоце Делчев, Даме Груев, Димо Хаджидимов, Димчо Дебелянов, Здравец, Иван Вазов, Илинден, Кирил и Методий, Любен Каравелов, местност Иловицата, местност Кантона, местност Кънлийца, местност Шопов Гроб, Партизанска, Пейо Яворов, Погребите, Първи Май, Пътен Възел Ам Струма, Славянска, Студена Вода, Хаджи Димитър, Христо Смирненски\r\nНа 04.05.2018 г. /09:00 - 09:30 ч.; 12:30 - 13:15 ч./ -  Дамяница: 034018, Меснт. Кънлийца, Антон Иванов, Атанас Попадийн, Беласица, Вихрен, Волга, Гьорче Петров, Даме Груев, Иван Козарев, Ильо Войвода, Комсомолска, Кънлийца, местност Мело, местност Метлата, местност Тухларна, местност Чуката, Никола Вапцаров, П К Яворов, Пирин, Р-Н Жп Гара, Радецки, Струма, Черно Море, Шопов Гроб, Юрий Гагарин, Яне Сандански\r\nНа 04.05.2018 г. /09:00 - 09:30 ч.; 12:30 - 13:15 ч./ -  Лешница, Общ. Сандански: Друма, местност Божанковица, местност Друма, Синаница\r\nНа 04.05.2018 г. /09:00 - 09:30 ч.; 12:30 - 13:15 ч./ -  Поленица: Дабо, Мацкова Градина, местност Валога, местност Друма, местност Мацкова Градина\r\nНа 04.05.2018 г. /09:00 - 09:30 ч.; 12:30 - 13:15 ч./ -  Сандански: местност Друма, местност Мацкова Градина, местност Хано, Неуточнен Адрес, Р-Н Главен Път Е-79, Р-Н Мацкова Градина, Р-Н Пътно Управление, Св. Св. Козма и Дамян, Свобода, Спас Харизанов, Стефан Стамболов\r\nНа 04.05.2018 г. /09:00 - 13:15 ч./ -  Дамяница: 034018, Меснт. Кънлийца, Атанас Попадийн, Беласица, Вихрен, Волга, Даме Груев, Иван Козарев, Кънлийца, местност Чуката, Никола Вапцаров, П К Яворов, Шопов Гроб, Яне Сандански\r\nНа 04.05.2018 г. /12:00 - 14:00 ч./ -  Сандански: Асен Хадживасилев, Георги Казепов, Еделвайс, Захари Стоянов, Одрин, Пирин, Свети Димитър, Свобода, Селището, Соколова Скала, Ушите, Чудомир Кантарджиев, Шар Планина\r\nНа 04.05.2018 г. /13:00 - 16:15 ч./ -  Ладарево \r\nНа 04.05.2018 г. /14:00 - 16:15 ч./ -  Поленица: Вихрен, Георги Димитров, Гоце Делчев, Гушевица, Димитър Благоев, Изгрев, Македония, Пирин, Рила, Х-77, Кв. 8, Яне Сандански\r\nОбщина Сатовча   \r\nНа 30.04.2018 г. /13:00 - 19:00 ч./   На 02.05.2018 г. /12:45 - 19:00 ч./   На 03.05.2018 г. /12:45 - 19:00 ч./   На 04.05.2018 г. /13:00 - 19:00 ч./ -  Ваклиново: 124, Алексей Морев, Бор, Вергил Ваклинов, Възрожденска, Граничарска, Детелина, Дончо Ганев, Здравец, Иглика, Кирил и Методи, Кл. Охридски, Лале, Мвец Црънча, Места, Неуточнен Адрес, Никола Вапцаров, Отец Паисий, Парка, Партазанска, Пере Тошев, Петър Берон, Пионерска, Пирин, Родопи, Руен, Стефка Събчева, Стопански Двор, Страцин, Струма, Трети Март\r\nНа 30.04.2018 г. /13:00 - 19:00 ч./   На 02.05.2018 г. /12:45 - 19:00 ч./   На 03.05.2018 г. /12:45 - 19:00 ч./   На 04.05.2018 г. /13:00 - 19:00 ч./ -  Кочан: 012119, 015218, Аделберт Антонов, Анещи Узунов, Антон Иванов, Беласица, Бузлуджа, Васил Левски, Вела Пеева, Вергил Ваклинов, Витоша, Възход, Георги Бенковски, Десета, Димитър Благоев, Дончо Ганев, Еделвайс, Единадесета, Здравец, Ивайло, Иван Козарев, Капитан Петко Войвода, Кирил и Методи, Лиляна Димитрова, Люляк, местност Стопански Двор, Мир, Митко Палаузов, Младост, Неуточнен Адрес, Никола Вапцаров, Никола Парапунов, Осма, Отец Паисий, Панайот Волов, Панайот Хитов, Пейо К. Яворов, Пеньо Пенев, Пета, Пирин, Плиска, Площада, Победа, Пристране, Пролет, Първа, Рила, Родопи, Свилен Русев, Свобода, Седма, Септемврийска, Сергей Румянцев, Славянска, Стефан Караджа, Стопански Двор, Струма, Тодор Каблешков, Тракия, Трета, Хаджи Димитър, Христо Ботев, Христо Смирненски, Шеста\r\nНа 02.05.2018 г. /12:30 - 13:00 ч.; 18:30 - 19:00 ч./   На 03.05.2018 г. /12:30 - 13:00 ч.; 18:30 - 19:00 ч./   На 04.05.2018 г. /12:00 - 13:00 ч.; 18:00 - 19:00 ч./ -  Вълкосел: Балтите, Бачо Киро, Бистрица, Божур, Бр. Миладинови, Бузлуджа, Васил Левски, Георги С Раковски, Димчо Дебелянов, Еделвайс, Заря, Здравец, Кокиче, Лилия, Людмила Живкова, Люляк, Места, Михаил Антонов, Нерезе, Неуточнен Адрес, Никола Калъпчиев, Отец Паисий, Прогрес, Първи Май, Рила, Светиката, Стопански Двор, Хан Аспарух, Христо Ботев, Чавдар, Шипка\r\nНа 02.05.2018 г. /12:30 - 13:00 ч.; 18:30 - 19:00 ч./   На 03.05.2018 г. /12:30 - 13:00 ч.; 18:30 - 19:00 ч./   На 04.05.2018 г. /12:00 - 13:00 ч.; 18:00 - 19:00 ч./ -  Годешево: 509, Арсо Пандурски, Беласица, Бистрица, Бяло Море, Вардар, Гранит, Граничарска, Драма, Кв. 16 Парцел 496, Кокиче, Македония, Марица, Места, Мир, Неуточнен Адрес, Никола Парапунов, Огоста, Одрин, Орела, Осми Март, Пирин, Предела, Рила, Родопи, Розова Долина, Средна Гора, Стара Планина, УПИ-І, Кв. 16, М. Стоп. Двор\r\nНа 02.05.2018 г. /12:30 - 13:00 ч.; 18:30 - 19:00 ч./   На 03.05.2018 г. /12:30 - 13:00 ч.; 18:30 - 19:00 ч./   На 04.05.2018 г. /12:00 - 13:00 ч.; 18:00 - 19:00 ч./ -  Жижево: 273 \r\nНа 02.05.2018 г. /12:30 - 13:00 ч.; 18:30 - 19:00 ч./   На 03.05.2018 г. /12:30 - 13:00 ч.; 18:30 - 19:00 ч./   На 04.05.2018 г. /12:00 - 13:00 ч.; 18:00 - 19:00 ч./ -  Слащен: Божур, Вергил Ваклинов, Габер, Георги Бенковски, Георги С. Раковски, Гоце Делчев, Демокрация, Димчо Дебелянов, Еделвайс, Здравец, Ивайло, Иван Вазов, Йордан Йовков, Лилия, М. Развана, Места, местност Папалев Дол, Неуточнен Адрес, Освобождение, Панайот Волов, Пейо Яворов, Република, Римски Мостове, Родина, Родопи, Свобода, Стадиона, Стопански Двор, Хан Крум, Христо Ботев, Цар Симеон, Чичова Бърчина, Шипка\r\nНа 02.05.2018 г. /12:30 - 13:00 ч.; 18:30 - 19:00 ч./   На 03.05.2018 г. /12:30 - 13:00 ч.; 18:30 - 19:00 ч./   На 04.05.2018 г. /12:00 - 13:00 ч.; 18:00 - 19:00 ч./ -  Туховища: 382 \r\nНа 02.05.2018 г. /12:30 - 13:00 ч.; 18:30 - 19:00 ч./   На 03.05.2018 г. /12:30 - 13:00 ч.; 18:30 - 19:00 ч./   На 04.05.2018 г. /12:00 - 13:00 ч.; 18:00 - 19:00 ч./ -  Фъргово: 189 \r\nНа 04.05.2018 г. /09:00 - 13:00 ч./ -  Брезница: Никола Вапцаров \r\nНа 04.05.2018 г. /09:00 - 13:00 ч./ -  Вълкосел: Свобода \r\nНа 04.05.2018 г. /09:00 - 13:00 ч./ -  Кочан: 012119, Антон Иванов, Беласица, Витоша, Георги Бенковски, Иван Козарев, Люляк, Младост, Неуточнен Адрес, Никола Вапцаров, Никола Парапунов, Отец Паисий, Панайот Волов, Пирин, Площада, Победа, Рила, Свобода, Септемврийска, Стефан Караджа, Струма, Тракия, Хаджи Димитър, Христо Ботев\r\nНа 04.05.2018 г. /12:30 - 16:30 ч./ -  Кочан: Антон Иванов, Бузлуджа, Васил Левски, Вергил Ваклинов, Възход, Георги Бенковски, Десета, Димитър Благоев, Дончо Ганев, местност Стопански Двор, Младост, Неуточнен Адрес, Никола Парапунов, Отец Паисий, Панайот Хитов, Пирин, Площада, Победа, Пролет, Рила, Родопи, Свилен Русев, Септемврийска, Христо Ботев\r\nОбщина Симитли   \r\nЗа периода 02-05.05.2018 г. /08:00 - 16:15 ч./   На 03.05.2018 г. /08:00 - 16:15 ч./   На 04.05.2018 г. /08:00 - 16:15 ч./ -  Полена: махала Ширината \r\nЗа периода 02-05.05.2018 г. /08:00 - 16:15 ч./   На 03.05.2018 г. /08:00 - 16:15 ч./   На 04.05.2018 г. /08:00 - 16:15 ч./ -  Сушица, Общ. Симитли \r\nНа 30.04.2018 г. /08:00 - 16:30 ч./ -  Железница, Общ. Симитли: Имот 002867 \r\nНа 30.04.2018 г. /08:00 - 16:30 ч./ -  Симитли: Георги Димитров, М. Духарска, Победа, Предел, Първи Май, Руен, Септемврийска, Симитли, Славянска\r\nОбщина Струмяни   \r\nНа 04.05.2018 г. /09:15 - 11:15 ч./ -  Илинденци: Здравец, Кольо Фичето, Мраморна, Трета, Тридесет и Осма, Тридесет и Пета, Тридесет и Първа, Тридесет и Четвърта, Тридесет и Шеста, Четиридесет и Втора, Четиридесет и Девета, Четиридесет и Осма, Четиридесет и Пета, Четиридесет и Първа, Четиридесет и Седма, Четиридесет и Трета, Четиридесет и Четвърта, Четиридесета\r\nОбщина Хаджидимово   \r\nНа 30.04.2018 г. /09:00 - 16:00 ч./ -  Теплен \r\nНа 30.04.2018 г. /09:00 - 16:00 ч./   На 02.05.2018 г. /09:00 - 16:00 ч./   На 03.05.2018 г. /09:00 - 16:00 ч./   На 04.05.2018 г. /09:00 - 16:00 ч./ -  Копривлен: Александър Стаболийски, Атанас Тешовски, Гоце Делчев, Граничар, Драма, Здравец, Изгрев, Илинден, Малка Еловица, Младост, Парка, Петър Берон, Първи Май, Свети Димитър, Стопански Двор, Тодор Паница, Христо Ботев, Цар Калоян, Цар Симеон, Юрий Гагарин, Яне Сандански\r\nНа 02.05.2018 г. /09:00 - 16:30 ч./   На 03.05.2018 г. /09:00 - 16:30 ч./   На 04.05.2018 г. /09:00 - 16:30 ч./ -  Лъки, Общ. Хаджидимово.", "date": "2018.04.27", "title": "Възможни са временни прекъсвания в електрозахранването на територията област Благоевград в периода 30 април - 4 май"}
{"url": "http://www.focus-news.net/news/2018/04/27/2515827/sofiya-chetirima-dushi-sa-leko-postradali-pri-verizhna-katastrofa-na-bulevard-akad-ivan-geshov.html", "text": "Четирима души са леко пострадали при верижна катастрофа  между три  автомобила на булевард „Акад. Иван Гешов“ в столицата. Това съобщиха за Агенция „Фокус“ от пресцентъра на МВР. Сигналът за произшествието е постъпил в 10.58 часа. При инцидента са пострадали четирима души, които са прегледани в болнични заведения и освободени за домашно лечение, без сериозни наранявания.", "date": "2018.04.27", "title": "София: Четирима души са леко пострадали при верижна катастрофа на булевард „Акад. Иван Гешов“"}
{"url": "http://www.focus-news.net/news/2018/04/27/2515829/mvr-mezhdunaroden-koordiniran-udar-prekrati-potoka-na-teroristichna-propaganda.html", "text": "На 25-26 април правоприлагащи органи от държави членки на ЕС, Канада и САЩ предприеха съвместни действия срещу „пропагандна машина” на Ислямска държава с цел прекратяване на дейността й. Това съобщиха от пресцентъра на МВР.\r\nОперативните действия са координирани от Специализираното звено на ЕС за проследяване на незаконно съдържание в интернет с оглед противодействие на тероризма, екстремизма и нелегалната миграция (EU IRU) към Европейският център за борба с тероризма (ECTC), разположен в централа на Европол. \r\nПод ръководството на федералната прокуратура на Белгия и с подкрепата на Евроджъст, компетентни органи от Белгия, България, Франция, Холандия, Румъния, Великобритания, Канада и САЩ участваха в координираните усилия за глобално противодействие на разпространението на терористични материали за неопределен период от време. \r\nРазследването започва в края на 2015 г., когато специализираното звено информира всички държави членки на ЕС за възникването на новинарската агенция „Amaq” и за техническата устойчивост на терористичната онлайн инфраструктура. \r\nПрез 2016 г.,  благодарение на предоставените данни от страна на държави членки на ЕС и трети страни, са предприети действия по сваляне на мобилно приложение на „Amaq” и съответната инфраструктура. Вследствие на това лицата, стоящи зад агенцията, започват да изграждат нова и по-защитена онлайн мрежа с цел да затруднят правоприлагащите органи. През юни 2017 г. са извършени нови действия, ръководени от испанските власти от Guardia Civil и с подкрепата на EU IRU и САЩ, насочени към част от онлайн инфраструктурата на новинарската агенция. Благодарение на иззети сървъри и последващ анализ са установени радикализирани лица в над 100 държави. \r\nВ резултат на изключителното сътрудничество между Отдел „Киберпрестъпност“ към ГД „Борба с организираната престъпност“ и партньорите им от EU IRU, федералната прокуратура на Белгия, Евроджъст, Франция, Холандия, Румъния, Великобритания, Канада и САЩ, на българска територия е спрян достъпът до четири сървъра, използвани за разпространение на информация от новинарската агенция на Ислямска държава „Amaq”.", "date": "2018.04.27", "title": "МВР: Международен координиран удар прекрати потока на терористична пропаганда"}
{"url": "http://www.focus-news.net/news/2018/04/27/2515833/mrrb-48-proekta-za-nad-103-mln-evro-sa-finansirani-po-novata-programa-za-transgranichno-satrudnichestvo-mezhdu-balgariya-i-republika-makedoniya.html", "text": "48 проекта за над 10,3 млн. евро са финансирани по Програмата за трансгранично сътрудничество между България и Република Македония за периода 2014-2020 г. Това съобщи министърът на регионалното развитие и благоустройството Николай Нанков след среща с министъра на местното самоуправление на Република Македония Сухейл Фазлиу. Гостът от съседната ни държава е в България по покана на министър Нанков. Това съобщиха от пресцентъра на Министерството на регионалното развитие и благоустройството (МРРБ).\r\n31 от финансираните проекти вече са приключили успешно своето изпълнение, посочи още министър Нанков. Той обърна внимание, че на 11 май изтича срокът за подаване на проектни предложения по последната отворена по програмата покана на стойност близо 7 млн. евро. \r\nНиколай Нанков напомни също, че изпълнението на Програмата за трансгранично сътрудничество между България и Република Македония е било изключително успешно през периода 2007-2013 г. и е приключило с усвоени 97% от общия ресурс. Тези средства са инвестирани в социалното и териториално сближаване на трансграничния регионите чрез изпълнението на дейности за подкрепа на устойчив туризъм, съхраняване на културното и историческо наследство, опазване на околната среда, подобряване на достъпността, увеличаване на заетостта и икономическия растеж и др. \r\nДобросъседските отношения са единственият път за по-добрия живот на гражданите на двете държави. Сътрудничеството между двете министерства вече е установено чрез съвместното изпълнение на Програмата за трансгранично сътрудничество, която е най-успешна сред изпълняваните с други наши съседи програми, каза от своя страна министър Сухейл Фазлиу. \r\nРепублика Македония оценява подкрепата на Република България за нашите усилия за присъединяване в Европейския съюз и НАТО. За нас, като държава и като министерство, е много важно да започне прагматично сътрудничество в провеждане на важните за евроинтеграционни политики, каза още министър Фазлиу. \r\nОсновен фокус на Българското председателство на Съвета на Европейския съюз са Западните Балкани. На 17 май предстои среща на върха ЕС-Западни Балкани, на която очакваме да бъде приета декларация от София, която ще съдържа политически ангажимент, че подкрепата за интеграцията на Западните Балкани е един от основните приоритети на ЕС, съобщи министър Нанков. Европейската комисия оцени положително напредъка, който Република Македония и Албания извървяха в преговорния процес, за да започнат реални преговори с ЕС за бъдещо членство. Защитаваме позицията, че трябва да бъдат извършени всички реформи съгласно Копенхагенските критерии и добросъседските и партньорски отношения, за да бъдат Западните Балкани реално разширение на Европа, коментира регионалният министър. \r\nЗа свързаността между двете държави ключови проекти са завършването на Коридор №8 и връзките към новия ГКПП „Клепало“ между Струмяни и Берово. България пое ангажимент до средата на 2020 г. пътят до него от българска страна да бъде готов. За целта през тази година ще бъдат рехабилитирани 19 км от трасето, а през следващата година ще започне и строителството на нов 9-километров участък, информира още Николай Нанков. \r\nВ рамките на визитата на водената от министъра на местното самоуправление на Република Македония делегация беше обсъдена подготовката на Меморандум за сътрудничество между двете министерства. Документът беше договорен в рамките на междуправителственото заседание през ноември 2017 г. \r\nПредстои меморандумът да бъде подписан в рамките на следващите 60 дни в Скопие, обяви министър Николай Нанков. Той посочи, че документът ще бъде логично продължение на подписания през миналата година Договор за приятелство, добросъседство и сътрудничество между Република България и Република Македония. В него като основен приоритет е посочено разширяването на транспортните връзки между двете държави в контекста на цялостната свързаност – икономическа, социална и инфраструктурна, посочи регионалният министър. \r\nСред другите теми, които се обсъдиха в рамките на пленарните разговори между двете делегации, бяха предизвикателствата пред регионалната политика и местното самоуправление, потенциалът за развитие на регионите, опитът на България в Стратегията за иновации и добро управление на местно ниво на Съвета на Европа и др.", "date": "2018.04.27", "title": "МРРБ: 48 проекта за над 10,3 млн. евро са финансирани по новата Програма за трансгранично сътрудничество между България и Република Македония"}
{"url": "http://www.focus-news.net/news/2018/04/27/2515831/sportzapochna-machat-na-grigor-dimitrov-sreshtu-pablo-karenyo-busta.html", "text": "Започна мачът на Григор Димитров срещу Пабло Кареньо Буста, четвъртфинален двубой от турнира на червени кортове в Барселона. Българинът и испанецът имат пет мача помежду си в Тура, като първата ни ракета води с 3-2 победи. В последния им двубой Григор разби опонента си с 6:1, 6:1 на финалите в Лондон миналия сезон, но преди това същата година Кареньо Буста записа чиста победа на Ролан Гарос, като има и успех над Димитров на клей от 2016 г. в Мадрид. Топ тенисистът ни също е побеждавал на червено този съперник – в Мадрид през 2014 година.\r\nПобедителят ще играе на полуфинал срещу 19-годишният грък Стефанос Циципас, който отстрани петия  поставен Доминик Тийм от Австрия.", "date": "2018.04.27", "title": "Спорт:Започна мачът на Григор Димитров срещу Пабло Кареньо Буста"}
{"url": "http://www.focus-news.net/news/2018/04/27/2515830/vazmozhni-sa-vremenni-prekasvaniya-v-elektrozahranvaneto-na-teritoriyata-na-oblast-vratsa-v-perioda-30-april-4-may.html", "text": "Възможни са временни прекъсвания в електрозахранването на територията на област Враца в периода 30 април - 4 май. Това съобщиха от пресцентъра на ЧЕЗ. ЧЕЗ Разпределение осъществява амбициозна инвестиционна програма за подобряване на услугите за своите клиенти. Компанията всекидневно извършва дейности, свързани с изнасяне или рециклиране на електрически табла, подмяна на електромери, ремонт на съоръжения по електрическите мрежи средно и ниско напрежение, присъединяване на клиенти, кастрене, профилактика на трафопостове и други. Успешната реализация на тези мерки налага кратковременни прекъсвания на електрозахранването. \r\nВъв връзка с осъществяване на посочените по-долу планирани прекъсвания на електрозахранването на територията, обслужвана от ЧЕЗ, за периода 30 април - 4 май 2018 г. включително, се налагат кратковременни оперативни превключвания с цел обезопасяване на съоръженията за работа, осигуряване на алтернативно захранване за част или всички засегнати клиенти и последващо включване на съоръженията, върxу които са извършвани планирани дейности.\r\nОбласт Враца:\r\nОбщина Борован   \r\nНа 30.04.2018 г. /08:30 - 16:30 ч./   На 02.05.2018 г. /08:30 - 16:30 ч./   На 03.05.2018 г. /08:30 - 16:30 ч./   На 04.05.2018 г. /08:30 - 16:30 ч./ -  Малорад: Божур, Бреза, Васил Воденичарски, Георги Бързаков, Димитър Благоев, Иван Вазов, Кестен, Липа, Никола Парапунов, Нино Гешовски, Петко Р. Славейков, Петър Гевезийски, Петър Джигански, Стефан Караджа, Странджа\r\nОбщина Враца   \r\nНа 04.05.2018 г. /15:00 - 17:30 ч. по искане на \"ЕСО\" ЕАД/ -  Враца: Мито Орозов, Скакля.", "date": "2018.04.27", "title": "Възможни са временни прекъсвания в електрозахранването на територията на област Враца в периода 30 април - 4 май"}
{"url": "http://www.focus-news.net/news/2018/04/27/2515834/vazmozhni-sa-vremenni-prekasvaniya-v-elektrozahranvaneto-na-teritoriyata-oblast-vidin-v-perioda-30-april-4-may.html", "text": "Възможни са временни прекъсвания в електрозахранването на територията на област Видин в периода 30 април - 4 май. Това съобщиха от пресцентъра на ЧЕЗ. ЧЕЗ Разпределение осъществява амбициозна инвестиционна програма за подобряване на услугите за своите клиенти. Компанията всекидневно извършва дейности, свързани с изнасяне или рециклиране на електрически табла, подмяна на електромери, ремонт на съоръжения по електрическите мрежи средно и ниско напрежение, присъединяване на клиенти, кастрене, профилактика на трафопостове и други. Успешната реализация на тези мерки налага кратковременни прекъсвания на електрозахранването. \r\nВъв връзка с осъществяване на посочените по-долу планирани прекъсвания на електрозахранването на територията, обслужвана от ЧЕЗ, за периода 30 април - 4 май 2018 г. включително, се налагат кратковременни оперативни превключвания с цел обезопасяване на съоръженията за работа, осигуряване на алтернативно захранване за част или всички засегнати клиенти и последващо включване на съоръженията, върxу които са извършвани планирани дейности.\r\nОбласт Видин:\r\nОбщина Белоградчик   \r\nНа 30.04.2018 г. /08:30 - 09:00 ч.; 08:30 - 16:30 ч.; 16:30 - 17:00 ч./   На 02.05.2018 г. /08:30 - 09:00 ч.; 08:30 - 16:30 ч.; 16:30 - 17:00 ч./   На 03.05.2018 г. /08:30 - 09:00 ч.; 08:30 - 16:30 ч.; 16:30 - 17:00 ч./ -  Белоградчик \r\nОбщина Брегово   \r\nНа 30.04.2018 г. /09:00 - 15:45 ч./   На 02.05.2018 г. /09:00 - 15:45 ч./   На 03.05.2018 г. /09:00 - 15:45 ч./   На 04.05.2018 г. /09:00 - 15:45 ч./ -  Брегово, Общ. Брегово: 1-1244 Кв. 121, Александър Стамболийски, Антим Първи, Братя Миладинови, Васил Друмев, Георги Димитров, Гоце Делчев, Мирон Брезоев, Пеньо Пенев, Първи Май, Роза Люксембург, Сергей Румянцев, Тодор Петров, Хан Аспарух, Хан Крум\r\nНа 30.04.2018 г. /09:00 - 15:30 ч./   На 02.05.2018 г. /09:00 - 15:30 ч./   На 03.05.2018 г. /09:00 - 15:30 ч./   На 04.05.2018 г. /09:00 - 15:30 ч./ -  Брегово, Общ. Брегово: Георги Димитров, Георги С. Раковски, Д-Р Петър Берон, Димитър Благоев, Димо Хаджидимов, Индже Войвода, Кочо Честименски, Любен Каравелов, Никола Й. Вапцаров, Отец Паисий, Пенчо Р. Славейков, Полянска, Презвитер Козма, Първи Май, Цанко Церковски, Юрий Гагарин, Янко Сакъзов\r\nОбщина Видин   \r\nНа 02.05.2018 г. /09:00 - 15:30 ч./   На 04.05.2018 г. /09:00 - 15:30 ч./ -  Видин \r\nНа 02.05.2018 г. /09:15 - 15:30 ч./   На 04.05.2018 г. /09:15 - 15:30 ч./ -  Гомотарци: 168 Квартал VII, В Близост До Автобусната Спирка, Втора, Двадесет и Втора, Двадесет и Девета, Двадесет и Осма, Двадесет и Пета, Двадесет и Първа, Двадесет и Седма, Двадесет и Трета, Двадесет и Четвърта, Двадесет и Шеста, Двадесета, Девета, Десета, Единадесета, Имот №005015, Осемнадесета, Осма, Парцел 49, Кв. 29, Пета, Петнадесета, ПИ 000153, ПИ 425, Първа, Седемнадесета, Седма, Трета, Тридесет и Втора, Тридесет и Девета, Тридесет и Осма, Тридесет и Пета, Тридесет и Първа, Тридесет и Четвърта, Тридесет и Шеста, Тридесета, Тринадесета, Уния Маре, УПИ 99 Кв. 3, Четвърта, Четиридесет и Пета, Четиринадесета, Шеста\r\nНа 02.05.2018 г. /09:15 - 15:30 ч./   На 04.05.2018 г. /09:15 - 15:30 ч./ -  Капитановци: 019071, Втора, Двадесет и Втора, Двадесет и Девета, Двадесет и Пета, Двадесет и Първа, Двадесет и Седма, Двадесет и Трета, Двадесет и Четвърта, Двадесет и Шеста, Двадесета, Дванадесета, Девета, Деветнадесета, Десета, Единадесета, Кв. 49 Парцел 704, Осемнадесета, Осма, Пета, Петнадесета, ПИ 4/412/8100604, Първа, Седемнадесета, Седма, Трета, Тридесет и Първа, Тридесета, Тринадесета, Четвърта, Четиринадесета, Шестнадесета\r\nНа 02.05.2018 г. /09:00 - 15:30 ч./   На 04.05.2018 г. /09:00 - 15:30 ч./ -  Капитановци: Дванадесета, Десета, Единадесета, Осма, Пета, ПИ 857 Кв. 50, Първа, Трета, Четвърта, Четиринадесета, Шеста\r\nОбщина Димово   \r\nНа 30.04.2018 г. /09:15 - 10:00 ч.; 15:30 - 16:00 ч./   На 03.05.2018 г. /09:15 - 10:00 ч.; 15:30 - 16:00 ч./ -  Арчар: 000021, 242 Кв. 29, Археологическа, Арчарица, Бабуя Имот 054008, Бдин, Бързарци, Бързица, Валентина Терешкова, Васил Левски, Вида, Вилна Зона Рациария, Вит, Витоша, Волга, Георги Бенковски, Добрич, Дузлука, Дунав, Дъб, Елада, Захари Стоянов, Иван Вазов, Искър, Калето, Кирил и Методий, Кокиче, Крайбрежна, Марица, Осъм, Отец Паисий, Панайот Волов, Петър Берон, Пирин, Разлог, Райна Княгиня, Рациария, Рациария Блок 8 Кв. 13 Парцел. 5, Рибарска, Рила, Спортист, Тинтява, Тодор Каблешков, Търлите, Хемус, Христо Ботев, Христо Смирненски, Цар Калоян, Цар Шишман, Черковна;\r\nНа 30.04.2018 г. /09:15 - 16:00 ч./   На 03.05.2018 г. /09:15 - 16:00 ч./ -  Арчар: 242 Кв. 29, Археологическа, Арчарица, Бабуя Имот 054008, Бдин, Бързарци, Бързица, Валентина Терешкова, Васил Левски, Вида, Вилна Зона Рациария, Вит, Витоша, Волга, Георги Бенковски, Добрич, Дузлука, Дунав, Дъб, Елада, Захари Стоянов, Иван Вазов, Искър, Калето, Кирил и Методий, Кокиче, Крайбрежна, Марица, Осъм, Отец Паисий, Панайот Волов, Петър Берон, Пирин, Разлог, Райна Княгиня, Рациария, Рациария Блок 8 Кв. 13 Парцел. 5, Рибарска, Рила, Спортист, Тинтява, Тодор Каблешков, Търлите, Хемус, Христо Ботев, Христо Смирненски, Цар Калоян, Цар Шишман, Черковна;\r\nНа 30.04.2018 г. /09:15 - 10:00 ч.; 15:30 - 16:00 ч./   На 03.05.2018 г. /09:15 - 10:00 ч.; 15:30 - 16:00 ч./ -  Ботево, Общ. Видин: VIII-74 . Кв. 8, В Сервитута на Дунавска Дига, Втора, Пета, Първа, Трета, Четвърта, Шеста;  Владиченци: Втора, Пета, Първа, Трета, Четвърта;  Държаница: Втора, Девета, Десета, Единадесета, Осма, Пета, Петнадесета, Първа, Седма, Трета, Тринадесета, Четвърта, Четиринадесета, Шеста, Шестнадесета;  Извор, Общ. Димово: Вельо Бурдашки, Втора, Двадесет и Втора, Двадесет и Девета, Двадесет и Осма, Двадесет и Пета, Двадесет и Първа, Двадесет и Седма, Двадесет и Трета, Двадесет и Шеста, Дванадесета, Девета, Деветнадесета, Десета, Единадесета, Осемнадесета, Осма, Пета, Петнадесета, Първа, Седемнадесета, Седма, Трета, Тридесет и Втора, Тридесет и Първа, Тридесета, Тринадесета, Четвърта, Шестнадесета;  Лагошевци: 028024, Втора, Двадесет и Втора, Двадесет и Първа, Деветнадесета, Десета, Единадесета, Осма, Пета, Първа, Трета, Шестнадесета;  Мали Дреновец: Втора, Пета, Първа, Трета;  Цар Симеоново: Втора, Пета, Първа, Седма, Трета, Четвърта, Шеста;  Шипот: Втора, Дванадесета, Девета, Единадесета, Осма, Пета, Петнадесета, Първа, Седма, Трета, Четвърта, Шеста;\r\nОбщина Чупрене   \r\nНа 03.05.2018 г. /09:30 - 10:00 ч.; 15:30 - 16:00 ч./ -  Върбово, Общ. Чупрене: 154046, Втора, Дванадесета, Девета, Десета, Единадесета, Осма, Пета, Първа, Седма, Трета, Тринадесета, Четвърта, Четиринадесета, Шеста;  Горни Лом;  Долни Лом: Лиляна Димитрова;  Протопопинци: Втора, Девета, Десета, Единадесета, Осма, Пета, Първа, Седма, Трета, Тринадесета, Четвърта, Шеста;  Репляна: VII, Втора, Дванадесета, Девета, Десета, Единадесета, Осма, Пета, Петнадесета, Първа, Седемнадесета, Седма, Трета, Тринадесета, Четвърта, Четиринадесета, Шеста, Шестнадесета;  Търговище, Общ. Чупрене: Безименна;\r\nНа 03.05.2018 г. /09:30 - 10:00 ч.; 09:30 - 15:30 ч.; 15:30 - 16:00 ч./ -  Чупрене: Асен Балкански, Втора, Двадесет и Втора, Двадесет и Девета, Двадесет и Осма, Двадесет и Пета, Двадесет и Първа, Двадесет и Седма, Двадесет и Трета, Двадесет и Четвърта, Двадесет и Шеста, Двадесета, Дванадесета, Девета, Деветнадесета, Десета, Единадесета, Осемнадесета, Осма, Пета, Петнадесета, Първа, Седемнадесета, Седма, Трета, Тридесет и Втора, Тридесет и Девета, Тридесет и Осма, Тридесет и Пета, Тридесет и Първа, Тридесет и Седма, Тридесет и Трета, Тридесет и Шеста, Тридесета, Тринадесета, Четвърта, Четиридесет и Втора, Четиридесет и Първа, Четиридесет и Трета, Четиридесет и Четири, Четиридесета, Четиринадесета, Шеста, Шестнадесета.", "date": "2018.04.27", "title": "Възможни са временни прекъсвания в електрозахранването на територията област Видин в периода 30 април - 4 май"}
{"url": "http://www.focus-news.net/news/2018/04/27/2515835/ombudsmanat-maya-manolova-idva-krayat-na-dvoyniya-standart-pri-hranite.html", "text": "Горда съм, защото именно от София, в рамките на председателството на България ще прозвучи толкова важното послание към всички граждани на Европа – идва краят на двойния стандарт и храните. Това каза омбудсманът Мая Манолова по време на брифинг, на който бяха представени най-важните акценти на форума „Двойният стандарт при храните в ЕС- да сложим проблема на масата”, предаде репортер на Агенция „Фокус”. „Защото и в този момент дори, Иван от София купува от магазина шоколад на детето си – но шоколад с 5% по-малко мляко и 5% по-малко какао и на по-висока цена, от същата марка шоколад, която купува на свето дете Клаус от Берлин”, посочи омбудсманът Мая Манолова.\r\nОбщественият посредник подчерта, че националният вкус трябва да бъде изключен като критерий за оценка, когато става дума за продукти от една и съща марка, но с различно качество. \r\nМая Манолова подчерта, че този проблем би могъл да бъде решен единствено със законодателни промени. „Но е важно какви ще бъдат тези законодателни промени и кой ще преценява дали отклоненията са съществени”, аргументира се тя. \r\n„И второ – как националните органи ще правят тази преценка. Дали ще имат достатъчно смелост да застанат срещу могъщите транснационални компании. Затова аз продължавам да настоявам за централизиран контрол на европейско ниво. Нужен е ОЛАФ за двойните стандарти при храните”, допълни още омбудсманът. \r\nТя увери, че усилията ѝ в тази посока няма да спрат, за да не се допусне проблемът да бъде приглушен с палеативни мерки. \r\n„Всички сме наясно, че тази битка не е просто битка за поредни промени в европейското законодателство. Това е битка за справедливост, битка за доверието на гражданите в ЕС”, завърши изказването Мая Манолова. \r\nИван ЛАЗАРОВ", "date": "2018.04.27", "title": "Омбудсманът Мая Манолова: Идва краят на двойния стандарт при храните"}
{"url": "http://www.focus-news.net/news/2018/04/27/2515838/evrokomisaryat-vera-yourova-shte-obsazhda-v-sofiya-problema-s-nasilieto-nad-zhenite-na-30-april.html", "text": "На 30 април (понеделник) от 14:30 часа в Дома на Европа в София (ул. \"Г. С. Раковски\" 124) европейският комисар по правосъдие, потребители и равнопоставеност между половете Вера Йоурова ще проведе дискусия с граждани на тема \"Насилието над жените: отговорът на ЕС\". Това съобщиха от Представителството на ЕК в България.\r\nПредварителната регистрация в интернет е задължителна на следния линк , който ще бъде достъпен до 12:00 часа на 29 април 2018 г. Регистрационната форма ще остане отворена до достигане капацитета на залата. \r\nС оглед засилените мерки за сигурност, молим всички гости да бъдат пред залата не по-късно от 14:00 ч. за регистрация и проверка за сигурност, както и да носят със себе си документ за самоличност. \r\nПо време на посещението си у нас комисар Йоурова ще се срещне също с министъра на правосъдието Цецка Цачева и с министъра на икономиката Емил Караниколов. Тя ще участва и в конференция на тема: „Потребителското право и политика за защита на потребителите днес. Можем ли да се справим по-добре?“, на която ще представи новия законодателен пакет на  Европейската комисия „Нов търговски механизъм за потребителите“, и ще присъства на международна конференция на високо равнище, посветена на двойния стандарт при храните в ЕС в рамките на Българското председателство на Съвета на ЕС.", "date": "2018.04.27", "title": "Еврокомисарят Вера Йоурова ще обсъжда в София проблема с насилието над жените на 30 април"}
{"url": "http://www.focus-news.net/news/2018/04/27/2515836/dva-turnira-pod-patronazha-na-ministara-na-vanshnite-raboti-po-shahmat-i-po-futbol-shte-se-provedat-na-28-april.html", "text": "На 28 април 2018 г. (събота) ще се проведат два спортни турнира под патронажа на министъра на външните работи Екатерина Захариева - по шахмат и по футбол. Това съобщиха от пресцентъра на министерството.\r\nТурнирът по шахмат за дипломати за Купата на министъра на външните работи ще бъде открит в 10:30 ч в МВнР. Той се организира със съдействието на Министерството на младежта и спорта и Българската федерация по шахмат 1928. \r\nУчастие ще вземат представители на дипломатическите мисии и международните организации, акредитирани в Република България, както и служители на МВнР. Първият символичен ход ще направи гросмайсторът Антоанета Стефанова, световен шампион по шахмат. \r\nВицепремиерът Екатерина Захариева ще връчи купата на победителя в турнира. \r\nВ 9:30 на 28 април започва и футболният турнир “Ambassadors“ League. В него ще вземе участие и отбор от 7 служители на МВнР. Събитието се организира от Дружеството за ООН в България, със съдействието на Българския футболен съюз. Срещите ще се играят на националната футболна база в Бояна.", "date": "2018.04.27", "title": "Два турнира под патронажа на министъра на външните работи – по шахмат и по футбол, ще се проведат на 28 април"}
{"url": "http://www.focus-news.net/news/2018/04/27/2515839/kriminalisti-ot-montana-i-vidin-zadarzhaha-izvarshiteli-na-mnozhestvo-krazhbi.html", "text": "В резултат на прецизни оперативни действия на криминалисти от Монтана и Видин са установени извършители на множество кражби, съобщиха от пресцентъра на МВР. С постановление на Районна прокуратура Монтана е наложена 72-часова мярка за задържане на Д.В. /41 г./ от с. Смоляновци, с криминални регистрации в полицията и осъждан. Вчера той бе задържан от служители на РУ - Монтана в населено място в близост до града, след като в сряда в сутринта избяга от полицейски патрул, пристигнал на сигнал за кражба в магазин в Монтана. Служителите на реда установили на местопроизшествието и П.В. /34 г./ от Монтана, също с криминални регистрации и осъждан. След изтичане на 24 – часовото му задържане, днес е задържан на територията на РУ-Белоградчик. При извършения оглед полицейските служители открили разбит патронника на вратата на магазина, а на около 50 метра от магазина намерили лек автомобил \"Ауди\" с монтанска регистрация, собственост на избягалия Д.В. В канал в близост до автомобила намерили изхвърлени две отвертки, метален водопроводен ключ, чифт ръкавици и част от дървен клон с прикрепена част от патронник, служеща за заключване. Предстои да бъде поискана постоянна мярка за задържане на Д.В. /41 г./. Разследващи и криминалисти от РУ - Монтана продължават работата по доказване на престъпната му дейност. Действията се извършват под надзора на Районна прокуратура Монтана. Разследващи полицаи и криминалисти от Видин работят по доказване съпричастността на П.В. /34 г./ и Д.В. /41 г./ към престъпни посегателства, осъществени през месец април на териториите на общините Ружинци и Чупрене, област Видин. В заложна къща в Монтана, полицията е открила и иззела телевизора - обект на кражба от кметството в село Протопопинци. Под ръководството на прокурор от Районна прокуратура – Белоградчик продължава работата по образуваните за кражбите във Видинско досъдебни производства.", "date": "2018.04.27", "title": "Криминалисти от Монтана и Видин задържаха извършители на множество кражби"}
{"url": "http://www.focus-news.net/news/2018/04/27/2515841/ministar-nikolay-nankov-na-1-may-zapochva-rehabilitatsiya-na-vhoda-na-burgas-ot-magistrala-trakiya.html", "text": "На първи май започва рехабилитацията на входа на Бургас от магистрала „Тракия“, съобщи министърът на регионалното развитие и благоустройството Николай Нанков. Отсечката е с дължина близо 8 км и в момента е в тежко състояние. На 1 май министърът ще е на инспекция на обекти в Бургас. Това съобщиха от пресцентъра на министерството.\r\nОчаквам до средата на месец юни, според поетия през миналата година ангажимент, да завърши рехабилитацията на пътя Поморие – Ахелой, каза регионалният министър. Ще се работи също по 7 км от АМ „Черно море“, пътищата Добрич – Албена, както и по пътя за Златни пясъци. \r\nПрез тази година ще бъдат ремонтирани десните тръби, в посока София, на тунелите „Ечемишка“ и „Витиня“, както и мостовите съоръжения в най-критично състояние на АМ „Хемус“. Ще продължат стартиралите през 2017-а ремонтни дейности по около 40 пътни участъка, сред които са Източната дъга на Софийския околовръстен път, изхода към Благоевград между Владая и пътен възел „Даскалово“, отсечки в Северна и Северозападна България. Продължава рехабилитацията на пътни участъци със средства от Оперативна програма „Региони в растеж“ 2014-2020 г. С 300 млн. лв. от нея ще бъдат ремонтирани 27 пътни отсечки. \r\nПродължава изграждането и на автомагистрални отсечки. В рамките на тази година ще приключи строителството на още 30 км от АМ „Струма“. Започна изграждането на 9,3 км от АМ „Хемус“ между Ябланица и пътен възел „Боаза“. До месец и половина ще стартират още 16,5 км между пътен възел „Буховци“ и пътен възел „Белокопитово“. Предстои да стартира тръжна процедура за други 52 км от магистралата. Ако бъдат сключени договори по стартиралите тръжни процедури за тунел „Железница“ и пътя до Калотина, през тази година ще започне работата и по тях. Работим усилено и по въвеждането на тол системата, защото имаме амбициозна програма, но без нея, няма да успеем да я реализираме, каза министър Нанков.", "date": "2018.04.27", "title": "Министър Николай Нанков: На 1 май започва рехабилитация на входа на Бургас от магистрала „Тракия“"}
{"url": "http://www.focus-news.net/news/2018/04/27/2515840/fontankaru-ot-yugoslaviya-s-lyubov-s-kakvo-sarbiya-hrani-zhitelite-na-sankt-peterburgi.html", "text": "За три и половина години ембарго руските производители не можаха да заменят пълното разнообразие на вноса. Сърбия предлага замяна за гръцкото сирене, германския кашкавал и италианския салам, предава  Fontanka.ru.\r\nСлед ябълките, появили се на стелажите на петербургските магазини, от Сърбия  се появиха сирене, кисело мляко, колбаси, сокове и консерви. За тези руснаци, които нямат пари за швейцарска продукция, а руската и беларуската не им е по вкуса, стоките от бивша Югославия са радост. \r\nЗа ръста на популярността на сръбските хранителни стоки свидетелства статистиката от митниците. През 2017 г. вносът на сръбски стоки се е увеличил с 10% - до 100,6 млн. долара и почти се е приближил до предкризисния показател от 102 млн. долара. Най-големи успехи Сърбия бележи в доставките на плодове и млечни продукти. За 2017 г. тя е основен вносител на ябълки в Северозападна Русия. \r\nСпоред продавачите на дребно, едно от достойнствата на сръбската продукция е цената. Възможно е в бъдеще асортиментът на сръбския внос за се разшири с местна продукция, сладкарски изделия и алкохол – в частност ракия.  Виктор Турмаков", "date": "2018.04.27", "title": "Fontanka.ru: От Югославия с любов. С какво Сърбия храни  жителите на Санкт Петербург?"}
{"url": "http://www.focus-news.net/news/2018/04/27/2515842/ministar-lilyana-pavlova-dvoyniyat-standart-v-kachestvoto-na-hranite-pokazva-nalichie-na-vtoro-kachestvo-potrebiteli-nyama-da-go-pozvolim.html", "text": "Трябва да сложим на масата проблема с двойния стандарт в качеството на храните в различните държавни. Двоен стандарт, който за съжаление показва, че е налице второ качество потребители в част от държавите – нещо, което не искаме, не можем и няма да позволим. Това каза министърът на Българското председателство на Съвета на ЕС Лиляна Павлова по време на брифинг за предстоящи форум „Двойният стандарт при храните в ЕС- да сложим проблема на масата”, предаде репортер на Агенция „Фокус”. „В понеделник, на форума, който предстои, ще можем да поставим тази тема на масата не просто като проблем, а като конкретни данни, които можем да изнесем. Данни, с които ние да покажем защо проблемът е толкова голям и сериозен”, посочи министър Павлова. „Всички българи сме достойни, равноправни европейци и не можем да бъдем третирани като второ качество потребители”, допълни още тя.  Според министър Павлова данните показват няколко големи проблема – една и съща стока да се продава с голяма разлика в цената в различните държави, както и различното съдържание в храните. „Темата е важна и болезнена, защото засяга всеки един гражданин, независимост на каква възраст е”, подчерта министър Павлова и припомни, че темата е сред основните на Българското председателство и е подкрепена лично от председателя на ЕК Жан-Клод Юнкер. \r\nМинистър Павлова подчерта, че на предстоящия на 30 април форум страната ни ще настоява да се излезе със заключителен документ, който да гарантира, че законодателство за справяне с проблема с двойното качество при храните ще бъде решен максимално бързо. \r\nИван ЛАЗАРОВ", "date": "2018.04.27", "title": "Министър Лиляна Павлова: Двойният стандарт в качеството на храните показва наличие на второ качество потребители – няма да го позволим"}
{"url": "http://www.focus-news.net/news/2018/04/27/2515844/kardzhali-mazh-ot-oblastniya-grad-e-nameril-portfeyl-s-pari-i-dokumenti-i-go-e-predal-v-politsiyata.html", "text": "43-годишен мъж от Кърджали предаде в полицията портфейл с  93 лв., 150 евро, лична карта и свидетелство за правоуправление на МПС. Това съобщиха от ОДМВР-Кърджали. Той намерил портмонето на 25 април на бул. “България“ в областния център и незабавно го донесъл в  Областната дирекция на МВР.  Притежателят на изгубената вещ е открит и днес тя му е върната в полицейския участък в Черноочене. 19-годишният младеж, който живее в село Комунига, оставил портфейла и телефона си на капака на колата и забравил да ги прибере, преди да потегли. Той поискал да осъществи връзка с гражданина, намерил и предал парите и документите му в полицията, за да му благодари лично.", "date": "2018.04.27", "title": "Кърджали: Мъж от областния град е намерил портфейл с пари и документи и го е предал в полицията"}
{"url": "http://www.focus-news.net/news/2018/04/27/2515845/sdruzhenie-grazhdani-za-evropeysko-razvitie-na-balgariya-organizira-debat-rolyata-na-kohezionnata-politika-sled-2020-godina-v-bryuksel.html", "text": "Сдружение “Граждани за европейско развитие на България”, съвместно с „Мартенс Център“, организира дебат в Брюксел на тема: ”Ролята на кохезионната политика след 2020 година“. В него взеха участие евродепутатите Ламберт Ван Нистелрой (ЕНП/Нидерландия), Зигфрид Мурешан (ЕНП/Румъния), както и Михаел Шнайдер (представител на ЕНП в Комитет на регионите). Това съобщиха от пресцентъра на ГЕРБ.. Водещи теми в дискусията бяха бъдещето на кохезионната политиката в следващата Многогодишна финансова рамка, както и необходимостта от очертаване на ясни приоритети, които отговарят на предизвикателствата на единния пазар. Говорителите се обединиха около тезата, че бюджетът на ЕС трябва да бъде гласуван преди предстоящите европейски избори през пролетта на 2019 г., тъй като в противен случай това ще доведе до спекулации от популистки настроени движения. Очаква се на 2 май 2018 г. Европейската комисия да представи предложенията си за бюджета за периода 2021 до 2027 г., който ще има решаваща роля за финансирането на регионите. Според евродепутата Ван Нистелрой, за да бъде ефективна кохезионната политика, трябва да се подобри връзката между гражданите и местните власти, като се създадат по-достъпни условия за кандидатстване по оперативните програми. По време на дискусията бе отбелязан и проблемът, че често разходите по административните процедури са твърде високи за по-малките бенефициенти. Други идеи, които бяха обсъдени, са обвързването на условията за използване на фондовете със зачитане принципите на върховенството на закона от държавите бенефициенти. Освен това бе постигнат консенсус относно нуждата от по-голямо популяризиране на резултатите от кохезионната политика, както в страните бенефициенти, така и в страните нетни вносители в ЕС.", "date": "2018.04.27", "title": "Сдружение “Граждани за европейско развитие на България” организира дебат „Ролята на кохезионната политика след 2020 година“ в Брюксел"}
{"url": "http://www.focus-news.net/news/2018/04/27/2515832/telma-makedoniya-donald-tusk-kam-makedoniya-zastanahte-do-nas-i-nie-zastavame-do-vas.html", "text": "Председателят на Европейския съвет Доналд Туск след срещата си с македонския министър-председател Зоран Заев, проведе среща с журналистите, предава македонският телевизионен канал \"Телма\".\r\nТой изрази благодарността си за солидарността, демонстрирана от Македония в периода на мигрантската криза. Туск също така посочи случая с отравянето на руски шпионин в Солсбъри. \"Застанахте до нас и ние заставаме до вас\", подчерта той.\r\nТуск отбеляза, че като е подписала споразумението за добросъседски отношения в България, Македония е показала , че има начин да се придвижи напред и ще докаже това с Гърция. Същевременно председателят на Съвета на Европа подчерта, че ЕС е най-големият търговски партньор на Македония. Виктор Турмаков", "date": "2018.04.27", "title": "\"Телма\" (Македония): Доналд Туск към Македония: \"Застанахте до нас и ние заставаме до вас\""}
{"url": "http://www.focus-news.net/news/2018/04/27/2515847/aktsenti-v-predavaneto-vreme-za-politika-na-radio-fokus-pazardzhik.html", "text": "В предаването „Време за политика”, съвместно издание на Радио „Фокус” и областната структура на ГЕРБ-Пазарджик ще разговаряме с областния председател на Жени ГЕРБ  Лидия Панайотова за шестата политическа академия проведена в град Вършец. От нея ще чуете кои са основните акценти на проявата и с какво подобни инициативи подпомагат пряката работа на структурите на ГЕРБ в региона. Наш събеседник ще бъде и председателят на общинската организация на ГЕРБ в Батак Атанас Коларов. От него ще научите повече за работата на структурата, различните интересни инициативи, които тя организира и планираните такива в най-близък план. Предаването „Време за политика”, се излъчва в петък по Радио „Фокус“ – Пазарджик от 16.00 до 16.30 часа. Телефоните за връзка със студиото са 0885 606692 и 034 420020.", "date": "2018.04.27", "title": "Акценти в предаването „Време за политика“ на Радио „Фокус“ – Пазарджик"}
{"url": "http://www.focus-news.net/news/2018/04/27/2515848/grigor-dimitrov-zagubi-parviya-set-sreshtu-karenyo-busta.html", "text": "Григор Димитров загуби с 3:6 първия сет срещу Кареньо Буста в четвъртфинален двубой от турнира на червени кортове в Барселона. Двамата тенисисти направиха общо шест пробива в подаването на съперника, но испанецът постигна четири от тях. Димитров записа един ас и три двойни грешки.\r\nБългаринът и испанецът имат пет мача помежду си в Тура, като първата ни ракета води с 3:2 победи. В последния им двубой Григор разби опонента си с 6:1, 6:1 на финалите в Лондон миналия сезон, но преди това същата година Кареньо Буста записа чиста победа на Ролан Гарос, като има и успех над Димитров на клей от 2016 г. в Мадрид. Топ тенисистът ни също е побеждавал на червено този съперник – в Мадрид през 2014 година.", "date": "2018.04.27", "title": "Григор Димитров загуби първия сет срещу Кареньо Буста"}
{"url": "http://www.focus-news.net/news/2018/04/27/2515849/kyustendil-trafikat-na-gkpp-gyueshevo-e-s-normalna-intenzivnost.html", "text": "Трафикът на ГКПП „Гюешево” е с нормална интензивност. Това съобщи за Радио „Фокус” – Кюстендил дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. По пътя от и за граничния пункт има опасност от падащи камъни на пътното платно.\r\nВенцеслав ИЛЧЕВ", "date": "2018.04.27", "title": "Кюстендил: Трафикът на ГКПП „Гюешево” е с нормална интензивност"}
{"url": "http://www.focus-news.net/news/2018/04/27/2515851/sofiya-stolichni-politsai-zadarzhaha-izvarshitel-na-krazhba.html", "text": "На 20 април в Трето районно управление - СДВР е заявено, че непознат мъж, извършил кражба на 600 лв. от касово чекмедже в  търговски обект. Това съобщиха от пресцентъра на МВР. В резултат на бързите оперативно-издирвателни и процесуално-следствени действия в рамките на образуваното досъдебно производство  бил установен извършителят на деянието -  А. И. /44г./, от  София, осъждан за кражба.  На 27 април мъжът е задържан с полицейска мярка до 24 часа. След доклад на събраните материали в Софийската районна прокуратура А.И. е привлечен като обвиняем за престъпление по чл. 195 от НК и му е наложена мярка за неотклонение „парична гаранция“ в размер на 500 лева.", "date": "2018.04.27", "title": "София: Столични полицаи задържаха извършител на кражба"}
{"url": "http://www.focus-news.net/news/2018/04/27/2515853/kyustendil-targovtsite-v-grada-ochakvat-povishavane-na-tsenite-pri-presnite-zelenchutsi-za-predstoyashtite-praznitsi.html", "text": "Търговците в Кюстендил очакват повишаване на цените при пресните зеленчуци за предстоящите празници, сочи репортерска проверка на Радио „Фокус” – Кюстендил. Към момента доматите са с цени от 1 лв/кг до 2,50 лв/кг. Оранжерийните краставици се продават за 2,20 лв/кг, а пиперът 1,50 лв/кг. връзка репички или пресен лук са на цена от 0,80 лева, а зелето се продава за 1,50 лв/кг. Според търговеца Веска Кръстева цените са по-ниски от тези по време на Великденските празници, но се очаква за Гергьовден те отново да се повишат. Основната причина е търсенето по самите борси, от които зареждат търговците на кооперативния пазар в Кюстендил. „Ние зареждаме от борсите в Петрич. Когато там има голямо търсене, а няма достатъчно стока – цените се покачват. Това очаквам, че ще се случи и по празниците през месец май. Средно поскъпването е с около 30 %. Ние няма как да продаваме на загуба, вдигаме цените и тук. Хората се сърдят на нас, че цените са по-скъпи, но всичко идва от борсите”, каза Веска Кръстева. По думите й след празниците през месец май, отново ще се очаква цената на пресните зеленчуци да тръгне надолу. До момента на пазара в Кюстендил липсва традиционният за региона плод – череши.\r\nВенцеслав ИЛЧЕВ", "date": "2018.04.27", "title": "Кюстендил: Търговците в града очакват повишаване на цените при пресните зеленчуци за предстоящите празници"}
{"url": "http://www.focus-news.net/news/2018/04/27/2515852/veliko-tarnovo-v-svishtov-se-provede-lekoatleticheskiyat-kros-da-opazim-detsata-si.html", "text": "В Свищов се проведе ежегодният пролетен лекоатлетически крос „Да опазим децата си”, съобщиха от пресцентъра на Общината. Той се организира от фондация „Ангели от Лим” и Община Свищов и е в памет на Антония Братова и Антоана Евтимова, и останалите 10 деца, загинали трагично в река Лим.\r\nУчастие взеха над 100 деца от училищата в Свищов и населените места в общината.\r\nКросът бе открит от Венци Евтимов – бащата на Антоана, който пожела успех на участниците.\r\nСъстезателите бяха разделени в различни възрастови групи, като имаше отделни състезания за момичета и момчета. Стартът бе даден на централната улица „Цар Освободител” до площад „Алеко”, която бе затворена за движение на автомобили.\r\nВ групата на състезателите от I до IV клас победител при момичетата стана Яница Иванова от СУ „Николай Катранов”, следвана от Анелия Стефанова от СУ „Димитър Благоев” и Саня Христова от ОУ „Христо Ботев” – с. Алеково.\r\nПри момчетата в тази група пръв стана Радослав Атанасов от СУ „Димитър Благоев”, втори е Християн Османов от СУ „Цветан Радославов”, а трети – Димитър Матеев от СУ „Димитър Благоев”.\r\nВ групата на състезателите от V – VII клас Алисия Пенева от ОУ „Св. Св. Кирил и Методий” – с. Овча могила победи при момичетата. След нея останаха Айлин Исмаилова от ОУ „Филип Сакелариевич” и Александра Христова от СУ „Цветан Радославов”.\r\nИлко Илиев от ОУ „Св. Св. Кирил и Методий” – с. Овча могила стана шампион при момчетата в тази възрастова група. Втори е Димитър Петров от ОУ „Филип Сакелариевич”, а трети – Елисей Карлев от ОУ „Христо Ботев” – с. Ореш.\r\nСъстезанието при участниците от VIII – X клас също премина много интересно. Победител при момичетата е Виктория Борисова от СУ „Димитър Благоев”, следвана от Лора Опрева от същото училище и Анелия Анева от СПГ „Алеко Константинов”.\r\nДаниел Кръстев от СУ „Цветан Радославов” е победител при момчетата. Втори е Владислав Василев от същото училище, а трети – Георги Пенев от СПГ „Алеко Константинов”.\r\nДимитринка Николова бе наградена като шампион при момичетата от X до XII клас. Тя бе и единствената представителка от тази възрастова група, която се включи в кроса.\r\nПри момчетата шампион е Мирослав Атанасов от СПГ „Алеко Константинов”, следван от Пламен Петров от ПДТГ „Димитър Хадживасилев” и Любомир Ламбев от СУ „Димитър Благоев”.\r\nЗа най-малък участник бе наградена 4-годишната Грациела-Софи Кирилова Младенова от детска градина „Радост”, а за най-голям участник – 19-годишният Пламен Петров от ПДТГ „Димитър Хадживасилев”.\r\nНаградите връчиха кметът на общината Генчо Генчев, председателят на Общинския съвет д-р Кристиян Кирилов и други представители на Общинската администрация.\r\nПредставителите на фондация „Ангели от Лим” връчиха и няколко специални награди – за участниците от училището в Овча могила, на Центъра за социална рехабилитация и интеграция в Свищов и за Дневния център за деца с увреждания в Свищов.\r\nСъбитието бе официално закрито от кмета Генчо Генчев, който пожела на децата да обичат спорта, за да бъдат здрави и да постигат успехи, с които Свищов и техните родители да се гордеят.", "date": "2018.04.27", "title": "Велико Търново: В Свищов се проведе лекоатлетическият крос „Да опазим децата си”"}
{"url": "http://www.focus-news.net/news/2018/04/27/2515854/interfaks-v-sredizemno-more-e-navlyazla-udarnata-grupa-na-vms-na-sasht-nachelo-sas-samoletonosacha-hari-truman.html", "text": "Самолетоносачната ударна група на ВМС на САЩ, водена от атомния самолетоносач „Хари Труман“ е влязла около 15:00 часа българско време във водите на Средиземно море, предава Интерфакс, позовавайки се на данните от системата за международен мониторинг на придвижването на морските съдове.\r\nСпоред британските наблюдатели край Гибралтар заедно с „Хари Труман“ в Средиземно море са влезли ракетният крайцер „Нормандия“, ескадреният миноносец „Форест Шърман“, както и германската фрегата „Хесен“. \r\nПо-рано тази седмица в Средиземно море влязоха разрушителите „Бълкли“ и „Арли Бърк“ от състава на групата на „Хари Труман“. \r\nСпоред данните на Шести флот на ВМС на САЩ в състава на групата влизат ракетните разрушители „Фарагут“, „Джейсън Денъм“ и „Съливанс“, които ще влязат по-късно в Средиземно море. \r\nВсички американски кораби са снабдени с крилати ракети „Томахоук“, които имат обхват от около 2500 км.  Виктор Турмаков", "date": "2018.04.27", "title": "Интерфакс: В Средиземно море е навлязла ударната група на ВМС на САЩ начело със самолетоносача „Хари Труман“"}
{"url": "http://www.focus-news.net/news/2018/04/27/2515843/alsat-m-spored-gratskiya-alternativen-ministar-na-otbranata-ot-makedoniya-zavisi-dali-shte-ima-reshenie-za-imeto.html", "text": "Алтернативният министър на отбраната на Гърция Фотис Кувелис заяви по време на интервю пред местни медии, че не може да даде точна дата за окончателно споразумение по спора за името, защото в моменгта решението зависи от властите в Скопие, предава скопският телевизионен канал  „Алсат-М“.\r\nКувелис заяви, че Гърция, чрез външния си министър Никос Кодзиас, е предоставила своите позиции и условията за решението на спора, а сега решенията трябва да ги вземе Скопие.\r\n„Ако ме питате дали мога да посоча крайна дата, дали ще се постигне споразумение, ще ви кажа, че не мога да дам и не мога да кажа, защото случаят вече се намира в Скопие“, заяви Кувелис.  Виктор Турмаков", "date": "2018.04.27", "title": "„Алсат М“: Според гръцкия алтернативен министър на отбраната от Македония зависи дали ще има решение за името"}
{"url": "http://www.focus-news.net/news/2018/04/27/2515855/pernik-poredno-nakazanie-poluchi-podsadim-hvanat-sas-17-500-kutii-s-tsigari-bez-banderol.html", "text": "Съдът е одобрил споразумение, сключено между Районна прокуратура – Перник и защитата на подсъдимия Б. Й., за държане на стоки без български акцизен бандерол, съобщиха от пресцентъра на Апелативна прокуратура-София. \r\nНа 9 март 2018 г. подсъдимият Й. държал 17 500 кутии с цигари без бандерол, на обща стойност 84 450 лева. Тютюневите изделия били укрити от него на няколко места – в багажното отделение на управлявания от него лек автомобил в местност между открит рудник „Бела вода“ и с. Богданов дол, общ. Перник, както и в постройка към имот и в товарен автомобил, паркиран в с. Витановци. \r\nДължимият акциз за това количество стока възлиза на 59 285 лева. \r\nПрестъпното деяние е било извършено от Б.Й. повторно. \r\nНа подсъдимия е наложено наказание от една година и десет месеца „лишаване от свобода“ с изпитателен срок от три години и шест месеца.", "date": "2018.04.27", "title": "Перник: Поредно наказание получи подсъдим, хванат със 17 500 кутии с цигари без бандерол"}
{"url": "http://www.focus-news.net/news/2018/04/27/2515823/afp-donald-tramp-privetstva-strahotnata-pomosht-na-kitayskiya-prezident-po-severna-koreya.html", "text": "Президентът на САЩ Доналд Тръмп приветства „страхотната помощ“, предоставена му от неговия китайски колега Си Дзинпин по отношение на Северна Корея, която е тласната към дипломация след период на ракетни и ядрени изпитания, засилили регионалното напрежение, предава  AFP.\r\n„Моля, нека не забравяме страхотната помощ, която моят добър приятел президентът Си Дзинпин даде на САЩ, особено по Северна Корея. Без него щеше да стане по-дълго и по-трудно“, заяви Тръмп на профила си в социалната мрежа „Туитър“.\r\nКитай е единственият голям партньор на Северна Корея, но подкрепи санкциите на ООН, наказващи Пхенян за изпитанията му.  Виктор Турмаков", "date": "2018.04.27", "title": "AFP: Доналд Тръмп приветства „страхотната помощ“ на китайския президент по Северна Корея"}
{"url": "http://www.focus-news.net/news/2018/04/27/2515857/radio-svobodna-evropa-za-lidera-na-gratskata-opozitsiya-ne-e-vazmozhno-reshenie-na-vaprosa-za-imeto-bez-promyana-v-makedonskata-opozitsiya.html", "text": "Председателят на основната гръцка опозиционна партия „Нова демокрация“ Кирякос Мицотакис заяви, че решението на спора за името  няма как да бъде открито без промени в конституцията на Македония и без безвъзратното премахване на елементите на иредентизма, предава радио  „Свободна Европа“ в своята македонска редакция.\r\nМицотакис посочи, че начинът, по който правителството в страната управлява преговорите, предизвиква безпокойство и още веднъж повтори позицията си, че „няма да разделят гърците, че да обединят македонците“. Виктор Турмаков", "date": "2018.04.27", "title": "Радио „Свободна Европа“: За лидера на гръцката опозиция не е възможно решение на въпроса за името без промяна в македонската опозиция"}
{"url": "http://www.focus-news.net/news/2018/04/27/2515856/kyustendil-obshtinskiyat-savet-v-dupnitsa-otlozhi-glasuvaneto-na-godishniya-otchet-na-obshtinskata-bolnitsa-v-grada.html", "text": "Общинският съвет в Дупница отложи гласуването на годишния отчет на общинската болница в града. Това съобщи за Радио „Фокус” – Кюстендил Емил Гущеров, председател на Общински съвет – Дупница. По думите му причина за отлагането на докладната записка е липсата на представител на ръководството на болницата. „Всички останали докладни записки бяха разгледани и подкрепени от страна на общинските съветници”, каза Емил Гущеров.  В рамките на заседанието е утвърдена общинската програма за закрила на детето. Съветниците са гласували и одобрили предложението за нов управител на общинското дружество „Дупница транс” да бъде Георги Зарев. Приет е и годишен план за развитие на социалните услуги на територията на Община Дупница за 2019 година. Съветниците са дали съгласието си за разработване и кандидатстване с проектни предложения на общините Дупница, Куманово и Крива Паланка по втора покана за набиране на проектни предложения по Програмата за трансгранично сътрудничество България – Македония.\r\nВенцеслав ИЛЧЕВ", "date": "2018.04.27", "title": "Кюстендил: Общинският съвет в Дупница отложи гласуването на годишния отчет на общинската болница в града"}
{"url": "http://www.focus-news.net/news/2018/04/27/2515860/burgas-otkrito-e-mumifitsirano-tyalo-v-trafopost-v-sgradata-na-vik.html", "text": "Открито е мумифицирано тяло в трафопост в сградата на ВиК-Бургас. Това съобщи за Радио „Фокус“ – Бургас Цветелина Рандева, говорител на ОДМВР-Бургас. След възникване на авария в сградата на ВиК е пристигнала дежурна група на ЕВН за възстановяване на електрозахранването. При отваряне на входната врата на трафопост, която била заварена с цел предотвратяване на кражби, е открит труп на мъж в лежаща поза. Тялото е мумифицирано, за което се предполага, че е било от минимум една година там. При извършения оглед в задната част на трафопоста е открита направена дупка от която вероятно човекът се е промъквал и е нощувал. Предполага се, че същият е клошар без постоянен адрес. Видимата  му възраст е около 40 години. Мумифицираното тяло е откарано за аутопсия, която ще протече утре, за да даде точна причина за настъпилата смърт. Най-вероятно се касае за здравословен проблем, защото видими консумативи при извършения оглед не са открити.\r\nДеница ДИМИТРОВА", "date": "2018.04.27", "title": "Бургас: Открито е мумифицирано тяло в трафопост в сградата на ВиК"}
{"url": "http://www.focus-news.net/news/2018/04/27/2515858/blagoevgrad-obshtinskite-savetnitsi-upalnomoshtiha-kmeta-d-r-atanas-kambitov-da-predstavlyava-obshtinata-v-predstoyashtoto-zasedanie-na-obshtoto-sabranie-na-asotsiatsiyata-po-v-i-k.html", "text": "Общинските съветници в Благоевград гласуваха на днешната си сесия за упълномощаване на кмета на Общината д-р Атанас Камбитов, да участва в предстоящото извънредно заседание на Общото събрание на Асоциацията по В и К, предаде репортер на Радио „Фокус“-Пирин. Заседанието ще се проведе на 10 май. В проекта за решение беше  включено предложение, прието с пълно мнозинство, задължаващо кмета Камбитов, като представител на Общината с най-голямо дялово участие, да поведе инициатива за свикване на извънредно Общо събрание на Асоциацията. На това заседание да бъдат поканени кметовете и представители на единствените две общини, които не участват в Асоциацията по ВиК – Кресна и Сандански. Целта е да се ускори процесът на консолидация, която от своя страна би дала възможност за кандидатстване по редица програми от европейските фондове.\r\nЛора КАЛЧЕВА", "date": "2018.04.27", "title": "Благоевград: Общинските съветници упълномощиха кмета д-р Атанас Камбитов да представлява Общината в предстоящото заседание на Общото събрание на Асоциацията по В и К"}
{"url": "http://www.focus-news.net/news/2018/04/27/2515859/stefka-stefanova-inspektsiya-po-truda-veliko-tarnovo-195-800-narusheniya-sa-ustanovili-inspektorite-po-truda-v-stranata-prez-2017-godina.html", "text": "45 600 проверки са извършили инспекторите по труда в цялата страна през 2017 година. Това съобщи Стефка Стефанова, старши юрисконсулт в Дирекция „Инспекция по труда“ – Велико Търново, по време на кръгла маса на тема „Безопасност и здраве при работа – сигурност, отговорност и ефективност”, предаде репортер на Радио „Фокус“ – Велико Търново. Тя посочи, че са проверени почти 37 300 предприятия с над 1 милион наети в тях. Установени са 195 800 нарушения. От тях свързаните с безопасността на труда са 97 615. За отстраняване на тези нарушения са приложени 188 400 броя принудителни административни мерки. В 577 случая са спрени машини, обекти и работни места, застрашаващи живота и здравето на работещите. Въведени е специален режим при невъзможност за спиране в 52 случая. Отстранени са 54 работници и служители без нужната квалификация и инструктаж за безопасност при работа. „Във всеки случай, в който е приложен акт за спиране или отстранен неквалифициран или неинструктиран работник напрактика е предотвратена трудова злополука, която може да доведе до фатален изход. За щастие през миналата година на територията на нашата област нямаме тежки трудови злополуки и считаме, че и ние допринасяме за този резултат и дано тази тенденция се запази“, посочи Стефка Стефанова.\r\nПо думите на инж. Иван Миневски от Службата по трудова медицина в повечето случаи причината за инцидентите с младите работници е тяхното рисково поведение при изпълнение на задачите. Те искат да се докажат, да покажат, че могат да се справят с дадената задача в определени ситуации. За младите работници би трябвало да има  повече превантивна дейност, повече обучение и мониторинг при изпълнение на конкретните задачи по отношение на трудовите им правоотношение. Те трябва да изпълняват само това, което им е вписано в трудовите задължения“, посочи Иван Миневски.\r\nНадежда КРЪСТЕВА", "date": "2018.04.27", "title": "Стефка Стефанова, „Инспекция по труда“ – Велико Търново: 195 800 нарушения са установили инспекторите по труда в страната през 2017 година"}
{"url": "http://www.focus-news.net/news/2018/04/27/2515864/odmvr-varna-nay-chesto-proizshestviyata-s-patni-prevozni-sredstva-s-zhivotinska-tyaga-nastapvat-zaradi-lipsata-na-svetlootraziteli.html", "text": "Най-често пътнотранспортните произшествия с пътни превозни средства с животинска тяга настъпват заради липсата на светлоотразители. Това съобщиха за Радио „Фокус“ – Варна от пресцентъра на Областната дирекция на МВР – Варна. Правилата за оборудване и движение по пътищата на пътни превозни средства с животинска тяга, както и службите за контрол, които се определят от общините, са описани в Закона за движение по пътищата. \r\nВсяко пътно превозно средство с животинска тяга трябва да има два бели или жълти светлоотразителя отпред, два червени светлоотразителя отзад, а при движение през нощта и при намалена видимост – отзад вляво светещо тяло, излъчващо бяла или жълта добре различима светлина. Светлоотразителите трябва да са разположени симетрично от двете страни на превозното средство. Водачите на пътни превозни средства с животинска тяга, на животни или на стада трябва непрекъснато да направляват животните, така че да не създават пречки и опасности за движението, и да не ги оставят без надзор в обхвата на пътя. През тъмната част на денонощието водачите на пътни превозни средства с животинска тяга носят светлоотразителни жилетки. Служби за контрол, определени от кметовете на общините, контролират в населените места изправността и състоянието на пътната настилка, пътните съоръжения, пътната маркировка, средствата за организация и регулиране, както и спазването на правилата за паркиране от водачите на пътни превозни средства, на правилата за движение от пешеходците и на правилното използване на алармените инсталации, монтирани в пътни превозни средства за тяхната охрана, контролират на територията на общината спазването на изискванията на Закона за управление на отпадъците по отношение на изоставените или снетите от отчет моторни превозни средства. \r\nОбщините имат задължение и да регистрират пътните превозни средства с животинска тяга. „Важно за безопасността на техните водачи, както и за останалите участници в движението по пътищата е тези правила да бъдат спазвани. Най-често пътнотранспортните произшествия с пътни превозни средства с животинска тяга настъпват заради липсата на светлоотразители, не са редки случаите на пътни инциденти поради неправилното им движение на пътя и неправилния превоз на пътниците в тях. Пътните превозни средства с животинска тяга трябва да бъдат видими за останалите „, допълниха от полицията.\r\nМарияна ВАЛЕНТИНОВА", "date": "2018.04.27", "title": "ОДМВР – Варна: Най-често произшествията с пътни превозни средства с животинска тяга настъпват заради липсата на светлоотразители"}
{"url": "http://www.focus-news.net/news/2018/04/27/2515863/plovdiv-stroitelnite-raboti-po-bul-severen-shte-prodalzhat-prez-lyatoto.html", "text": "Спряна е работата по бул. ”Северен” в Пловдив, тъй като тече процедура по отчуждаване на частен имоти. Това съобщи пред журналисти кметът Иван Тотев, предаде репортер на Радио „Фокус” – Пловдив. Очаква се през лятото строителните дейности по булеварда да продължат. „След като и последният имот се отчужди, ще остават около 500-600 метра до окончателното изграждане на бул. „Северен“ и още тази година ще може да се пусне движението по него”, обясни кметът. На следващата сесия на Общинския съвет ще бъде разгледан договора по отчуждаването на имота, който е около 2.5 дка и в рамките на около 2 месеца ще завърши процедурата на отчуждаването.\r\nТотев посочи също, че двуетажен паркинг ще бъде построен в район „Северен”, близо до Пощата. Паркингът ще се свързва с пасарелка с новата сграда на районното кметство и с кръговото кръстовище на бул. „Дунав“ и „Цар Борис III Обединител“. Новото съоръжение ще е върху площ от 800 кв.м и ще разполага с около 120 паркоместа. „Този мандат Общината обръща голямо внимание на паркирането, доколкото са възможностите й”, каза кметът. По думите му е назряло времето за многоетажни паркинги. Все повече ще се развива и тенденцията за платени паркоместа. Тази година местната администрация работи по няколко проекта за изграждането на многоетажни паркинги. „Първият ще е на мястото на бившия ТЕЛК, като до края на тази година трябва да е готов проектът за него”, каза Тотев. Освен него се проектира подобен паркинг и на „Пещерско шосе“. Той ще включва и търговски площи на първото ниво, които Общината ще отдава под наем. В район „Тракия“ също ще има такъв паркинг, както и на мястото на ДКЦ VI в район „Централен“.\r\nПродължава и работата по изграждането на сградата на новото кметство. 2 200000 лева са заделени за довършване сградата на кметството. Към момента ще се отделят около 36 хил. лева за препроектирането на сградата, тъй като старият проект е правен през 2003 г., когато са били в сила други разпоредби и изисквания.\r\nЦветана ТОНЧЕВА", "date": "2018.04.27", "title": "Пловдив: Строителните работи по бул. ”Северен” ще продължат през лятото"}
{"url": "http://www.focus-news.net/news/2018/04/27/2515846/the-hill-severnokoreyskiyat-lider-se-posheguva-che-shte-spre-da-budi-prezidenta-na-yuzhna-koreya-s-raketni-izpitaniya.html", "text": "Севернокорейският лидер Ким Чен-ун се пошегува, че ще престане да прекъсва съня на южнокорейския президент Мун Джей-ин с ракетни изпитания. Той заяви това по време на тяхната среща, по време на която двамата лидери се разбраха да говорят за мирен план, който напълно да разоръжи ядрено Корейския полуостров, пише  The Hill.\r\n„Със сигурност няма повече да ти прекъсвам съня“, заяви Ким Чен-ун. Двете страни се споразумяха за „свободен от ядрено оръжие Корейски полуостров“. Дете страни все още са във състояние на война, защото след Корейската война през 1953 г. е подписано само примирие. \r\n„След жестока година на ракетни и ядрени изпитания в момента се води историческа среща между Северна и Южна Корея. Доби неща се случват“, коментира американският президент Доналд Тръмп.  Виктор Турмаков", "date": "2018.04.27", "title": "The Hill: Севернокорейският лидер се пошегува, че ще спре да буди президента на Южна Корея с ракетни изпитания"}
{"url": "http://www.focus-news.net/news/2018/04/27/2515865/nad-2-000-dravcheta-zasadiha-sluzhitelite-na-nkzhi-v-ezhegodnata-aktsiya-krasiva-gara.html", "text": "За 10-та година, се проведе инициативата „Красива гара“. Всички служители на Национална компания „Железопътна инфраструктура“ (НКЖИ) се включиха в традиционното почистване на гарите и прилежащите им площи на територията на цялата страна. Това съобщиха от пресцентъра на НКЖИ.\r\nЗа първи път тази година бяха засадени и над 2 000 дръвчета и цъфтящи храсти, предоставени безвъзмездно за кампанията от  gorata.bg (Гражданска инициатива, чиято цел е засаждането на 1 млн. дръвчета).\r\nПочистването на железопътната инфраструктура се извърши по предварително разпределение по райони. Административният персонал почисти районите на Централна жп гара София, гара София-север, гара Подуяне, гара Илиянци, гара Искър и гара Захарна фабрика. Регионалните поделения в София, Пловдив, Горна Оряховица, Бургас и Шумен се погрижиха за приветливия вид на своите обекти и териториите около съответните гари в страната. \r\nВ рамките на кампанията бяха почистени и административни сгради, чакални, градинки  и други помещения от железопътната инфраструктура.   \r\nНационална компания „Железопътна инфраструктура“, като управител на железопътната инфраструктура, стопанисва 298 гари, 392 спирки, 17 разделни постове, сгради на железопътни участъци и четни помещения, сгради на маршрутно-релейни централизации (МРЦ), трафопостове, тягови подстанции и др. \r\nТази година са предвидили повече от 4 млн. лв. за ремонти на гарите. Предстои избор на изпълнител за изготвяне на инвестиционни проекти за жп гари Ямбол, Айтос, Стамболийски, Септември и Шумен. Съвсем скоро ще започне реконструкцията на жп гара Долно Езерово. В момента се извършват ремонтни дейности и на жп гари Медковец, Костинброд, Перник разпределителна, Сахране, Змейово, Дунавци, Лозарево, Костандово, Стражица, Черквица, Разделна, както и перони на гари Драгичево, Берковица, Бойчиновци. \r\nС европейско финансиране предстои да бъдат напълно обновени 6 жп гари. Това са софийските Казичене, Подуяне и Искър, както и тези в Карнобат, Стара Загора и Нова Загора.", "date": "2018.04.27", "title": "Над 2 000 дръвчета засадиха служителите на НКЖИ в ежегодната акция „Красива гара“"}
{"url": "http://www.focus-news.net/news/2018/04/27/2515868/vazstanovka-na-dravskata-epopeya-shte-se-provede-v-s-negovan.html", "text": "На 28 април 2018 г. в с. Негован, община Нови Искър, ще се проведе мащабна възстановка „Дравска епопея – 6 март 1945“,  посветена на Дравската отбранителна операция на Българската армия през Заключителния етап на Втората световна война, съобщават от пресцентъра на Министерство на отбраната. Възстановката се провежда от Клуба за военноисторически реконструкции „Братя по оръжие“, съвместно с Министерството на отбраната и Националната гвардейска част. В нея ще участват членове на клуба с автентични униформи и въоръжение. Ще бъде показана оригинална и много рядка техника, като триосния камион „Щаер“, модел 1936 г., мотоциклети „Цюндап“ и БМВ. За първи път във възстановка ще бъде използвана тежката артилерия – 122 мм. гаубица от Втората световна война. Началото е от 12.00 часа.", "date": "2018.04.27", "title": "Възстановка на Дравската епопея ще се проведе в с. Негован"}
{"url": "http://www.focus-news.net/news/2018/04/27/2515861/south-china-morning-post-kitay-aplodira-istoricheskite-mezhdukoreyski-pregovori-kato-golyama-stapka-kam-dalgotrayniya-mir.html", "text": "Правителството на Китай обяви, че историческата среща на високо равнище между лидерите на двете корейски държави е важна крачка към дълготраен мир и стабилност на Корейския полуостров, пише  South China Morning Post.\r\nПрессекретарят на китайското външно министерство Хуа Чунин даде оценка след срещата между севернокорейския лидер Ким Чен-ун и президента на Южна Корея Мун-Джей ин. \r\n„Бедствията не могат да разделят истинските братя и само усмивка е необходима омразата между тях да се разпръсне“, заяви Хуа Чунин.\r\n„Това е исторически момент за лидерите от двете страни на границата и ние ги поздравяваме за политическото решение и смелостта“, допълни тя. Виктор Турмаков", "date": "2018.04.27", "title": "South China Morning Post: Китай аплодира „историческите“ междукорейски преговори като голяма стъпка към дълготрайния мир"}
{"url": "http://www.focus-news.net/news/2018/04/27/2515862/blagoevgrad-obshtinskiyat-savet-odobri-nyakolko-predlozheniya-otnosno-kandidatstvane-po-programata-za-transgranichno-satrudnichestvo.html", "text": "Общинският съвет в Благоевград одобри на днешната си сесия няколко предложения относно кандидатстване по Програмата за трансгранично сътрудничество Интеррег-ИПП България-бивша Югославска Република Македония 2014-2020, предаде репортер на Радио „Фокус“-Пирин. Те приеха и Програма на мерките за закрила на деца с изявени дарби на Община Благоевград за 2018 година, наименуване на улици в с. Изгрев и приемане на годишен план за развитие на социалните услуги в Община Благоевград за 2019 година. Съветниците гласуваха и издаване на разрешително  за водовземане от находище за минерална вода „Благоевград”- изключителна държавна собственост, чрез съществуващи съоръжения на Община  Благоевград, за басейна на спортен комплекс „Пирин“. Общинските съветници върнаха за преразглеждане и изготвяне на нова пазарна оценка на предложение за закупуване на имот в землището на с. Еленово.\r\nЛора КАЛЧЕВА", "date": "2018.04.27", "title": "Благоевград: Общинският съвет одобри няколко предложения относно кандидатстване по Програмата за трансгранично сътрудничество"}
{"url": "http://www.focus-news.net/news/2018/04/27/2515828/korea-herald-yuzhnokoreyskite-partii-sa-razdeleni-po-rezultatite-ot-mezhdukoreyskata-sreshta-na-visoko-ravnishte.html", "text": "Основната опозиционна Партия на свободата на Южна Корея осъди решенията на двете корейски държави след срещата на лидерите им  като „политически цирк в името на мира“, пише  Korea Herald.\r\nПо-рано президентът на Южна Корея Мун Джей-ин и лидерът на Северна Корея Ким-Чен ун обявиха, че ще постигнат пълното ядрено разоръжаване на полуострова и ще намалят напрежението. Председателят на Партията на свободата Хун Йо-пьо разкритикува това. „Тази среща не бе нищо повече от шоу на мира“, заяви той и разкритикува правителството „че не може да каже нищо относно това дали Северът ще си даде атомните бомби“.\r\nУправляващата Демократическа партия от друга страна обяви, че срещата е „историческо събитие, което полага път към мира и облекчава напрежението на Корейския полуостров“.\r\nМалката опозиционна партия „Барюнмирай“ призова към повече яснота по въпроса как точно ще се осъществи ядреното разоръжаване. „Сега е важно как ще въплътим това на практика“, заяви прессекретарят на партията Ким Чол-кун. \r\nПартията на демокрацията и мира и Партията на справедливостта приветстваха резултатите от срещата.\r\n„Приветстваме историческото споразумение и смелите действия на лидерите на двете Кореи, както и планираната среща на високо равнище между Пхенян и Вашингтон“, съобщи прессекретарят на Партията на демокрацията и мира Чой Кюн-хван. На свой ред председателят на Партията на справедливостта Чой Сьок призова президентът на САЩ Доналд Тръмп „активно да се присъедини към мира“.  Виктор Турмаков", "date": "2018.04.27", "title": "Korea Herald: Южнокорейските партии са разделени по резултатите от междукорейската среща на високо равнище"}
{"url": "http://www.focus-news.net/news/2018/04/27/2515867/a1on-makedoniya-donald-tusk-v-skopie-shte-provede-sreshti-s-prezidentite-na-albaniya-i-harvatiya-i-s-boyko-borisov.html", "text": "Председателят на Европейския съвет Доналд Туск преди самото начало на процеса „Бърдо-Бриони“ ще проведе двустранни срещи с президента на Хърватия Колинда Грабар-Китарович, с президента на Албания Илир Мета и с министър-председателя на България Бойко Борисов, предава скопският телевизионен канал „A1oN“.\r\nОсвен това президентът на Хърватия проведе двустранна среща с президента на Словения Борут Пахор.\r\nДвустранните срещи бяха насочени към подобряване на връзката по политическите, икономически, инфраструктурни и прочее въпроси  в контекста на новата стратегия на ЕС за Западните Балкани.\r\nЛидерите на страните от региона ще обсъдят и пленарното заседание, което ще се проведе в рамките на процеса Бърдо-Бриони. Виктор Турмаков", "date": "2018.04.27", "title": "„A1oN“ (Македония): Доналд Туск в Скопие ще проведе срещи с президентите на Албания и Хърватия и с Бойко Борисов"}
{"url": "http://www.focus-news.net/news/2018/04/27/2515872/haskovo-kontsert-na-nmu-prof-pancho-vladigerov-shte-se-provede-na-ploshtad-svoboda-na-29-april.html", "text": "Концерт на НМУ \"Проф. Панчо Владигеров\" ще се проведе от 11.00 до 14.00 часа на 29 април на сцената на площад \"Свобода\" в Хасково. Това съобщиха от Общината. Жителите и гостите на града могат да чуят изпълнения на акордеон на студенти от класа на доц. д-р Добромир Митев.", "date": "2018.04.27", "title": "Хасково: Концерт на НМУ \"Проф. Панчо Владигеров\" ще се проведе на площад \"Свобода\" на 29 април"}
{"url": "http://www.focus-news.net/news/2018/04/27/2515871/sofiya-vremenno-dvizhenieto-po-pat-iii-181-bistritsa-samokov-pri-s-zheleznitsa-se-osashtestvyava-v-dvuposochno-v-edna-lenta-poradi-katastrofa.html", "text": "Временно движението по път III-181 Бистрица - Самоков при с Железница се осъществява в двупосочно в една лента поради катастрофа. Това съобщиха от пресцентъра на Агенция \"Пътна инфраструктура\" и призоваха шофьорите да се движат с повишено внимание.", "date": "2018.04.27", "title": "София: Временно движението по път III-181 Бистрица - Самоков при с Железница се осъществява в двупосочно в една лента поради катастрофа"}
{"url": "http://www.focus-news.net/news/2018/04/27/2515866/sport-grigor-dimitrov-priklyuchi-uchastieto-si-v-barselona.html", "text": "Григор Димитров приключи участието си на турнира в Барселона. Испанецът Кареньо Буста спечели четвъртфиналния двубой на червени кортове за час и половина игра след 6:3, 7:6 (7:4 в тай-брека)  и на полуфинала ще играе срещу 19-годишния грък Стефанос Циципас, който отстрани изненадващо петия поставен Доминик Тийм от Австрия.\r\nС тази успех Кареньо Буста изравни победите срещу българина – 3:3.\r\nСледващото участие на Григор Димитров е „Мастърс“ турнира в Мадрид, с награден фонд от 7 милиона и 200 хиляди евро, който ще се проведе от 7-и до 13-и май.", "date": "2018.04.27", "title": "Спорт: Григор Димитров приключи участието си в Барселона"}
{"url": "http://www.focus-news.net/news/2018/04/27/2515850/reuters-makedoniya-ochakva-skoro-da-poluchi-data-za-nachaloto-na-pregovorite-za-chlenstvo-v-es.html", "text": "Македонският министър-председател Зоран Заев заяви, че страната му очаква скоро да получи точна дата за началото на преговорите за членство в ЕС и ще засили усилията си за прилагането на необходимите за целта реформи, предава  Reuters.\r\n„Имаме ясна цел пред нас. Никога не сме били толкова близо до получаването на дата за започване на преговорите с ЕС“, заяви Заев след срещата си с председателя на Европейския съвет Доналд Туск. „Работим по успешното разрешаване на спора за името. Разрешаването на въпроса ще открие вратите да започнем преговорите за членство в ЕС и НАТО“.\r\nТой допълни, че правителството „ще удвои“ усилията си реформите да станат „видими, твърди и ефективни“. Виктор Турмаков", "date": "2018.04.27", "title": "Reuters: Македония очаква скоро да получи дата за началото на преговорите за членство в ЕС"}
{"url": "http://www.focus-news.net/news/2018/04/27/2515875/novoe-vremya-ukrayna-zapadnite-balkani-sa-vav-fokusa-na-es.html", "text": "Русия и Китай трябва да разберат, че ЕС вече има влияние на Западните Балкани и то няма да се промени, коментира украинската медия Новое Время.\r\nЗа първи път за последните 12 години гръцка правителствена делегация посети Македония. Това събитие има огромно символично и политическо значение. То показва напредъка на лидерите на двете страни да прекратят дългогодишния спор, който влоши двустранните отношения и предизвика вакуум в сигурността на Южна Европа.\r\nСега, след толкова неуспешни опити, Гърция и Македония имат уникален шанс да променят стратегическия и политически пейзаж на тази част на Западните Балкани. Това може да е началото на пътя на Македония към НАТО.\r\nИмето на Македония разваля отношенията между Атина и Скопие в продължение на десетилетия. През 1991 г. гражданската война в Югославия предизвика появата на шест независими държави – Хърватия, Босна и Херцеговина, Македония, Черна гора, Косово и Сърбия. Гърция никога не е признала, че нейният съсед се нарича Македония. Вместо това те използват \"Бивша югославска република Македония\".\r\nАтина настоява, че Македония има  териториални претенции за едноименния район в Гърция. Въпросът стана толкова остър, че през 2008 г. Гърция - член на ЕС и НАТО - блокира членството на Македония в НАТО и прекъсна началото на преговорите за присъединяването ѝ към ЕС.\r\nПоради тази несигурност и липса на перспектива, Македония се колебаеше между реформите и нестабилността. Държавата се изправи срещу натиска на националистите, корупцията и бунтовете. Миналата година почти изпадна отново в размирици. Бившето правителство беше заловено в подслушване, в сплашване на гражданското общество и в  омаловажаване на опозицията. ЕС се забави с реакцията си – той с труд разбра, че нестабилността в тази страна може да се разпространи и в други региони.\r\nНо сега реформисткото правителство, оглавявано от Зоран Заев, се отправи към Атина, за да промени състоянието на нещата. Заев, например, промени името на летището в Скопие, което по-рано е кръстено на Александър Велики. То премахна и други исторически имена и символи, които дразниха Гърция. И дори най-трудният въпрос - името на страната - може да бъде решен през следващите седмици.\r\n„Това е много деликатен процес“\" заяви македонският външен министър Никола Димитров след разговори с гръцкия си колега Никос Кодзиас. „Вярваме в едно честно споразумение, което ще бъде от полза и за двете страни: където няма да има губещи и победители - само компромис“. „Гърция иска да постигне компромис“, потвърди Кодзиас.\r\nПрез изминалата година подобна реторика би била невъзможна. Сега в случай, че името е договорено, все още не е ясно дали името е необходимо да се включи в конституцията или просто да се използва на международно ниво. Освен това Заев и гръцкият му колега Алексис Ципрас ще трябва да \"продадат\" това решение на своите избиратели. Включително и на националистите.\r\nМеждувременно ЕС дава възможност на региона да се присъедини към Съюза до 2025 г.\r\nТези страни са изправени пред огромни предизвикателства: те са запленени от корупция, имат слаби правителства, лошо образование и инфраструктура. Но фактът, че в новата стратегия на ЕС за Западните Балкани, 2025 има перспектива за членство, дава на тези държави стимул да се движат в европейската посока.\r\nЛовката дипломация на Брюксел може да преодолее безизходното положение в отношенията между Сърбия и Косово. Белград все още не е готов да признае независимостта на Косово.  ЕС се съсредоточава върху Западните Балкани, а Русия и Китай се стремят да оказват влияние в този регион.\r\nДа, ЕС е най-големият търговски партньор на Западните Балкани и осигурява значително финансиране: от 2007 г. насам - почти десет милиарда евро. Русия и Китай са далеч от такова влияние. Но те със сигурност могат да се намесват в медиите и образованието.\r\nСпоред Кристофър Уокър от Националния фонд за демокрация подобно прилагане на мека сила е „средство за манипулация, изкривяване и разсейване, отразяващо антидемократичните политически системи на авторитарните държави, които ги използват“.\r\nЕто защо ЕС трябва да убеди няколко скептични държави-членки, че Западните Балкани трябва да бъдат част от блока.\r\nТвърденията за върховенство на закона и свободата на медиите в Полша и Унгария, корупцията и слабите институции в България и Румъния засилват лошата репутация на региона. Това е още една причина, поради която предстоящите срещи на високо равнище - ЕС-Западните Балкани на 17 май в София, а след това и срещата на високо равнище в Лондон под егидата на Берлинския процес - са насочени към изграждане на силни институции и гражданско общество. Русия и Китай трябва да разберат, че ЕС вече има влияние в Западните Балкани. И положението няма да се промени. Виктор Турмаков", "date": "2018.04.27", "title": "Новое Время (Украйна): Западните Балкани са във фокуса на ЕС"}
{"url": "http://www.focus-news.net/news/2018/04/27/2515877/pazardzhik-katastrofa-mezhdu-dva-leki-avtomobili-e-stanala-malko-sled-razklona-za-grad-septemvri.html", "text": "Катастрофа между два леки автомобили е станала малко след разклона за град Септември при главен път I-8 Пазарджик-Белово, предаде репортер на Радио „Фокус“ – Пазарджик. На мястото на произшествието има патрул на КАТ „Пътна полиция“ и екип на Спешна помощ. Нанесени са материални щети по двата автомобила. Няма сериозно пострадали хора.  Извършва се оглед. Движението и в двете посоки е натоварено.\r\nАлбена ЖИЛЕКОВА", "date": "2018.04.27", "title": "Пазарджик: Катастрофа между два леки автомобили е станала малко след разклона за град Септември"}
{"url": "http://www.focus-news.net/news/2018/04/27/2515869/vitseprezidentat-iliyana-yotova-v-sliven-mladite-sa-stroitelite-na-silna-i-demokratichna-balgariya-nay-vazhnata-ni-misiya-kato-darzhava-e-da-vazpitame-detsata-si-v-lyubov-kam-rodinata.html", "text": "Вие сте възрожденците на днешния ден. Вие сте строителите на съвременна и свободна България, силна и демократична държава, в която всички сме равни, както ни завеща Апостолът на свободата. С тези думи вицепрезидентът Илияна Йотова приветства участниците в третата регионална среща на клубовете „Млади възрожденци“, която се проведе в град Сливен. Това съобщиха от прессекретариата на държавния глава. Движението, което е под почетния патронаж на вицепрезидента е инициатива на Общобългарския комитет „Васил Левски“, a броят на клубовете „Млади възрожденци“ в област Сливен е 83. \r\n„В колкото повече места в България посеете семенцата на любовта към род и Родина – това ще е гаранция, че ще ни има като нация“, с тези думи вицепрезидентът се обърна към Васил Василев, председател на Общобългарския комитет „Васил Левски“. Според вицепрезидента днес, когато разделителните линии помежду ни се множат, се нуждаем като държава от ревностни пазители на българското и патриотични инициативи. \r\n„Най-важната ни мисия като държава е да възпитаме децата си в ценности – общобългарски и общочовешки“, изтъкна вицепрезидентът. „Днес, когато зачестяват опитите за пренаписване на историята, когато националните ни герои без свян се използват за политическа употреба е особена важна ролята на родолюбците, на съвременните будители – учители и родители“, подчерта Илияна Йотова. \r\nПред препълнена зала, в която се бяха стекли хора от цялата област Сливен ученици рецитираха заветите на Левски и стихове за Апостола. Представена бе постановка „Моят Левски“ по сценарий на ученичка от Профилирана гимназия с преподаване на западни езици „Захарий Стоянов“. Христина Богданова – родственица на Васил Левски разказа за живота и делото на Дякона. \r\nНа срещата на „Младите възрожденци“ присъстваха кметът на община Сливен Стефан Радев, зам. областният управител Димитринка Петкова и началникът на регионалното управление на образованието Бисерка Михалева.", "date": "2018.04.27", "title": "Вицепрезидентът Илияна Йотова в Сливен: Младите са строителите на силна и демократична България, най-важната ни мисия като държава е да възпитаме децата си в любов към Родината"}
{"url": "http://www.focus-news.net/news/2018/04/27/2515876/plovdiv-vremenno-e-ogranicheno-dvizhenieto-po-okolovrastniya-pat-na-grada-v-uchastaka-ot-razklona-za-sadovo-do-otbivkata-za-skutare-poradi-katastrofa.html", "text": "Временно е ограничено движението по Околовръстния път на Пловдив в участъка от разклона за Садово до разклона за Скутаре поради катастрофа. Това съобщиха от пресцентъра на Агенция \"Пътна инфраструктура\". Обходен маршрут е определен през град Пловдив.", "date": "2018.04.27", "title": "Пловдив: Временно е ограничено движението по Околовръстния път на града в участъка от разклона за Садово до отбивката за Скутаре поради катастрофа"}
{"url": "http://www.focus-news.net/news/2018/04/27/2515879/stara-zagora-balgarskiyat-cherven-krast-udalzhava-perioda-na-razdavaneto-na-hranitelni-paketi-za-nay-nuzhdaeshtite-se-v-kazanlak.html", "text": "Българският Червен кръст удължава периода на раздаването на помощите за Казанлък по Оперативна програма за храни или основно материално подпомагане  от Фонда за европейско подпомагане на най-нуждаещите се лица, каза за Радио „Фокус“ Катя Василева от местната структура на БЧК. Тя поясни, че временният пункт за раздаването на втори транш хранителни продукти се намира в ж.к. „Изток“, общински клуб \"Кап. Петко Войвода\". Удълженият период на подпомагане е 4  – 11 май 2018 г., като 7-ми май е официален празник и неработен ден на пункта. Работното време е от 17 до 19.30 часа.\r\nОт БЧК напомнят, че храната се получава лично - при представяне на лична карта, или от упълномощен представител с пълномощно, подписано от правоимащото лице, коeто остава в БЧК. За правоимащи деца храната се получава от упълномощено лице след представяне на Административна заповед за настаняване на детето по Закона за закрила на детето или Съдебно решение за настаняване на детето, заверени копия от които остават в БЧК.\r\nСлавяна ГАЙДАРОВА", "date": "2018.04.27", "title": "Стара Загора: Българският Червен кръст удължава периода на раздаването на хранителни пакети за най-нуждаещите се в Казанлък"}
{"url": "http://www.focus-news.net/news/2018/04/27/2515874/blagoevgrad-obshtinskiyat-savet-prie-godishnite-finansovi-otcheti-i-balans-za-2017-godina-na-obshtinskite-targovski-druzhestva.html", "text": "Общинският съвет в Благоевград прие на днешната си сесия годишните финансови отчети и баланс за 2017 година на общинските  търговски дружества. предаде репортер на Радио „Фокус“-Пирин. Бяха приети и докладите за осъществените читалищни дейности и финансови отчети за изразходваните средства през 2017 г . Очаквано, дебати предизвика годишният финансов отчет на „Специализирана болница за активно лечение по онкология “Свети Мина” ЕООД. \r\nБяха направени изказвания относно искане на оставката на управителя - д-р Георгиев,  опасения от запориране на сметките на лечебното заведение, поради натрупани огромни задължения към доставчиците на лекарствени препарати, както и предложения за евентуалната възможност за включване на другите общини, ползващи се от услугите на болницата, в нейната издръжка. Финансовият отчет и баланс за 2017 година на „Общински футболен клуб Пирин” ЕООД бе отхвърлен. \r\nНай-подробно бе разискван и отчетът на общинско търговско дружество „Паркинги и гаражи – Благоевград” ЕООД. В изказванията си някои от съветниците направиха предложения за премахване на „Синя зона“, поради недостатъчната ѝ ефективност. Мнозинството от общинските съветници обаче, се обедини около становището, че без опита за регулация на движението, осъществяван чрез „Синя зона“, и предвид броя на автомобилите в града ни, би настъпил истински хаос и това за момента остава единственото адекватно решение.\r\nЛора КАЛЧЕВА", "date": "2018.04.27", "title": "Благоевград: Общинският съвет прие годишните финансови отчети и баланс за 2017 година на общинските  търговски дружества"}
{"url": "http://www.focus-news.net/news/2018/04/27/2515837/afp-kim-chen-un-se-e-zavarnal-v-severna-koreya-sled-sreshtata-na-visoko-ravnishte.html", "text": "Лидерът на Северна Корея Ким Чен-ун се е върнал на територията на страната си, което сляга край на историческата му среща на високо равнище с южнокорейския президент Мун Джей-ин, предава  AFP.\r\nЛидерът на Северна Корея помаха на своите домакини през прозореца на автомобила си, докато той се връщаше през Демилитаризираната зона обратно в Пхенян.  Виктор Турмаков", "date": "2018.04.27", "title": "AFP: Ким Чен-ун се е завърнал в Северна Корея след срещата на високо равнище"}
{"url": "http://www.focus-news.net/news/2018/04/27/2515878/plovdiv-zhena-i-dve-detsa-sa-postradali-pri-verizhna-katastrofa-mezhdu-paten-vazel-skobeleva-mayka-i-skutare.html", "text": "Жена и две деца са пострадали при верижна катастрофа на главен път ІІ-56, между пътен възел \"Скобелева майка\" и Скутаре. Това съобщи за Радио „Фокус“- Пловдив говорителят на ОДМВР. Катастрофирали са три леки и два товарни автомобила. Сигналът е подаден в полицията към 17.00 часа. По първоначални данни жената и двете деца са леко пострадали. Към мястото са насочени екипи на сектор „Пътна полиция“, които ще регулират трафика. В момента участъкът от пътя между пътен възел \"Скобелева майка\" и Скутаре е затворен.\r\nЦветана ТОНЧЕВА", "date": "2018.04.27", "title": "Пловдив: Жена и две деца са пострадали при верижна катастрофа между пътен възел \"Скобелева майка\" и Скутаре"}
{"url": "http://www.focus-news.net/news/2018/04/27/2515882/kyustendil-intenziven-e-trafikat-po-avtomagistrala-struma-v-oblastta.html", "text": "Интензивен е трафикът по автомагистрала „Струма” в Кюстендилска облас. Това съобщи за Радио „Фокус” – Кюстендил дежурният в Областно пътно управление – Кюстендил. По думите му пътните настилки са сухи. Интензивен е трафикът и по път Е-79, както и по направлението София – Кюстендил. Слаб трафик има в посока от и за ГКПП „Гюешево”. Повишена е опасността от падащи камъни във високопланинските райони. Водачите трябва да шофират с повишено внимание по пътя Кюстендил – София, през Конявската планина и в участъците Бобошево – Четирци и Ваксево – Друмухар. В участък от един километър се усвояват нови площи, изгражда се ново трасе поради свлачище. Движението трябва да се осъществява с повишено внимание и съгласно въведената организация за безопасност. Срокът за приключване на дейностите е до 8 септември 2018 година. В участъци от пътя Смоличано – Пелатиково е ограничено движението на моторни превозни средства, поради пропадане на пътното платно. Срокът за възстановяване на участъка е 30 юни.\r\nВенцеслав ИЛЧЕВ", "date": "2018.04.27", "title": "Кюстендил: Интензивен е трафикът по автомагистрала „Струма” в областта"}
{"url": "http://www.focus-news.net/news/2018/04/27/2515881/stara-zagora-kazanlak-e-domakin-na-tretata-natsionalna-konferentsiya-po-preduchilishtna-i-nachalna-uchilishtna-pedagogika.html", "text": "Казанлък е домакин на Третата национална конференция по предучилищна и начална училищна педагогика от днес до неделя 29 април. Това каза за Радио „Фокус“ Григор Бошнаков, директор на ДГ „ Детелина“. Организатор на форума е едно от националните издателства.\r\nЗаседанията ще се провеждат в зала \"Севтополис\". В официалното откриване тази вечер ще вземат участие деца от Детска градина  \"Детелина\", която е към Министерство на отбраната.\r\nВ конференцията ще участват училищни директори, начални учители, университетски преподаватели, независими държавни експерти в сферата на предучиищното и началното училищно образование, автори на учебници от цялата страна.\r\nСлавяна ГАЙДАРОВА", "date": "2018.04.27", "title": "Стара Загора: Казанлък е домакин на Третата национална конференция по предучилищна и начална училищна педагогика"}
{"url": "http://www.focus-news.net/news/2018/04/27/2515885/pregled-na-mezhdunarodnite-novini-do-18-chasa-agentsiya-fokus.html", "text": "Генералният секретар на НАТО Йенс Столтенберг приветства историческата среща на високо рванище между лидерите на Северна и Южна Корея като „окуражаващо“, но предупреди, че все още предстоят предизвикателства.\r\n„Това е първа крачка, която окуражава, но трябва да разберем, че има все още много работа пред нас“, заяви Столтенберг по време на срещата на външните министри от Алианса.\r\n*** Алтернативният министър на отбраната на Гърция Фотис Кувелис заяви по време на интервю пред местни медии, че не може да даде точна дата за окончателно споразумение по спора за името, защото в моменгта решението зависи от властите в Скопие.\r\nКувелис заяви, че Гърция, чрез външния си министър Никос Кодзиас, е предоставила своите позиции и условията за решението на спора, а сега решенията трябва да ги вземе Скопие.\r\n„Ако ме питате дали мога да посоча крайна дата, дали ще се постигне споразумение, ще ви кажа, че не мога да дам и не мога да кажа, защото случаят вече се намира в Скопие“, заяви Кувелис. \r\n***  Председателят на Европейския съвет Доналд Туск преди самото начало на процеса „Бърдо-Бриони“ ще проведе двустранни срещи с президента на Хърватия Колинда Грабар-Китарович, с президента на Албания Илир Мета и с министър-председателя на България Бойко Борисов.\r\nОсвен това президентът на Хърватия проведе двустранна среща с президента на Словения Борут Пахор.\r\nДвустранните срещи бяха насочени към подобряване на връзката по политическите, икономически, инфраструктурни и прочее въпроси  в контекста на новата стратегия на ЕС за Западните Балкани.\r\nЛидерите на страните от региона ще обсъдят и пленарното заседание, което ще се проведе в рамките на процеса Бърдо-Бриони.\r\n***  Руският депутат Наталия Поклонская заяви, че Русия няма да позволи никому да обиди Сърбия. Тя изрази надежда, че както в случая с присъединяването на Крим към Русия, историческата справедливост ще се възстанови по отношение на Косово.\r\n„Косово е Сърбия. Православните храмове, които се унищожават са Сърбия. Сръбският език, който се унищожава там е също Сърбия“, заяви Поклонская по време на реч пред  сръбския парламент. Депутатът благодари за сърдечния прием и изказа мнение, че Сърбия прилича на Крим, където е родена. Тя напомни, че има сръбски корени.\r\n„Известно е, че моите предци са родом от Сърбия, но дълго време, от 1915 г. живеят в Русия. Нашите народи са братски и за тях най-важното е да запазят нашата самобитност, култура, традиции, обичаи, да запазят общата ни вяра в православието“, допълни тя.\r\n„Гордея се с нашата история. Нашите страни, Сърбия и Русия трябва да процъфтяват. Нашите национални интереси трябва да се уважават. Нашата дружба трябва да се цени и да се укрепва“, заяви Поклонская.\r\n*** Държавният глава на САЩ Доналд Тръмп приветства срещата на върха между лидерите на Северна и Южна Корея Ким Чен-ун и Мун Дже-ин като историческа, но същевременно предупреди, че „само времето ще покаже“ какво ще се случи занапред. \r\n„След яростна кампания за изстрелване на ракети и ядрени опити сега се провежда историческа среща между Северна и Южна Корея\", коментира Тръмп след като лидерите на Северна и Южна Корея се договориха да се стремят към постоянен мир и пълно ядрено разоръжаване на полуострова. \r\n„Добри неща се случват, но само времето ще покаже!\" добави Тръмп,  който след броени седмици също ще проведе среща със севернокорейския лидер.\r\nВъв втори, отделен туит, американският президент написа: „КОРЕЙСКАТА ВОЙНА СВЪРШВА! САЩ и всички хора трябва да се гордеят с това, което се случва в Корея!\"\r\n*** Федералната служба за сигурност (ФСБ) на Руската федерация е задържала четирима членове на спяща клетка на групировката „Ислямска държава“, планирали да извършват серия атентати в Москва и района.\r\n„ФСБ пресече дейността на четирима членове на т.нар. спяща клетка на международната терористична организация „Ислямска държава“, съобщиха от Центъра за връзки с обществеността на ФСБ.\r\n„В хода на следствието е установено, че групата е дошла от град Нови Уренгой в Ямало-Ненецкия автономен окръг и е планирала извършването на серия терористични атаки на територията на Московския регион. При това координацията на действията им се е извършвала от територията на Сирия посредством приложението Telegram“, съобщиха от ФСБ.\r\n***", "date": "2018.04.27", "title": "Преглед на международните новини до 18 часа /Агенция “Фокус”/"}
{"url": "http://www.focus-news.net/news/2018/04/27/2515884/sofiya-vavezhda-se-organizatsiya-na-dvizhenieto-vav-vrazka-s-shestvie-na-1-may.html", "text": "Във връзка провеждане на първомайско шествие –митинг, организирано от Софийски градски съвет на БСП се въвеждат следните промени в организацията на движение. Това съобщиха от пресцентъра Столична община. \r\nОт 08.00 часа до приключване на мероприятието на 01.05.2018 г. се забраняват престоят и паркирането на пътни превозни средства, с изключение на автобусите превозващи участниците в митинга, както следва:\r\n- на северната дъга на пл. „Св. Александър Невски”;\r\n- на моста пред Националния стадион „Васил Левски”.", "date": "2018.04.27", "title": "София: Въвежда се организация на движението във връзка с шествие на 1 май"}
{"url": "http://www.focus-news.net/news/2018/04/27/2515880/sofiya-ogromno-zadrastvane-se-e-obrazuvalo-na-bul-tsarigradsko-shose.html", "text": "Огромно задръстване се е образувало на бул. „Цариградско шосе“, предаде репортер на Агенция „Фокус“.\r\nУчастъкът от  Орлов мост до 4-ти километър се преминава за около 19 минути. Колоните от автомобили има и в трите платна за движение за излизане от столицата. Натоварен е трафикът в посока центъра. Огромни задръствания са се образували и по бул. „Ситняково“ в посока телевизионната кула.", "date": "2018.04.27", "title": "София: Огромно задръстване се е образувало на бул. „Цариградско шосе“"}
{"url": "http://www.focus-news.net/news/2018/04/27/2515886/mvnr-za-politicheskata-nestabilnost-v-nikaragua-do-momenta-nyama-informatsiya-za-postradali-v-bezreditsite-balgarski-grazhdani.html", "text": "Посолството ни в Мексико, акредитирано и за Никарагуа, следи ситуацията във връзка с политическата нестабилност в Никарагуа и е готово да съдейства на българските граждани. Това съобщиха от пресцентъра на Министерството на външните работи (МВнР). До момента няма информация за пострадали в безредиците български граждани или тяхно имущество. \r\nПосолството ни в Мексико, както и почетният консул на страната ни в Манагуа са денонощно на разположение на следните телефони: \r\n- Посолство на Република България в Съединените мексикански щати: \r\n+52 55 5596 3283 и +52 55 5596 3293; \r\n- Хулио Сезар Авилес Абурто, почетен консул на България в Никарагуа: \r\n+505 2266 9684 и +505 2532 2231. \r\nМВнР препоръчва на всички български граждани, намиращи се в Никарагуа: \r\n-              да се запасят с храна, вода и лекарства от първа необходимост и при възможност да ограничат придвижването си в страната; \r\n-              да носят винаги у себе си валиден документ за самоличност; \r\n-              да се информират непрекъснато за ситуацията чрез средствата за масово осведомяване; \r\n-              да използват следят съобщенията за актуалната обстановка в Никарагуа, публикувани на сайта на българското посолство в Мексико http://www.mfa.bg/embassies/mexico , както и на фейсбук-страницата на посолството ни в Мексико https://www.facebook.com/mexico.bgembassy/ \r\n-              да се съобразяват в максимална степен с въвежданите допълнителни мерки за сигурност, както и да следват стриктно препоръките на местните власти в тази насока; \r\n-              да се регистрират в електронната система на МВнР: http://www.mfa.bg/120/patuvamza. \r\nПри необходимост от евакуация: \r\n-              да уведомят за желанието си по телефон или през социалните мрежи посолството ни в Мексико, почетния консул на България в Никарагуа или най-близкото посолство на страна-член от Европейския съюз в Манагуа. \r\nПосолство на Германия в Никарагуа: \r\nАдрес: Carretera a Masaya km 5, del Colegio Teresiano 1 c. al sur, 1 c. abajo Calle Erasmus de Rotterdam, Managua \r\nимейл: alemaniapress@gmx.net \r\nсайт: https://managua.diplo.de/ \r\nТел.: +505 22 55 69 20, +505 22 55 69 21, +505 22 55 69 22 \r\nПосолство на Франция в Никарагуа: \r\nАдрес: De la iglesia del Carmen 1 c. 1/2 abajo, Managua \r\nТел.: (00 505) 22 64 89 70 \r\nСайт: https://www.diplomatie.gouv.fr/en/country-files/nicaragua/france-and-nicaragua/ \r\nПосолство на Испания в Никарагуа: \r\nАдрес: Avda Central, Las Colinas, n. 13 – Managua \r\nСайт: http://www.exteriores.gob.es/Embajadas/MANAGUA/es/Embajada/Paginas/inicio.aspx \r\nТел.: (+505) 22 76 09 66 /67 /68  (+505) 8810 2630 \r\nПосолство на Италия в Никарагуа: \r\nАдрес: Rotonda Güegüense, 1 Cuadra al Norte, 1/2 al Oeste 1c. al Lago 20 vrs. Abajo \r\nСайт: https://ambmanagua.esteri.it/ambasciata_managua/it/ \r\nТел.: (+505) 22 66 64 86, (+505) 22 66 29 61 \r\nВсички българи с информация за свои близки в Никарагуа, с които не могат да установят връзка или се намират в бедствено положение, могат да подадат сигнал на телефоните за спешни случаи на посолството на България в Мексико, като се свържат с дирекция „Ситуационен център“ на МВнР на телефон +359 2 948 24 04 или на имейл: crisis@mfa.bg. Сигнали се приемат денонощно.", "date": "2018.04.27", "title": "МВнР за политическата нестабилност в Никарагуа: До момента няма информация за пострадали в безредиците български граждани"}
{"url": "http://www.focus-news.net/news/2018/04/27/2515887/sofiya-katastrofa-mezhdu-dva-leki-avtomobila-e-stanala-patya-bistritsa-samokov-pri-s-zheleznitsa-nyama-postradali-pri-intsidenta.html", "text": "Катастрофа между два леки автомобила е станала пътя Бистрица-Самоков при с. Железница, няма пострадали при инцидента. Това съобщиха за Агенция „Фокус“ от пресцентъра на МВР. Сигналът за катастрофата е подаден към 16.50 часа. От МВР уточниха, че пътнотранспортното произшествие леко. Няма пострадали, щетите са само материални. Към момента има леко затруднение с преминаването в района, тъй като двата автомобила все са още там.", "date": "2018.04.27", "title": "София: Катастрофа между два леки автомобила е станала пътя Бистрица-Самоков при с. Железница, няма пострадали при инцидента"}
{"url": "http://www.focus-news.net/news/2018/04/27/2515888/sofiya-katastrofa-zatrudnyava-trafika-po-bul-tsarigradsko-shose-v-rayona-na-peshehodniya-nadlez-na-sofiya-teh-park.html", "text": "Катастрофа затруднява трафика по бул. „Цариградско шосе“ в района на пешеходния надлез на „София тех парк“, предаде репортер на Агенция „Фокус“. Заради инцидента е затруднено преминаването по бул. “Цариградско шосе“ от Орлов мост в посока изхода на столицата.", "date": "2018.04.27", "title": "София: Катастрофа затруднява трафика по бул. „Цариградско шосе“ в района на пешеходния надлез на „София тех парк“"}
{"url": "http://www.focus-news.net/news/2018/04/27/2515892/pazardzhik-natovareno-e-dvizhenieto-na-vhodno-izhodnite-arterii-na-grada.html", "text": "Натоварено е движението на входно-изходните артерии на Пазарджик, както и по околовръстния път, предаде репортер на Радио „Фокус“ – Пазарджик. В края на работния ден интензивен трафик има по всички главни кръстовища, по околовръстния път и в района на двете кръгови кръстовища при моста на река Марица. Всички светофарни уредби в града работят, няма затворени за движение улици. Патрул на „Пътна полиция“ е разположен на изхода на града в посока Пловдив.", "date": "2018.04.27", "title": "Пазарджик: Натоварено е движението на входно-изходните артерии на града"}
{"url": "http://www.focus-news.net/news/2018/04/27/2515891/tass-generalniyat-sekretar-na-oon-obeshta-da-pomogne-za-pomiryavaneto-na-phenyan-i-seul.html", "text": "Генералният секретар на ООН Антонио Гутереш приветства „историческата“ среща на високо равнище между лидерите на Северна и Южна Корея, отбелязвайки договореностите, постигнати а срещата. Той е готов да окаже помощ в процеса на примирие между двете страни, а също така и за подобряването на отношенията между Пхенян и Вашингтон, предава ТАСС.\r\n„Генералният секретар приветства смелостта и лидерските качества, които позволиха да се постигнат важните задължения и да се съгласуват действията, изложени в мирната декларация от Пханмунджом. Той очаква, че тези постижения ще бъдат развитие на срещата между лидерите на САЩ и Северна Кория, която трябва да се състои скоро. Генералният секретар обещава и занапред да помага за тези важни процеси“, пише в официално заявление на ООН . Виктор Турмаков", "date": "2018.04.27", "title": "ТАСС: Генералният секретар на ООН обеща да помогне за помиряването на Пхенян и Сеул"}
{"url": "http://www.focus-news.net/news/2018/04/27/2515889/vidin-normalno-prohodimi-sa-patishta-v-oblastta.html", "text": "Нормално проходими са пътища във Видинска област , най-много автомобили се движат по път I-1 Монтана – Видин в посока за граничен пункт „Дунав мост 2“, съобщи за Радио „Фокус“ – Видин дежурният служител в Областно пътно управление.  Натоварено е движението в участъка Видин – Дунавци. Във Видин трафикът е интензивен на входно изходните артерии на града и по бул. „Панония“. В централната градска част пред някои от светофарите се образуват задръствания. Движението по път III-1411 с. Слана Бара – Видин е ограничено за автомобили над 5 т поради компрометирано експлоатационно състояние на мост.\r\nАнна ЛОЗАНОВА", "date": "2018.04.27", "title": "Видин: Нормално проходими са пътища в областта"}
{"url": "http://www.focus-news.net/news/2018/04/27/2515873/maynichi-shimbun-yaponiya-liderite-na-severna-i-yuzhna-koreya-zayaviha-che-nikoga-nyama-da-povtoryat-zloshtastnata-istoriya-no-ne-kazvat-kak.html", "text": "Лидерите на Северна и на Южна Корея обявиха след историческата си среща на високо равнище, че никога няма да повторят старите си грешки и че ще проведат ядрено разоръжаване на Корейския полуостров, пише японският „Майничи Шимбун“.\r\n„Това бележи началната точка на нашето движение към пълно ядрено разоръжаване на Корейския полуостров. Ние никога няма да се върнем назад“, заяви южнокорейският президент Мун Джей-ин пред репортери по време на съвместна със севернокорейския лидер Ким Чен-ун. „Ще се стремим да избягваме повтарянето на злощастната история на миналите споразумения между Севера и Юга“, на свой ред коментира севернокорейският лидер Ким Чен-ун.\r\nСлед издаването на съвместната декларация на 27 април източник, близък южнокорейското президентство заяви, че „има отговорности и роли, които трябва да изпълним в процеса на ядрено разоръжаване“. Остават още въпроси дали двете Кореи могат да убедят Съединените щати и Китай да подкрепят подписване на мирно споразумение-\r\n„Дори ако Югът и Севера изградят смислена, тя няма да има смисъл, преди провеждането на скорошната среща на Ким Чен-ун и президента на САЩ Доналд Тръмп“, смята източникът от южнокорейското президентство.  Виктор Турмаков", "date": "2018.04.27", "title": "„Майничи Шимбун“ (Япония): Лидерите на Северна и Южна Корея заявиха, че никога няма да повторят „злощастната история“, но не казват как"}
{"url": "http://www.focus-news.net/news/2018/04/27/2515894/stara-zagora-nad-50-sabitiya-za-detsa-i-vazrastni-sa-provedeni-v-ramkite-na-kampaniyata-maraton-na-cheteneto-v-kazanlak.html", "text": "Една от инициативите на Библиотека „Искра“ в дните на кампанията „Маратон на четенето“ бе свързана с публикации във фейсбук, каза за Радио „Фокус“ директорът на библиотеката Анна Кожухарова. Тя поясни, че публикациите са на тема „Любопитно за книги, писатели, библиотеки”, „Прочетете днес на децата си”, „Преоткрийте забравен шедьовър”.\r\nВ рамките на кампанията „ Маратон на четенето“ са организирани общо 53 събития за деца и възрастни , с обща численост на посещенията 2396.\r\nПо време на кампанията са дарени 114 броя книти на стойност 1011 лв. Сред дарителите са проф. Петко Петков, Йорданка Трополова, Веселин Шивачев, Валентина Димова, Ивелина Радионова, Иглика Дионисиева, Вили Тодоров, Николай Димитров и др.\r\n„Културният шум около четенето активира и интереса към библиотеката като институция“, поясни Анна Кожухарова. В резултат на това през месец април в библиотеката са записани 152 нови читатели, 41 от тях деца.\r\nСлавяна ГАЙДАРОВА", "date": "2018.04.27", "title": "Стара Загора: Над 50 събития за деца и възрастни са проведени в рамките на кампанията „Маратон на четенето“ в Казанлък"}
{"url": "http://www.focus-news.net/news/2018/04/27/2515890/sliven-kmetat-stefan-radev-posreshtna-v-obshtinata-poslanika-na-belarus-vladimir-voronkovich.html", "text": "Посланикът на Република Беларус Владимир Воронкович беше на посещение в Община Сливен и се срещна с кмета Стефан Радев. Това съобщиха от Общината. Посланикът беше придружаван от Олег Борисов - съветник по търговско-икономическите въпроси в посолството. По време на разговора с кмета на Община Сливен посланикът изрази надежда за разширяване на сътрудничеството в икономическата, обществената и културната сфера. Владимир Воронкович представи най- развитите отрасли в неговата родина. От своя страна кметът Стефан Радев подчерта, че е за разширяване на стокообмена между Сливен и Беларус и изрази увереност, че има възможности за разширяване на бизнес отношенията.\r\nВ програмата на посланика на Република Беларус Владимир Воронкович беше и среща с представители на бизнеса.\r\nГостите са в Сливен по повод Националното изложение по животновъдство, чието официално откриване ще бъде утре, 28 април.", "date": "2018.04.27", "title": "Сливен: Кметът Стефан Радев посрещна в Общината посланика на Беларус Владимир Воронкович"}
{"url": "http://www.focus-news.net/news/2018/04/27/2515893/veliko-tarnovo-mezhdu-5-i-7-leva-e-tsenata-na-kilogram-yagodi-v-grada.html", "text": "Между  5 и 7 лева е цената на килограм ягоди във Велико Търново. Тя се определя в зависимост от произхода на плодовете, сочи репортерска проверка на Радио „Фокус“ – Велико Търново. В града все още не е започнала продажбата на череши. Ябълките традиционно се търгуват от 1,30 до около  3 лева за килограм, в зависимост от сорта и произхода. Бананите се продават  на цени от 2 до 3 лева.\r\nДрастично понижение през последния месец се забелязва при цената на краставицата. В дните около Великденските празници, цената на този зеленчук достигна 6 лева, докато сега се продава на цена от 1,70 до 250 лева. Доматите все още държат висока цена. Те могат да се намерят по сергии за около 3 до 5 лева за розов домат. Зелената салата се продава за 0,50 до 0,70 лева, а връзката зелен лук е от 0,30 до 0,50 лева. Пресните картофи се търгуват между 0,80 до 1,20 лева.  Морковите и зелето, които също са предпочитана салата, са съответно между 1,00 и 1,60 лева и 0,70 – 1,30 лева за килограм.\r\nПри някой сезонни плодове и зеленчуци се забелязва лек спад в цените в сравнение със същия период на предходната година, но по-голямата част от тях задържат цена.\r\nНадежда КРЪСТЕВА", "date": "2018.04.27", "title": "Велико Търново: Между  5 и 7 лева е цената на килограм ягоди в града"}
{"url": "http://www.focus-news.net/news/2018/04/27/2515895/sliven-poslanikat-na-belarus-vladimir-voronkovich-gostuva-na-oblastnata-administratsiya.html", "text": "Посланикът на Република Беларус Владимир Воронкович гостува на Областната администрация в Сливен, съобщиха от пресцентъра на институцията. По време на посещението си той бе придружен от Олег Белов, отговарящ за търговско-икономическите въпроси в посолството.\r\nГостите се срещнаха със зам.областния управител Камен Костов и главния секретар в Областната администрация Кирил Аврамов. Целта на визитата бе да се проучат възможностите за сътрудничество в различни сфери на икономическия и обществения живот между представителите на бизнеса, туризма и културата в двете страни. Посланик Воронкович  прояви интерес към развитието на селското стопанство. В родината му този отрасъл, както и машиностроенето, е сред най-развитите, отбеляза той. Гражданите на Беларус познават летните и зимните ни курорти и близо 140 хиляди туристи годишно идват за почивка на море или планина. Близо 40 беларуски градове са побратимени и имат споразумения за приятелство и сътрудничество с градове в България.\r\nЗам.областният управител Камен Костов и главният секретар Кирил Аврамов представиха икономиката на Сливенска област, в която и днес са водещи някои от традиционните отрасли, като текстила, селското стопанство, винопроизводството наред с машиностроенето, консервната и хранително-вкусовата промишленост. Гостите бяха запознати със спецификите на местната икономика в Сливен, Нова Загора, Твърдица и Котел, както и с културното наследство и туристическите обекти в четирите общини. Домакините и гостите се разделиха с пожелания за нови срещи и ползотворно сътрудничество.\r\nПосланик Владимир Воронкович посещава Сливен, побратимения на беларуския Светлогорск град, за първи път. Повод за визитата му е участието на Беларус в Изложението по животновъдство, което официално ще бъде открито на 28 април. Освен с ръководния екип на Областната администрация, в програмата на г-н Воронкович бяха предвидени срещи в Сливенската търговско-промишлена палата и с кмета на общината Стефан Радев.", "date": "2018.04.27", "title": "Сливен: Посланикът на Беларус Владимир Воронкович гостува на Областната администрация"}
{"url": "http://www.focus-news.net/news/2018/04/27/2515896/sofiya-nyama-postradali-pri-verizhnata-katastrofa-mezhdu-4-leki-avtomobila-na-bul-tsarigradsko-shose.html", "text": "Няма пострадали при верижната катастрофа между 4 леки автомобила на бул. „Цариградско шосе“. Това съобщиха за Агенция „Фокус“ от пресцентъра на МВР. От там уточниха, че пътнотранспортното произшествие е леко. Инцидентът е станал преди около един час. Движението в участъка е затруднено.", "date": "2018.04.27", "title": "София: Няма пострадали при верижната катастрофа между 4 леки автомобила на бул. „Цариградско шосе“"}
{"url": "http://www.focus-news.net/news/2018/04/27/2515898/sofiya-politseyski-patrul-s-radar-e-razpolozhen-pri-tunel-trayanovi-vrata.html", "text": "Полицейски патрул с радар със софийска регистрация 9865 е разположен при тунел „Траянови врата“, предаде репортер на Агенция „Фокус“.", "date": "2018.04.27", "title": "София: Полицейски патрул с радар е разположен при тунел „Траянови врата“"}
{"url": "http://www.focus-news.net/news/2018/04/27/2515900/granichna-politsiya-na-balgaro-gratskata-granitsa-trafikat-e-normalen-na-vsichki-granichni-kontrolno-propuskatelni-punktove.html", "text": "Нормално натоварен е трафикът на ГКПП „Илинден“. Това съобщиха за Радио „Фокус“ – Пирин от „Гранична полиция“. Без проблеми се извършва и преминаването на моторни превозни средства през ГКПП „Кулата“, както и на останалите пунктове на българо-гръцката граница.\r\nЛора КАЛЧЕВА", "date": "2018.04.27", "title": "„Гранична полиция“: На българо-гръцката граница трафикът е нормален на всички гранични контролно-пропускателни пунктове"}
{"url": "http://www.focus-news.net/news/2018/04/27/2515901/sliven-nyama-vavedeni-ogranicheniya-za-patuvashtite-po-patishtata-v-oblastta.html", "text": "Интензивно е движението по пътищата в област Сливен, съобщиха от Областно пътно управление-Сливен. Пътните настилки са сухи. Затворени за тежкотоварни автомобили над 10 т са проходите Твърдишки и Вратник. Опасност от падащи камъни има по пътя Сливен – Ичера – Градец.", "date": "2018.04.27", "title": "Сливен: Няма въведени ограничения за пътуващите по пътищата в областта"}
{"url": "http://www.focus-news.net/news/2018/04/27/2515902/donald-tramp-ruskoto-razsledvane-tryabva-da-bade-prekrateno-vednaga.html", "text": "Президентът на САЩ Доналд Тръмп обяви, че разследването на възможните връзки между неговия предизборен щаб и Русия „трябва да бъде прекратено веднага“, след като републиканците от Конгреса публикуваха доклад, в който доказват, че не е имало подобни отношения, пише The Hill.\r\n„Пълен лов на вещици! Трябва да бъде прекратен веднага!“, написа Тръмп на профила си в социалната мрежа „Туитър“ след като конгресмените-републиканци от комисията по разузнаване публикуваха окончателния си доклад относно предполагаемата руска намеса.\r\nВ него се подчертава, че не е открито „никакво доказателство, че предизборният щаб на Тръмп е бил във връзка, координация или конспирация с руското правителство“. Но същевременно в документа предизборната кампания е критикувана за лоша прецента и за зле преценени действия по отношение на свързани с Русия личности.  Виктор Турмаков", "date": "2018.04.27", "title": "Доналд Тръмп: Руското разследване трябва да бъде прекратено веднага!"}
{"url": "http://www.focus-news.net/news/2018/04/27/2515904/veliko-tarnovo-dvizhenieto-po-pat-lozen-polski-trambesh-e-ogranicheno-za-dvizhenieto-na-mps-s-obshta-masa-nad-12-tona.html", "text": "Добри са условията за пътуване на територията на област Велико Търново, предаде репортер на Радио „Фокус“ – Велико Търново. Времето е слънчево. Пътните настилки са сухи. Проходът на Републиката е отворен за движение на всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от път Царски извор – Драганово, обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на път Чешма-Кесарево, поради намален габарит на пътното платно. Срокът на организацията на движение е до 5 юли. Обходният маршрут е Чешма-Сливовица-Горско Ново село-Джулюница-Кесарево. Затворен за движение е пътят  Велико Търново – с. Шемшево, през Западна промишлена зона, поради влошено състояние на мостово съоръжение. Обходният маршрут за селата: с. Шемшево, с. Буковец, с. Керека се извършва по Гл. път I-4  – през с. Леденик. Движението по път  Лозен – Полски Тръмбеш е ограничено за движението на МПС с обща маса над 12 тона поради намален габарит на пътното тяло. Пътят ще е затворен до 5 юли.\r\nОграничено е движението в участък от път Стефан Стамболово – Обединение поради ремонтни дейности. Обходен маршрут е по път Стефан Стамболово – VTR1235/за Полски Сеновец/ – път I-5 Полски Тръмбеш – път-502 – Обединение и обратно.\r\nДвижението по път село Самоводене – село Обединение се осъществява с повишено внимание поради частични ремонтни дейности на асфалтовата настилка. Ремонтите ще продължат до 30 април.\r\nНадежда КРЪСТЕВА", "date": "2018.04.27", "title": "Велико Търново: Движението по път  Лозен – Полски Тръмбеш е ограничено за движението на МПС с обща маса над 12 тона"}
{"url": "http://www.focus-news.net/news/2018/04/27/2515905/blagoevgrad-natovaren-e-trafikat-po-avtomagistrala-struma-i-glaven-pat-e-79-v-oblastta.html", "text": "Натоварен е трафикът по автомагистрала „Струма“ и главен път Е-79 в Благоевградска област, пътните настилки са частично мокри. Това съобщи за Радио „Фокус“ – Пирин дежурният служител в Областно пътно управление – Благоевград. В региона няма затворени пътища. Прохода Предел е отворен за преминаването на всички видове моторни превозни средства. През деня няма регистрирани тежки пътни инциденти. Движението по път IIІ-1972 с. Дъбница – с. Фъргово от км 0+000 до км 28+000 се осъществява в една лента поради частични ремонтни дейности по асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Въведеното ограничение е в сила до 27 април.\r\nЛора КАЛЧЕВА", "date": "2018.04.27", "title": "Благоевград: Натоварен е трафикът по автомагистрала „Струма“ и главен път Е-79 в областта"}
{"url": "http://www.focus-news.net/news/2018/04/27/2515903/blagoevgrad-s-normalna-intenzivnost-e-trafikat-v-oblastniya-tsentar.html", "text": "С нормална интензивност е трафикът в областния център, предаде репортер на Радио ‘‘Фокус’’ – Пирин. Пътните настилки са сухи, на места мокри. Всички светофарни уредби са изправни. Няма образували се задръствания по основните пътни артерии в града. Нормално се осъществява преминаването през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“, което значително облекчава трафика в района. Без проблеми и без задръствания се осъществява движението и на експерименталното кръгово кръстовище при „Зърнени храни“ – на бул. „Св. Димитър Солунски“ и бул. „Васил Левски“. Градският транспорт се движи по разписание без закъснение.\r\nКристина МИТКОВА", "date": "2018.04.27", "title": "Благоевград: С нормална интензивност е трафикът в областния център"}
{"url": "http://www.focus-news.net/news/2018/04/27/2515883/premierat-boyko-borisov-i-predsedatelyat-na-evropeyskiya-savet-donald-tusk-obsadiha-podgotovkata-za-sreshtata-na-zapadnite-balkani-prez-may-v-sofiya.html", "text": "Министър-председателят Бойко Борисов и председателят на Европейския съвет Доналд Туск обсъдиха подготовката на срещата на Западните Балкани, която ще се проведе на 17 май в София. Двамата разговаряха в рамките на срещата на лидерите на страните от Процеса „Бърдо-Бриони“ в Скопие, съобщиха от правителствената информационна служба. Доналд Туск поздрави българския премиер за усилията, които страната ни полага за успешното провеждане на срещата на върха в българската столица. „Успяхме да покажем на Европа, че без Балканите не може да има стабилност, нито в Европа, нито в региона, затова трябва да им бъде дадена ясна европерспектива“, посочи още Туск. Бойко Борисов също благодари за подкрепата на председателя на Европейския съвет в евроатлантическия път на страните от Западните Балкани. „Не съм мислил, че председател на Европейски съвет ще тръгне и ще обиколи Балканите, за да придобие лична представа за тях. Мисля, че заедно с теб може да предадем нашите очаквания за европейска перспектива на Балканите“, посочи още българският премиер.", "date": "2018.04.27", "title": "Премиерът Бойко Борисов и председателят на Европейския съвет Доналд Туск обсъдиха подготовката за срещата на Западните Балкани през май в София"}
{"url": "http://www.focus-news.net/news/2018/04/27/2515906/srbija-danas-balgarski-mikrobus-se-preobarna-na-avtomagistrala-belgrad-nish.html", "text": "Тежко пътнотранспортно произшествие е станало на автомагистрала Белград-Ниш, предава srbijadanas.com. Инцидентът е станал около 9.00 часа близо до Чуприя е посока Белград. По неофициална информация няколко лица са ранени и са били транспортирани до най-близката болница. Люба Алексиева", "date": "2018.04.27", "title": "Srbija Danas: Български микробус се преобърна на автомагистрала Белград-Ниш"}
{"url": "http://www.focus-news.net/news/2018/04/27/2515907/smolyan-karpezhi-na-asfaltovata-nastilka-po-napravlenieto-sokolovtsi-momchilovtsi-banite-shte-se-izvarshvat-prez-pochivnite-dni.html", "text": "Мокри на места, но нормално проходими са пътищата в област Смолян, съобщи за Радио „Фокус“ – Смолян дежурният в Областно пътно управление – Смолян. Времето е с променлива облачност, а температурите са положителни. През деня не са получавани сигнали за инциденти по пътищата в областта.\r\nПрез почивните дни ще се извършват кърпежи на асфалтовата настилка по направлението Соколовци – Момчиловци – Баните. Ремонтните дейности ще продължат до 30 април, а водачите трябва да се движат с повишено внимание и съобразена скорост. Отворен за движение на автомобили до 12 тона е обходният маршрут Влахово – Орешец на голямото свлачище по пътя Смолян – Мадан, край Тикале. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили. Движението по пътя Проглед – Пампорово, на 2,5 км след разклона продължава да се осъществява в едната лента, заради пропадане на пътен банкет. Мястото, което е с дължина около 100 метра е обозначено със знаци.\r\nПо пътя Лъки – хижа „Момчил юнак“ и по пътя Момчиловци – Славейно е ограничено движението за товарни автомобили над 12 тона. По пътя Широка лъка – Девин трябва да се шофира с повишено внимание заради пропадане на пътен банкет. По направлението Бял извор – Изгрев – Неделино водачите трябва да се движат внимателно заради подкопаване на пътното платно. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти.\r\nВ Смолян автомобилният трафик е с обичайната си натовареност за делничен ден. По-интензивно е движението по централните улици и входно-изходните артерии на града. Приключиха ремонтните дейности по пътя квартал Устово – Смолян, където движението бе ограничено в едната лента заради пропадане на пътното платно. Участъкът вече е асфалтиран и движението там се осъществява нормално.\r\nНели ГЕРГЬОВСКА", "date": "2018.04.27", "title": "Смолян: Кърпежи на асфалтовата настилка по направлението Соколовци – Момчиловци – Баните ще се извършват през почивните дни"}
{"url": "http://www.focus-news.net/news/2018/04/27/2515908/predstoyashti-mezhdunarodni-sabitiya-za-28-april-agentsiya-fokus.html", "text": "Ще се проведе среща на високо равнище между президента на Китай Си Дзинпин и индийския министър-председател Нарендра Моди.\r\n*** Външните министри на Русия, Иран и Турция Сергей Лавров, Мохамад Джавад-Зариф и Мевлют Чавушоглу ще проведат среща, посветена на Сирия.\r\n*** Президентът на Турция Реджеп Тайип Ердоган започва предизборната си кампания за изборите на 24 юни.\r\n*** Руският патриарх Кирил е на посещение в Албания.\r\n*** Държавният секретар на САЩ Майк Помпео започва първата си обиколка в Близкия изток с посещение в Саудитска Арабия.\r\n***", "date": "2018.04.27", "title": "Предстоящи международни събития за 28 април (Агенция \"Фокус\")"}
{"url": "http://www.focus-news.net/news/2018/04/27/2515911/predstoyashti-sabitiya-v-stranata-za-28-april-agentsiya-fokus.html", "text": "***\r\nОт 14.00 часа на „Дондуков“ 2 президентът Румен Радев ще проведе среща с генералния секретар на Организацията за икономическо сътрудничество и развитие Анхел Гурия. След срещата Румен Радев и Анхел Гурия ще направят изявления за медиите.\r\n***\r\nОт 13.00 часа в читалище „Яна Лъскова – 1905“ вицепрезидентът Илияна Йотова ще участва в откриването на IX Национална среща-инициатива „Завръщане към корените“ на потомците на бежанци от Одринска и Беломорска Тракия и Мала Азия. Вицепрезидентът ще връчи награди на отличените участници в конкурс за есе на тема „Завръщане към корените. Родовата памет е жива“. По-рано Илияна Йотова ще се включи в литийно шествие от пристанище Несебър до църквата „Свето Успение Богородично“. \r\n***\r\nВ 7.25 часа от Централна жп гара ще замине сутрешният пътнически влак за Драгоман, с който „БДЖ-Пътнически превози” ЕООД ще осигури безплатен превоз за велосипедите на участниците в ежегодното състезание „Байк и Рън за Чепън”. В 17.44 часа от Драгоман за София ще потегли бързият влак, който ще превози учаснтиците обратно за столицата. \r\n***\r\nОт 9.30 часа в хотел „Хилтън“ в зала „Мусала 1“ ще се проведе офицалното откриване на Съвета на Алианса на либералите и демократите в Европа (АЛДЕ). \r\n***\r\nВ 9.30 на националната футболна база в Бояна ще започне футболният турнир “Ambassadors“ League. В него ще вземе участие и отбор от 7 служители на МВнР. \r\n***\r\nОт 10.00 часа в Технологично училище „Електронни системи“ (ТУЕС) към Технически университет – София (ул. „Владимир Пашов“ №2, ж.к. „Младост“ 1, в района на МБАЛ „Св. Анна“) ще се проведе първото изложение на ученически проекти в областта на компютърните мрежи, софтуера, вградените микрокомпютърни системи и роботиката – ТУЕС Фест.\r\n***\r\nОт 10.00 часа в конферентна зала № 2 на парк-хотел „Витоша“ ще се проведе VIII Научна Конференция на Велик Приорат България.\r\n***\r\nОт 10.00-10.15 часа във Физическият факултет на Софийския университет „Св. Климент Охридски“ (бул. „Джеймс Баучър“ 5 ,) ще се състои традиционният Ден на отворените врати. \r\n***\r\nОт 10.30 часа в Южния парк ще се проведе благотворително бягане. \r\n***\r\nОт 10.30 часа в Министерството на външните работи ще бъде открит турнир по шахмат за дипломати за Купата на министъра на външните работи. Вицепремиерът Екатерина Захариева ще връчи купата на победителя в турнира в 16.00 часа. \r\n***\r\nОт 11.00 часа в Центъра за култура и дебат „Червената къща Андрей Николов” ще се проведе пърформативната дискусия „Фестивал за 1 000 и за 1 000 000 евро”.\r\n***\r\nОт 12.00 часа в района на водоема, разположен непосредствено до село Негован, Район „Нови Искър“ ще се проведе историческа възстановка „Дравска епопея-06.III.1945”. \r\n***\r\nОт 13.30 часа пред Светия синод ще се проведе протестна акция, организирана от Българския вегански съюз. \r\n***\r\nОт 15.00 часа в НДК на ет. 4 ще се проведе демонстрация с български грънчари в рамките на проект „Улицата на занаятите – Песента на колелетата“, част от културната програма на Българското председателство на Съвета на ЕС. \r\n***\r\nОт 15.00 часа в театър „Азарян“ ще се проведе движенческият пърформанс „Голем“. \r\n***\r\nОт 18.30 часа в кино „Одеон“ ще се проведе заключителната церемония на петото издание на Международен студентски филмов фестивал „Нова вълна“.\r\n***\r\nОт 19.00 часа на ул. \"Георги С. Раковски\" 44 ще се проведе благотворителен импровизиран театър с участието на публиката.\r\n***\r\nОт 19.00 часа в Театър „Азарян“ ще се проведе спектакълът „Кралят Елен“. \r\n***\r\nОт 20.00 часа в театър „Азарян“ ще се проведе съвременен танц и пърформанс “Shamebox”.\r\n***\r\nОт 21.00 часа в Planet Club Sofia ще се проведе състезанието „Challenge The Star“ („Предизвикай Звездата!“). \r\n***\r\nВ 09.30 часа в спортна зала „Асеновец” ще се проведе турнир по спортни танци за формации, солови изпълнения и двойки. Събитието е по повод Световния ден на танца – 29 април.\r\n***\r\nОт 8.00 часа в зала „22 септември“ ще се проведе фестивалът „Здравей здраве“. \r\n***\r\nОт 10.30 часа пред Ларго Мол ще се проведе официалното откриване на втория кръг от Националния шампионат по планинско изкачване „Благоевград – 2018“. \r\n***\r\nОт 17.00 часа в Драматичен театър „Адриана Будевска“ ще се състои предпремиерата на филма „Разореният Ага“, а от 19.00 часа премиерната прожекция на филма „Чинара“. Филмите са част от фестивала „Дни на Турското кино в България, организиран от Културно Информационен Отдел при Посолство на Република Турция, под патронажа на Н. Пр. Д-р. Хасан Улусой – Посланик на Република Турция в България и с изключителното съдействие на Министерство на Културата и Туризма на Република Турция. \r\n***\r\nОт 17.00 часа ще се проведе пресконференция в сградата на читалище \"Просвета -1914\" по повод СТРАНДЖА ЙЪЛДЪЗ ФЕСТ. Той ще се състои през уикендите на 2 последователни седмици: на 28 и 29 април в гр. Малко Търново, а на 5 и 6 май, 2018г. в гр. Къркларели – не отразяваме\r\n***\r\nОт 19.00 часа на открита сцена в  Експоцентър „Флора“ ще се състои концерт „Константин Костов трио“. \r\n***\r\nОт 10.00 часа в местността Речка ще се проведе Общинският пролетен спортно-туристически празник „Леденика 2018“. \r\n***\r\nОт 9.00 часа от Владишкия мост в кв. „Асенов“ ще започне поход до хижа „Божур“, който е част от кампанията „Движи се и победи“. \r\n*** \r\nОт 10.00 часа в ДКС „Васил Левски“ ще се проведе Осми национален фолклорен фестивал за любителски фолклорни клубове „Болярско надиграване“. \r\n*** \r\nОт 11.00 часа в салон на НЧ „Искра“ Театър „Весел“ ще представи „Житената питка“ – детски куклен спектакъл, представен от ДКТ град Търговище.\r\n*** \r\nОт 17.00 часа в конферентна залана  Изложбени зали „Рафаел Михайлов“ ще бъде изнесена публична дискусия на тема „Пътят на Кундалини – от Бога до човека и от човека до Бога“. \r\n*** \r\nОт 18.30 часа в НЧ „Искра“ ще бъде представена премиера на постановката на Театрално студио „Усмивка“ „Бабо Мишке“. \r\n*** \r\nОт 10.00 часа в НЧ „Нива – 1898“ в село Балван ще се проведе Общински празник на народното песенно изкуство „Сладкопойна чучулига“. \r\n***  \r\nОт 9.00 часа в НЧ „Напредък-1869“ ще се проведе Първи национален танцов конкурс „Танцова въртележка”. \r\n***\r\nОт 9.00 часа в Младежкия център в Концертна зала ще се проведе Областен фестивал на руската песен, танц и поезия „Пусть всегда будет солнце”.\r\n***\r\nОт 9.30 часа край Драгоман ще се състои Международно състезание за планинско бягане и колоездене \"Байк и Рън за Чепън\" 2018 г. \r\n***  \r\nОт 10.30 часа в градския парк \" Кирил Ракаров\" ще бъде открит Петият празник на яйцето.\r\n***\r\nОт 10.00 часа ще започне традиционната кампания за пролетно почистване на междублоковите пространства, тротоари и улични платна в населените места. Всички желаещи да се включат в мероприятието, могат да получат чували, ръкавици и маски в сградата на Община Перник, ет. 13, ст. 5 - Християн Алексов (отдел \"Екология\").\r\n***\r\nВ 11.30 часа на пл. „Кракра“ ще се проведе фолклорното надиграване за любителски клубове „Приятели чрез танца”, организирано от Общината и танцова къща “Приятели чрез танца” към сдружение „Дай, бабо, огънче!“\r\n***\r\nОт 10.30 часа от пл. „Съединение“ ще бъде даден официалният старт на „Велосезон 2018“. \r\n***\r\nОт 14.00 часа в Младежкия център-Пловдив ще се проведе лекция „Говори - запали ги“ с Веси Господинова. \r\n***\r\nОт 19.00 часа в Международна балетна гала Опера-Пловдив ще представи новите попълнения на балетната си трупа. \r\n***\r\nОт 10.30 часа в Русенски университет „Ангел Кънчев“ в зала 2Г.204 (ул. Студентска“ 8) ще се проведе третото издание на технологичната конференция MUFFIN Conference Ruse 2018.\r\n***\r\nОт 14.00 часа в зала „Русе“ на Историческия музей ще бъде открита филателната изложба „Светите Братя Кирил и Методий – Всесловенски просветители“ на Музея на македонската борба в Скопие. \r\n***  \r\nВ Свищов ще се проведе IV Национален преглед на ученическите духови  и фанфарни оркестри и мажоретни състави. \r\n***\r\nОт 10.00 часа на разклона за с. Мечкарево ще се проведе официалното откриване на най-голямото Национално изложение по животновъдство. Приветствия ще направят министърът на земеделието, храните и горите Румен Порожанов и председателят на Комисията по земеделие и храни Десислава Танева. От 11.30 часа Порожанов ще даде пресконференция. \r\n***\r\nОт 11.00 часа в хотел „РИУ Хелиос Парадайз“ ще се проведе форумът „Храни и напитки за туризма и съпътстваща индустрия“. \r\n***\r\nОт 11.00 часа в РБ „Захарий Княжески“ ще се състои галаконцерт на Кралския балет на Ковън Гардън. \r\n***\r\nОт 19.00 часа в Къщата на архитекта ще се проведе Международният ден на джаза с Музикален форум JAZZ НА ДВОРА. \r\n*** \r\nОт 10.00 часа в НЧ „Д.Войников“ в XXVI Национален конкурс за изпълнение на унгарска и българска литература от 10 ч. ще се представят учениците и непрофесионалистите, от 14.00 часа студентите от ВУЗ по изкуствата, а от 17.00 часа  артистите професионалисти. \r\n*** \r\nОт 10.00 часа в СУ „Сава Доброплодни“ близо 50 формации – клубове по интереси и групи за преодоляване на обучителни затруднения ще представят резултатите от своята работа.\r\n***\r\nОт 11.00 часа в Градския парк ще бъде представен характерният за Одринска Тракия обичай „Хъдърлез“ („Какава“).", "date": "2018.04.27", "title": "Предстоящи събития в страната за 28 април (Агенция „Фокус“)"}
{"url": "http://www.focus-news.net/news/2018/04/27/2515912/plovdiv-ofitsialniyat-start-na-velosezon-2018-shte-bade-daden-na-28-april-ot-pl-saedinenie.html", "text": "Официалният старт на Велосезон 2018 в Пловдив ще бъде даден на 28 април от пл. „Съединение“. Това съобщиха за Радио „Фокус“ – Пловдив от пресцентъра на Общината. Колоната с велосипедисти ще бъде водена от кмета на Пловдив инж. Иван Тотев, заместник-кмета Георги Титюков, олимпийските медалисти Николай Бухалов, Асен Златев и други изявени спортисти. И тази година се очаква да се включат много участници в мероприятието, което се организира от Община Пловдив за четвърти пореден път. Записването на желаещите ще става на място на площада от 9.00 часа, като всеки ще получи свой уникален номер, с който ще участва в томбола с награди. Велошествието ще стартира в 10.30 часа, като ще премине по маршрут бул. „Марица Юг“, влизане в района на Гребна база, обиколка на Гребен канал от северния през южния бряг и финал на паркинга пред Финален комплекс на Гребната база. От 11.00 до 13.00 часа  ще се проведе детско велосипедно състезание на алеята зад старите трибуни в три възрастови групи – деца до 6 години, до 8 години и до 10 години. В същият интервал от време ще има и празнична програма на сцена, ситуирана на паркинга на Финален комплекс при Гребна база.„Фокус“ припомня, че началото на Велосезон 2018 в Пловдив бе отложено заради Деня на траур, обявен след тежката катастрофа с автобус на автомагистрала „Тракия“.", "date": "2018.04.27", "title": "Пловдив: Официалният старт на Велосезон 2018 ще бъде даден на 28 април от пл. „Съединение“"}
{"url": "http://www.focus-news.net/news/2018/04/27/2515909/mvnr-13-balgarski-grazhdani-sa-postradali-pri-katastrofata-na-magistrala-nish-belgrad-trima-ot-tyah-ostavat-v-bolnitsa.html", "text": "Трима български граждани са настанени в болница, след като автобусът, в който са пътували, се преобърна в Република Сърбия. Нито един от тях не е с опасност за живота. Това съобщиха от пресцентъра на Министерството на външните работи (МВнР).  Към 9.15 часа автобус с български туристи на бургаската фирма Евелин-Р, пътуващ за Босна и Херцеговина, се е обърнал на магистралата Ниш-Белград. В него са пътували 19 души - 17 пътници и двама шофьори. Вследствие на инцидента са пострадали 13 от пътниците. Всички те са били приети в Общата болница в Чуприя и им е оказана медицинска помощ. След направени прегледи 10 от тях са изписани, а други трима остават в ортопедичното отделение. Всеки момент се очаква в Чуприя да пристигне друг автобус на фирмата, който да превози останалите 16 българи. Българският посланик в Белград Радко Влайков е посетил нашите сънародници в болницата,  а консулът Георги Христов в момента е там и е в контакт с тях и с лекуващия ги екип.", "date": "2018.04.27", "title": "МВнР: 13 български граждани са пострадали при катастрофата на магистрала Ниш-Белград, трима от тях остават в болница"}
{"url": "http://www.focus-news.net/news/2018/04/27/2515897/24-vesti-makedoniya-spored-donald-tusk-i-zoran-zaev-makedoniya-nikoga-ne-e-bila-tolkova-blizo-do-poluchavane-na-data-za-pregovori-s-es.html", "text": "Председателят на Европейския съвет Доналд Туск заяви, че Македония никога не е била по-близо до получаване на дата за преговори с ЕС. Той посочи, че Македония трябва да остане ангажирана с преговорите за името с Гърция и с изграждането на добри съседски отношения. Туск заяви, че е крайно време ЕС да помогне на страната, тъй като Македония помогна на ЕС по случая „Скрипал“, предава скопският телевизионен канал  „24 Вести“.;\r\nМинистър-председателят на Македония Зоран Заев оцени пристигането на Туск в Скопие като положителен сигнал, че страната е на прав път и че препоръчаната от ЕК препоръка  е заслужена. Те се споразумяха, че преговорите за името трябва да продължат да се водят, следвайки примера на споразумението за добросъседски отношения с България.\r\n„Имаме конкретна цел пред нас, никога не сме били по-близо до датата за започване на преговорите за членство в ЕС. Ние оставаме заедно фокусирани върху решаването на дългогодишния проблем. Работим върху разрешаването на спора за името“, заяви Заев. Виктор Турмаков", "date": "2018.04.27", "title": "„24 Вести“ (Македония): Според Доналд Туск и Зоран Заев Македония никога не е била толкова близо до получаване на дата за преговори с ЕС"}
{"url": "http://www.focus-news.net/news/2018/04/27/2515918/ilhan-kyuchyuk-dps-vazmozhnostta-za-yasna-patna-karta-za-evrointegratsiyata-na-zapadnite-balkani-do-golyama-stepen-zavisi-ot-balgarskoto-evropredsedatelstvo.html", "text": "Възможността за ясна пътна карта за евроинтеграцията на Западните Балкани до голяма степен зависи от Българското европредседателство. Това каза за вечерния блок „Това е България“ на Радио „Фокус“ Илхан Кючюк, заместник-председател на АЛДЕ, евродепутат и председател на младежката организация на ДПС. Той изрази радостта си от това, че за държавите от региона се говори все повече на европейската сцена, и то не само с негативна конотация. „Българското правителство трябва да използва целия си политически, дипломатически и административен ресурс на срещата на върха с лидерите на Западните Балкани да разпише пътна карта, който да включва ясни и подробни приоритети, включващи и финансова обосновка на бъдещото развитие на целия регион. Защото регион, който не е свързан, няма  как да принадлежи към ЕС. Време е да направим всичко възможно бъдещето на тези държави от региона да бъде ясен приоритет не само за нашето председателство, но и за следващите такива, а голяма част от тази задача да остане и за следващата Европейска комисия и Европейски парламент“, коментира Илхан Кючюк. Той заяви, че в следващите месеци ще стане ясно дали партията на френския президент Еманюел Макрон „Република в движение“ ще стане част от либералния алианс и ще се явят в една листа на евроизборите догодина. Вицепрезидентът на АЛДЕ потвърди, че в момента се водят разговори на най-високо политическо ниво.", "date": "2018.04.27", "title": "Илхан Кючюк, ДПС: Възможността за ясна пътна карта за евроинтеграцията на Западните Балкани до голяма степен зависи от Българското европредседателство"}
{"url": "http://www.focus-news.net/news/2018/04/27/2515914/nimh-utre-shte-bade-predimno-slanchevo-maksimalnite-temperaturi-shte-sa-ot-17-19-po-morskiya-bryag-do-30-na-mesta-v-dunavskata-ravnina.html", "text": "Утре ще бъде предимно слънчево. В следобедните часове ще се развива купеста облачност, значителна над планините и планинските райони в Западна и Централна България. Само на отделни места ще превали и прегърми. Ще духа слаб, в източните райони до умерен вятър от изток-югоизток. Максималните температури ще са от 17-19° по морския бряг до 30° на места в Дунавската равнина. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Георги Цеков.   \r\nНад Черноморието ще бъде предимно слънчево, но по-хладно. Ще духа слаб до умерен  източен вятър. Дневните температури на въздуха ще достигнат 16-19°. Температурата на морската вода е 14-17°. Вълнението на морето ще е 2 бала.\r\nНад планините ще бъде предимно слънчево. Ще се развива предимно купеста облачност. На места в в масивите от Западна България след обяд ще има краткотрайни валежи с гръмотевици. Ще духа слаб вятър от източната четвърт. Максималната температура на височина 1200 метра ще е около 18°, на 2000 метра – около 11°.  \r\nВ неделя ще бъде предимно слънчево и без валежи. В страната вятърът ще е от изток, слаб и умерен. Дневните температури, повече в източните райони, ще се понижат. И в началото на следващата седмица ще се задържи предимно слънчево. В следобедните часове ще се развива купеста облачност, значителна над планините и планинските райони в Западна България. На отделни места ще има и краткотрайни валежи с гръмотевици. В понеделник, източният вятър малко ще отслабне, но във вторник ще стихне и отново в по-голямата част от страната дневните температури ще достигнат 25°-30°.", "date": "2018.04.27", "title": "НИМХ: Утре ще бъде предимно слънчево, максималните температури ще са от 17-19° по морския бряг до 30° на места в Дунавската равнина"}
{"url": "http://www.focus-news.net/news/2018/04/27/2515919/varna-prodalzhava-polaganeto-na-horizontalna-markirovka-zaradi-vavezhdaneto-na-sinya-zona-v-grada.html", "text": "Във връзка с въвеждането на „синя зона“ в град Варна в дните от 30-ти април до 2-ри май ще се полага хоризонтална маркировка по улиците „Козлодуй“, „Кап. Петко Войвода“, „Околчица“, „Кавала“,  „Солун“, „Ал. Дякович“, „Девня“, „Калиакра“, „Шабла“, „Дунав“, „Крали Марко“, „Балик“, „Цариброд“ и „Карлово“. Това съобщиха от ОП „Общински паркинги и синя зона“. За времето от 7.00 ч. до 19.30 ч. паркирането в районите ще бъде забранено. Призовават се гражданите да преместят автомобилите си.", "date": "2018.04.27", "title": "Варна: Продължава полагането на хоризонтална маркировка заради въвеждането на „синя зона“ в града"}
{"url": "http://www.focus-news.net/news/2018/04/27/2515915/tass-vanshnite-ministri-ot-stranite-v-nato-podkrepiha-stremezha-na-gruziya-da-vleze-v-aliansa.html", "text": "Външните министри от страните в НАТО изразиха активна поддръжка на стремежа на Грузия да влезе в Алианса, предава ТАСС.\r\n„Министрите изразиха активна поддържка на стремежа на Грузия да влезе в Алианса“, заяви генералният секретар на НАТО Йенс Столтенберг по време на пресконференция след срещата на външните министри от съюза.  Виктор Турмаков", "date": "2018.04.27", "title": "ТАСС: Външните министри от страните в НАТО подкрепиха стремежа на Грузия да влезе в Алианса"}
{"url": "http://www.focus-news.net/news/2018/04/27/2515917/pazardzhik-v-grad-vetren-zapochna-predstavyaneto-na-knigata-kaymaka-chalana-s-avtor-prezidentat-na-agentsiya-i-radio-fokus-krasimir-uzunov.html", "text": "В град Ветрен започна представянето на книгата \"Каймакъ-Чаланъ\" с автор президентът на Агенция и Радио \"Фокус\" Красимир Узунов, предаде репортер на Радио \"Фокус\" - Пазарджик. В залата на един от клубовете в града присъстват десетки жители на Ветрен, временно изпълняващият длъжността кмет на Община Септември инж. Явор Митев, председателят на Общинския съвет в Септември Крил Тодорин, кметът на Ветрен Радослав Лютаков, депутатът от ГЕРБ Даниела Малешкова, по чиято покана се представя книгата в града. Бригаден генерал Явор Матеев започна представянето на книгата, а присъстващите следят с интерес видеофилма, заснет за върха, където по време на Първата световна война се води битката на Каймак-Чалан.\r\nВаня НИКОЛОВА", "date": "2018.04.27", "title": "Пазарджик: В град Ветрен започна представянето на книгата \"Каймакъ-Чаланъ\" с автор президентът на Агенция и Радио \"Фокус\" Красимир Узунов"}
{"url": "http://www.focus-news.net/news/2018/04/27/2515921/vitsepremierat-ekaterina-zaharieva-uchastva-v-sreshtata-na-vanshnite-ministri-na-nato.html", "text": "Заместник министър-председателят и министър на външните работи Екатерина Захариева участва в срещата на външните министри на страните-членки на НАТО, която се проведе в Брюксел. Това съобщиха от пресцентъра на Министерството на външните работи (МВнР). Това беше последната министерска среща в сградата, където през последните 50 години заседава Северноатлантическият съвет. \r\nВъв фокуса на разговорите на първите дипломати на Алианса бяха евроатлантическата перспектива за страните от Западните Балкани и политиката на „Отворени врати, ситуацията в Близкия изток и Северна Африка, приносът на НАТО в Афганистан и отношенията с Русия. „Западните Балкани са в сърцето на евро-атлантическата зона и тяхната сигурност и просперитет са тясно свързани с тези на съюзниците“, заяви министър Захариева. Тя призова за обективна оценка на напредъка на всяка от страните-кандидатки за членство, защото политиката на „Отворени врати“ продължава да допринася за сигурността в региона и да бъде силен стимул за реформи. Първият ни дипломат подчерта значението на сътрудничеството между НАТО и ЕС. „Алиансът не е сам в своите усилия – НАТО и ЕС имат силен съвместен ангажимент към страните от Западните Балкани“, заяви министър Захариева. Българският външен министър изрази ясна подкрепа за активирането на План за действие за членство за Босна и Херцеговина, отличи значителния напредък на Грузия, изрази очакване за скорошен напредък по отношение на Република Македония. \r\nЗаедно с Върховния представител на ЕС по въпросите на външната политика и политиката за сигурност Федерика Могерини, съюзниците обсъдиха възможностите за задълбочаване на сътрудничеството между НАТО и Европейския съюз в региона на Близкия изток и Северна Африка. Министър Захариева подчерта, че партньорството между Алианса и ЕС в Егейско море и Централното Средиземноморие трябва да продължи в посока  противодействие на тероризма и справяне с нелегалната миграция. Външните министри се обединиха около мнението, че е необходимо координирано оказване на съдействие за укрепване на отбранителните способности на страни-партньори от региона. Съюзниците потвърдиха готовността си за започване на тренировъчна мисия на НАТО в Ирак. \r\nВ контекста на настоящите предизвикателства, по отношение на Русия министрите потвърдиха валидността на двупистовия подход: Алиансът продължава да усилва способностите си за отбрана и възпиране, като остава отворен за съдържателен диалог. \r\n„Приветстваме предложението на президента Гани и го разглеждаме като важна стъпка в процеса на политическо помирение“. Това заяви българският външен министър в дискусията по Афганистан. Министрите обсъдиха възможностите за удължаване на финансирането за Афганистанските национални сили за отбрана и сигурност.", "date": "2018.04.27", "title": "Вицепремиерът Екатерина Захариева участва в срещата на външните министри на НАТО"}
{"url": "http://www.focus-news.net/news/2018/04/27/2515922/gen-yavor-mateev-v-knigata-kaymaka-chalana-krasimir-uzunov-e-sabral-parchentsata-ot-istoriyata-na-nashata-voyska-na-nashata-rodina.html", "text": "По един изключително увлекателен начин авторът на книгата \"Каймакъ-Чаланъ\" Красимир Узунов е пресъздал историята на голямото сражение на  едноименния връх, историята на една от най-големите битки в нашата история. Това каза по време на представянето на книгата в град Ветрен бригаден генерал Явор Матеев, командир на 68 бригада Специални сили, предаде репортер на Радио \"Фокус\" - Пазарджик. \"Най-малкото, което ние наследниците на войниците, загинали на Каймакъ-Чаланъ\", можем да направим е да говорим за тези събития, да пазим жив спомена за тях. Авторът е събрал парченцата от историята на нашата войска, на нашата родина, разказал е историята на обикновения войник. Вярвам в думите на Красимир Узунов, че книгата е дълбок поклон пред историята на България\", каза също генерал Матеев. Според него битката на Каймак-Чалан е съизмерима с Шипченските боеве. \"Историята ни е орисана да се твори на върхове\", каза също ген. Матеев.\r\nВаня НИКОЛОВА", "date": "2018.04.27", "title": "Ген. Явор Матеев: В книгата \"Каймакъ-Чаланъ\" Красимир Узунов е събрал парченцата от историята на нашата войска, на нашата родина"}
{"url": "http://www.focus-news.net/news/2018/04/27/2515910/a1on-makedoniya-zoran-zaev-i-talat-dzhaferi-othvarliha-vazmozhnostta-za-amnistiya-na-litsata-nahluli-v-makedonskiya-parlament.html", "text": "Македонският министър-председател Зоран Заев и председателят на парламента Талат Джафери отхвърлиха възможността за закон за амнистия за лицата, участващи в насилието в парламента на 27 април миналата година, срещу  които се водят съдебни дела, предава скопският телевизионен канал „A1oN“.\r\n„Дори не искам да мисля, че някой мисли за такова нещо - закон за амнистията. Вярвам, че никой не мисли, но ако някой тайно все пак мисли, ще  е хубаво да се откаже от такова мислене“, заяви  каза Заев на пресконференция в парламента по повод годишнината от събитията в парламента. Според него, ако някой предложи подобно нещо, срещу него ще се обърне цялото общество. „Законът трябва да се прилага еднакво за всички“, убеден е Заев.\r\n„Аз прощавам, но не забравям какво се е случило, защото ако забравя, тогава има шанс да повторим забравените неща, които сме преодолели“, смята Джафери. „Поради тази причина считам, че след една година самата опозиция вече не е в това положение, че трябва да има амнистия“, допълни той. Виктор Турмаков", "date": "2018.04.27", "title": "„A1oN“ (Македония): Зоран Заев и Талат Джафери отхвърлиха възможността за амнистия на лицата, нахлули в македонския парламент"}
{"url": "http://www.focus-news.net/news/2018/04/27/2515916/binali-yaldaram-ankara-plashta-mnogo-visoka-tsena-za-zashtitata-na-evropeyskiya-sayuz.html", "text": "Турският министър-председател Бинали Йълдъръм заяви, че страната му плаща „много висока цена“ за защитата на ЕС, а вместо благодарност получава критики по своя адрес. Той отбеляза, че Анкара е направила цялата работа за присъединяване към ЕС, а „сега е ред на Брюксел, предава Russia Today.\r\n„Турция плаща много висока цена за защитата на ЕС от потока мигранти“, заяви Йълдъръм. „А вместо благодарности, ние получаваме единствено критика“, допълни той. Според него Анкара е недоволна от това, че вече 60 години ѝ се налага да чака кога Европа „ще направи крачка напред“ в двустранните отношения.\r\n„Нашата цел, разбира се, остава присъединяването към ЕС. Но това не може да бъде едностранно. След Брекзит съюзът трябва да определи бъдещето си, да присъедини ли и Балканите или ще продължи да ги държи настрана. Ние свършихме своята работа, сега е ред на Брюксел. Но светът не се ограничава с Европа, има и други региони, други страни“, подчерта Йълдъръм. Виктор Турмаков", "date": "2018.04.27", "title": "Бинали Йълдъръм: Анкара плаща много висока цена за защитата на Европейския съюз"}
{"url": "http://www.focus-news.net/news/2018/04/27/2515913/afp-donald-tramp-svede-vazmozhnite-mesta-za-provezhdane-na-sreshta-s-kim-chen-un-do-dve-ili-tri.html", "text": "Президентът на САЩ Доналд Тръмп заяви, че в момента има „две-три“ места, които обмисля за провеждане на срещата със севернокорейския лидер Ким Чен-ун, предава  AFP. По-рано той заяви, че обмисля пет места.\r\nСрещата се очаква да се проведе или през май или през юни около месец след историческата среща между Ким Чен-ун в петък. Виктор Турмаков", "date": "2018.04.27", "title": "AFP: Доналд Тръмп сведе възможните места за провеждане на среща с Ким Чен-ун до „две или три“"}
{"url": "http://www.focus-news.net/news/2018/04/27/2515923/mayk-pompeo-sayuznitsite-v-nato-tryabva-da-posreshtnat-svoite-zadalzheniya-po-byudzheta-za-otbranata.html", "text": "Държавният секретар на НАТО Майк Помпео обвини Германия, че не прави достатъчно, за да посрещне задължението си да приведе разходите си за отбрана до необходимите 2% от БВП и попълни, че е „важно“ всички съюзници да изпълнят това свое обещание, предава  AFP.\r\nНа въпрос дали Германия прави достатъчно, за да постигне целта, Помпео отговори отрицателно. „А  трябва да изпълнят целта , както сме се разбрали“, допълни той. Виктор Турмаков", "date": "2018.04.27", "title": "Майк Помпео: Съюзниците в НАТО трябва да посрещнат своите задължения по бюджета за отбраната"}
{"url": "http://www.focus-news.net/news/2018/04/27/2515927/stara-zagora-bibliotekari-i-dobrovoltsi-posetiha-5-detski-gradini-s-valshebnoto-kufarche-na-biblioteka-iskra-v-kampaniyata-maraton-na-cheteneto.html", "text": "И тази година кампанията „Маратон на четенето“, която е част от националната инициатива „Четяща България“ премина успешно за Общинска библиотека „Искра“. Това каза за Радио „Фокус“ директорът на библиотеката Анна Кожухарова. Тя поясни, че „Искра“ е една от първите библиотеки в страната включили се в инициативата през 2006 година. „Кампанията си постави за цел да популяризира книгата като основен фактор за духовното развитие на личността и да възвърне интереса към четенето“, каза Кожухарова. \r\nВ програмата на библиотеката и тази година бяха включени инициативи от „Празници на детската книга и изкуствата за деца” и от „Маратон на четенето”.\r\nВ Детско-юношески отдел и във филиалите на библиотеката бяха организирани витрини, посветени на годишнини на бележити детски писатели, четене на любими детски произведения, творчески ателиета, изложби, спектакли. Детско-юношеският отдел организира Празник на буквите „Вече съм грамотен” за първокласниците от общината, в който взеха участие 458 деца, учители и.\r\nБиблиотекари и доброволци посетиха 5 детски градини с „Вълшебното куфарче” на библиотеката, разказаха интересни истории за книгите, организираха четене на любими детски книжки.\r\nМеждународният ден на детската книга - 2 април беше отбелязан с презентацията „Великият датски  вълшебник\" и изложбите по проект „Аз обичам да чета, аз обичам да мечтая” и от книги на български автори, вписани в Почетния списък на носителите на наградата на името на Ханс Кристиян Андерсен. \r\nНа новия вид четене, това в интернет, беше посветена кампанията за безопасно ползване на интернет „Внимание! Общувай безопасно в мрежата”, която ще продължи и през месец май. \r\nВ рамките на кампанията бяха проведени срещи с детските писателки Мария Донева и Валентина Димова.\r\nС цикъл културни събития, витрини и изложби в кампанията се включиха и отделите „Заемна за възрастни”, „Изкуство” и „Краезнание”. Особен интерес у гражданите интерес у гражданите предизвика  изложбата „Какво са чели казанлъчани в началото на XX век”. \r\nЧаст от програмата на „ Маратон на четенето“ бе и срещата с проф. д-р Петко Петков и представяне на неговата „Книга за върховете Свети Никола и Шипка”, съорганизирана с Национален парк - музей \"Шипка- Бузлуджа \" и Исторически музей \"Искра\".\r\nЧаст от кампанията бяха и срещите с творчеството на Ивелина Радионова, Мария Донева и Ангелина Александрова.\r\nСлавяна ГАЙДАРОВА", "date": "2018.04.27", "title": "Стара Загора: Библиотекари и доброволци посетиха 5 детски градини с „Вълшебното куфарче” на Библиотека „Искра“ в кампанията „Маратон на четенето“"}
{"url": "http://www.focus-news.net/news/2018/04/27/2515928/varna-nad-1300-uchastnitsi-shte-defilirat-na-varnenskiya-karnaval.html", "text": "Над 1300 участници от 16 общини в страната ще дефилират по време на четвъртото издание на възродения „Празник на маската, маскарадния и сценичния костюм и народната носия – Варненския карнавал“, който тази година се провежда на 28-ми април. Това съобщиха от Общината. Записани за участие са 20 от най-добрите кукерски групи в страната от областите Варна, Пловдив, Пазарджик, Стара Загора, Ямбол, Силистра, Русе, Шумен и Бургас. За първи път участие ще вземе и група от Македония. Организатори на събитието са дирекциите „Култура и духовно развитие“ и „Образование и младежки дейности“ към Община Варна.\r\nКарнавалът ще започне в 13.00 ч. на пл. „Независимост” с представяне на маски и костюми от състави и индивидуални изпълнители. Около 15.00 ч. шествието, водено от представителния духов оркестър на ВМС, ще премине по пешеходната зона на бул. „Княз Борис I” до входа на Морската градина. Там, около 16.00 ч., гостуващи кукерски групи от цялата страна ще изпълнят характерни ритуали от празничната маскарадна обредност. От 17.00 ч. ще започне концерт с участието на група „Обратен ефект”. Фолклорен ансамбъл „Варна” по традиция ще поведе празничното хоро. След това ще бъдат наградени победителите във всичките 10 категории от конкурсната програма. Изложба-базар на майстори-занаятчии от цяла България ще бъде част от съпътстващата програма на Варненския карнавал от 10.00 ч. до 19.00 ч. на пл. „Антон Новак”.", "date": "2018.04.27", "title": "Варна: Над 1300 участници ще дефилират на Варненския карнавал"}
{"url": "http://www.focus-news.net/news/2018/04/27/2515924/ministerstvoto-na-turizma-e-napravilo-proverka-na-firmata-prevozvach-chiyto-mikrobus-se-preobarna-na-avtomagistrala-nish-belgrad.html", "text": "Министерството на туризма е направило проверка на фирмата-превозвач, чийто микробус се преобърна на автомагистрала Ниш-Белград. Това съобщиха от пресцентъра на Министерството на туризма. ЕВЕЛИН Р ЕООД е с адрес на дейност Бургас, представлявана от Евелина Димитрова Пулева. Проверка на Министерството на туризма в Националния туристически регистър показа, че фирмата е лицензирана за туроператорска и турагентска дейност от юли 2006 г. и има валидна застраховка до 08.01.2019 г. \r\nТрима български граждани са настанени в ортопедично отделение на гр. Чуприя (Сърбия), след като автобусът, в който са пътували, катастрофира в западната съседка. Нито един от тях не е с опасност за живота. Министерството на туризма  е в постоянна връзка с българското МВнР и следи ситуацията с пострадалите.  \r\nКъм 9.15 ч днес автобус с български туристи на бургаската фирма ЕВЕЛИН Р, пътуващ за Босна и Херцеговина, се е обърнал на магистралата Ниш-Белград. В него са пътували 19 души - 17 пътници и двама шофьори. Вследствие на инцидента са пострадали 13 от пътниците. Всички те са били приети в Общата болница в Чуприя и им е оказана медицинска помощ. След направени прегледи 10 от тях са изписани, а други трима остават в ортопедичното отделение. Отношението към пострадалите от болницата е изключително професионално. \r\nОчаква се в Чуприя да пристигне друг автобус на фирмата, който да превози останалите българи.", "date": "2018.04.27", "title": "Министерството на туризма е направило проверка на фирмата-превозвач, чийто микробус се преобърна на автомагистрала Ниш-Белград"}
{"url": "http://www.focus-news.net/news/2018/04/27/2515930/plovdiv-politsiyata-predpriema-zasileni-merki-za-ohrana-na-obshtestveniya-red-vav-vrazka-s-futbolnata-sreshta-mezhdu-otborite-na-botev-i-tsska.html", "text": "Полицията в Пловдив предприема засилени мерки за охрана на обществения ред и безопасността на движението във връзка с футболната среща между отборите на „Ботев“ и „ЦСКА“, която ще се проведе на стадиона в кв. „Коматево“ на 29 април. Това съобщиха за Радио „Фокус“ – Пловдив от Областната дирекция на МВР. Футболната среща ще започне в 20.15 часа, като преди, по време и след провеждане на мача полицейските служители ще следят за недопускане на инциденти на територията на града.\r\nЩе бъде създадена организация за безпроблемно придвижване на зрителите за и от стадиона. От сборните пунктове по маршрутите им на преминаване феновете на двата отбора ще бъдат съпроводени от полицейски екипи. В тази връзка е възможно да бъде въведена временна реорганизация на движението по ул. ”Коматевско шосе” и по ул. ”Захаридово”, в отсечката до кръстовището с ул.”Драговец”. На изградените контролно-пропускателни пунктове в района на спортното съоръжение служителите на реда ще извършват щателни проверки на посетителите. Няма да бъдат допускани лица под въздействието на алкохол или наркотици, такива, на които са наложени забрани за посещение на спортни мероприятия, както и малолетни без пълнолетен придружител. Притежатели на забранени предмети и вещи ще бъдат отвеждани и задържани в най-близкото районно полицейско управление.\r\nЗа да бъде избегнато струпване, от полицията приканват зрителите да се възползват от по-ранното отваряне на входовете на стадиона в 17.30 часа.", "date": "2018.04.27", "title": "Пловдив: Полицията предприема засилени мерки за охрана на обществения ред във връзка с футболната среща между отборите на „Ботев“ и „ЦСКА“"}
{"url": "http://www.focus-news.net/news/2018/04/27/2515929/alsat-m-nikos-kodzias-e-zapoznal-yens-stoltenberg-s-hoda-na-pregovorite-za-imeto.html", "text": "Генералният секретар на НАТО Йенс Столтенберг заяви че НАТО приветства факта, че има преговори между Скопие и Атина в опит да се намери взаимно приемливо решение на спора за името, предава скопският телевизионен канал  „Алсат-М“.\r\n„ Веднага щом спорът за името бъде решен, ние сме готови да Македония да стане член на НАТО. Това много зависи от проблема с името, този труден проблем не е бил решен в продължение на много години, но сега има нов шанс, нови усилия от Скопие и Атина и се надявам, че ще намерят път към успеха и път за решаване на проблема“, заяви Столтенберг. Той е бил уведомен за хода на преговорите от гръцкия външен министър Никос Кодзиас. Виктор Турмаков", "date": "2018.04.27", "title": "„Алсат-М“: Никос Кодзиас е запознал Йенс Столтенберг с хода на преговорите за името"}
{"url": "http://www.focus-news.net/news/2018/04/27/2515933/varna-sluzhiteli-na-obshtina-vetrino-se-vklyuchiha-v-aktsiya-za-pochistvane-na-ekopatekite-kam-zabelezhitelnostite-i-mestata-za-otdih-v-selo-nevsha.html", "text": "Служители на Община Ветрино се включиха в акция за почистване на екопътеките към забележителностите и местата за отдих в село Невша. Това съобщиха за Радио „Фокус“ – Варна от Община Ветрино. Инициативата бе организирана по повод Деня на Земята и бе под мотото „Да направим достъпни забележителностите на с. Невша“. В мероприятието се включиха служителите от общинска администрация, кметове на кметства, читалището, пенсионерския клуб в Невша, както и много други жители на селото. Организаторите бяха осигурили всичко необходимо за почистването, а хубавото време позволи местностите да се обхванат и почистят бързо и качествено от всички включили се в инициативата.", "date": "2018.04.27", "title": "Варна: Служители на Община Ветрино се включиха в акция за почистване на екопътеките към забележителностите и местата за отдих в село Невша"}
{"url": "http://www.focus-news.net/news/2018/04/27/2515932/doyka-apostolova-klub-po-sportni-tantsi-asenovets-asenovgrad-sportnite-tantsi-sa-nay-golyamata-preventsiya-sreshtu-negativnite-tendentsii-v-obshtestvoto.html", "text": "Спортните танци са най-голямата превенция срещу негативните тенденции в обществото. Това каза за Радио „Фокус“ – Пловдив Дойка Апостолова, председател на клуб по спортни танци „Асеновец“ в Асеновград. По думите ѝ, спортните танци са ценна и уникална възможност за едно наистина различно развитие на хората от най-ранна детска възраст за цял живот. „За танците няма възрастови ограничения  и те са нещо много ценно за развитието на личността. Те помагат и за преодоляването на агресията. Всички наши прояви през тази година са в подкрепа на каузата „Спортът срещу детската агресия“. Влизайки в залата и в ролята на кавалер и дама – децата си създават навици, които остават за цял живот. Дори тези деца, които са в залата, излизайки от нея, те искат същото отношение и взаимоотношения, които срещат в спортните бални зали“, коментира Апостолова. Тя посочи, че децата проявяват засилен интерес към спортните танци. „Всеки, който е влязъл в балната зала, остава. Много съм щастлива, че хора се връщат и като възрастни към танците, като спомен от детството.  При нас, в клуба по спортни танци „Асеновец“, няма възрастови ограничения. Работим с едно от училищата по програма „Твоят час“ на Министерство на образованието и има около 50 деца, които се занимават със спортни танци. С начинаещите се работи по различни проекти. Една част от детските градини пък работят  в клуба. Общо взето сме работили по много проекти с Министерството на младежта и спорта, но за съжаление сега нашия спорт вече не е включен в тях“, посочи Апостолова.\r\nТони МИХАЙЛОВ", "date": "2018.04.27", "title": "Дойка Апостолова, клуб по спортни танци „Асеновец“-Асеновград: Спортните танци са най-голямата превенция срещу негативните тенденции в обществото"}
{"url": "http://www.focus-news.net/news/2018/04/27/2515935/pernik-gradat-e-domakin-na-trinadesetoto-izdanie-na-mezhdunarodniya-konkurs-za-mladi-izpalniteli-na-klasicheski-muzikalni-instrumenti.html", "text": "Перник е домакин на тринадесетото издание на Международния конкурс за млади изпълнители на класически музикални инструменти, съобщиха от пресцентъра на Общината. Надпреварата започва днес и ще продължи до неделя. Тя е под патронажа на кмета на Община Перник Вяра Церовска. В нея ще вземат участие над 145 деца и младежи в музикалния конкурс, сред които и 11 гости от Македония, Италия и Литва. Най-малкият участник е 4-годишната пианистка от Крива паланка Меглена Георгиева, най-големият пък е  23-годишният китарист Теодор Налбантов от Пловдив. Известните млади пианисти Хасан и Ибрахим Игнатови също ще бъдат сред участниците в престижния Международен конкурс за млади изпълнители на класически музикални инструменти в Перник. Сред гостите на официалното откриване бяха зам.-кметът Йордан Павлов, народният представител д-р Александър Александров, областният управител Ирена Соколова и секретарят на Общината Радослава Манова. Зам.-кметът Йордан Павлов поздрави участниците от името на кмета Вяра Церовска и им пожела успех и на добър час. „За пореден път талантът и артистичността ще завладеят града ни. С вашите музикални  изпълнения и художествени творби ни давате надежда, че ще сътворим един по-добър и по-красив свят. Приемете моите искрени благодарности към вашата всеотдайност и голяма любов  към музиката и художественото творчество! Продължавайте  да свирите и рисувате, а ние да ви се радваме и да се зареждаме с онзи особен дух и енергия, които само изкуството може да дари на човека!“, се казва в поздравителния адрес на кмета.  Младите музиканти ще бъдат оценявани от  професионално жури с председател Райчо Христов - диригент на КО \"Орфей\" . Голямата награда на кмета  е 500 лв., а предметен ще бъде призът на областния управител. Свои награди ще дадат камерният оркестър „Орфей“ и Духовият оркестър. За първи път институтът „Сервантес“ учредява три награди за изпълнение на испанска и латиноамериканска музика. Наградата „Клавирна мечта“ е предоставена от Зоя Спиридонова. Актьорът Божидар Попчев също ще връчи свой приз за най-артистичен участник. В XI Международен конкурс за детска рисунка участват  33-ма млади художници. Творбите са оценени от жури с председател Елена Темелкова.", "date": "2018.04.27", "title": "Перник: Градът е домакин на тринадесетото издание на Международния конкурс за млади изпълнители на класически музикални инструменти"}
{"url": "http://www.focus-news.net/news/2018/04/27/2515920/reuters-mayk-pompeo-prizova-turtsiya-da-ne-kupuva-ot-rusiya-raketi-s-400.html", "text": "Държавният секретар на САЩ Майк Помпео посочи „сериозната загриженост на Вашингтон“ по време на срещата си с външния министър на Турция Мевлют Чавушоглу в Брюксел, относно решението на Анкара да купи зенитно-ракетни комплекси С-400 от Русия, които според него не са технически съвместими с оборудването на НАТО, предава  Reuters.\r\n„Държавният секретар подчерта сериозността на загрижеността на САЩ“, заяви високопоставен служител на Държавния департамент след срещата между Помпео Чавушоглу в кулоарите на среща на външните министри на НАТО.\r\nТурция подписа споразумение с Русия за ракети С-400 в края на декември, като част от плановете на Анкара да засили своите отбранителни способности на фона на заплахите от кюрдски и ислямистки бойци в страната и конфликтите по границите ѝ с Сирия и Ирак.\r\nПредставители на НАТО предупредиха Турция за неуточнени последици от покупката на С-400, но турският президент Реджеп Тайип Ердоган заяви, че връзките с НАТО остават силни. Виктор Турмаков", "date": "2018.04.27", "title": "Reuters: Майк Помпео призова Турция да не купува от Русия ракети С-400"}
{"url": "http://www.focus-news.net/news/2018/04/27/2515936/new-europe-mayk-pompeo-obsadi-strategiyata-spryamo-rusiya-s-vanshnite-ministri-ot-aliansa.html", "text": "Новият държавен секретар на САЩ Майк Помпео проведе преговори с външните министри на страните членки на НАТО относно руската „агресия“ в Европа, предава  New Europe.\r\nНа среща на затворени врати Помпео и другите външни министри от НАТО постигнаха консенсус относно необходимостта да има отговор на „руската агресия“. Съюзниците обсъдиха Русия с Помпео, като се съсредоточиха върху аферата  „Скрипал“ и Сирия и настояха НАТО да намери нови начини за противодействие на руските действия.\r\nСъщевременно Помпео отново повтори позицията на САЩ, че страните членки трябва  да увеличат военните си бюджети, за да постигнат целта от 2% от БВП. Виктор Турмаков", "date": "2018.04.27", "title": "New Europe: Майк Помпео обсъди стратегията спрямо Русия с външните министри от Алианса"}
{"url": "http://www.focus-news.net/news/2018/04/27/2515952/varna-kmetat-na-obshtina-vetrino-d-r-dimitar-dimitrov-prisastva-na-praznika-na-pensionerskiya-klub-v-s-vetrino.html", "text": "Членове на пенсионерския клуб в с. Ветрино отпразнуваха съвместно своите рождени дни. Това съобщиха за Радио „Фокус“ – Варна от Община Ветрино. Специални гости на тържеството бяха кметът на Община Ветрино д-р Димитър Димитров и заместник-кметът на общината Ирина Маджарова, които не пропуснаха да уважат празника на хората на златна възраст със златни сърца.\r\nГостите бяха посрещнати много сърдечно и топло от членовете на пенсионерския клуб.\r\nОт своя страна кметът подари цветя на всички рожденици, като им пожела здраве, дълголетие и им благодари за активното участие в обществения живот на община Ветрино.\r\n„Гордейте се с неуморния дух и желание за пълноценен живот, които притежавате“, заяви още кметът Димитър Димитров.\r\nПразникът продължи с много танци, песни и празнично настроение.", "date": "2018.04.27", "title": "Варна: Кметът на Община Ветрино д-р Димитър Димитров присъства на празника на пенсионерския клуб в с. Ветрино"}
{"url": "http://www.focus-news.net/news/2018/04/27/2515925/a1on-makedoniya-zapochna-preskonferentsiyata-v-skopie-na-uchastnitsite-v-protsesa-bardo-brioni.html", "text": "След продължилата два часа среща на лидерите на страните-участнички в процеса „Бърдо-Бриони“, президентът на Македония Георге Иванов заедно с президента на Хърватия Колинда Грабар Китарович, на Словения Борут Пахор, българският министър-председател Бойко Борисов и председателя на Европейския съвет Доналд Туск ще проведе съвместна пресконференция, предава скопският телевизионен канал „A1oN“  .\r\nНа срещата участват и президентът на Сърбия Александър Вучич, президентът на Албания Илир Мета, президентът на Черна гора Филип Вуянович и  президентът на Косово Хашим Тачи. Виктор Турмаков", "date": "2018.04.27", "title": "„A1oN“ (Македония): Започна пресконференцията в Скопие на участниците в процеса Бърдо-Бриони"}
{"url": "http://www.focus-news.net/news/2018/04/27/2515926/bsp-vnese-iskane-za-ostavkata-na-emil-hristov-kato-zam-predsedatel-na-parlamenta-ot-gerb-go-podkrepiha-obzor.html", "text": "ПГ на БСП внесе в деловодството искане за оставката на Емил Христов като зам.-председател на парламента. Казусът с оставката му започна със скандал между управляващи и опозиция в началото на четвъртата сесия на 44-тото Народно събрание на 19 април. Повод стана решението да не се допуснат в парламента протестиращи хора с увреждания с тениски с надпис „Системата ни убива“. Тогава от БСП заявиха, че ГЕРБ не допускат протестиращите в парламента, защото са против системата им на управление. Лидерът на левицата Корнелия Нинова излезе сред протестиращите, а на входа на парламента се стигна до словесни атаки между ГЕРБ и БСП. Още тогава левицата обяви, че ако Христов не подаде оставка сам, тя ще бъде официално поискана. От парламентарната трибуна Емил Христов се извини на протестиращите и уточни, че решението да не бъдат допуснати е взето от охраната, а не от него. \r\nДнес опозицията официално внесе в деловодството искането за оставката на Христов като зам.-председател на НС. Като причина зам.-председателят на ПГ на БСП Антон Кутев изтъкна, че действията на Емил Христов са поредния израз на политиката на ГЕРБ спрямо хората с увреждания. Той посочи, че БСП не е търсила подкрепата на другите партии за оставката на Христов. Внесените подписи са 80, само на депутати от левицата. Попитан как си обяснява факта, че БСП остава сама в това си искане Антон Кутев коментира: „Не мисля, че сме самотни в искането, самотни сме в подписа. А дали ще бъдем и в гласуването- ще видим тепърва“. В отговор на въпрос приема ли обяснението на Емил Христов, че не е разбрал и извинението му депутатът обясни: „Той не се извини. Приемам обяснението му, че не е разбрал, защото аз водих разговора с него. Видях, че не разбра, но няколко пъти му казах, че греши и че това, което прави е политическа грешка“.\r\nВ отговор ПГ на ГЕРБ изрази подкрепата си за Емил Христов като зам.-председател на парламента. Според депутата Тома Биков искането на оставката на Христов е пореден опит на БСП да превърне един технически проблем в политически. „Емил Христов поднесе извиненията си на хората, на които беше причинено неудобство. На БСП няма защо да се извиняваме“, коментира Тома Биков. Въпросът за оставката на Христов не е коментиран в коалицията с „Обединени патриоти“. В отговор на въпрос изразил ли е готовност Емил Христов да подаде оставка той уточни: „Няма защо да изразява готовност. Това е политическо решение на ПГ, както издигането му за зам.-председател на парламента“. По думите на Биков провокациите на БСП в деня на протеста на хората с увреждания са организирани след рожден ден, а част от тях току що бяха станали от масата. \r\nБиляна ИВАНОВА", "date": "2018.04.27", "title": "БСП внесе искане за оставката на Емил Христов като зам.-председател на парламента - от ГЕРБ го подкрепиха (ОБЗОР)"}
{"url": "http://www.focus-news.net/news/2018/04/27/2515953/pazardzhik-prezidentat-na-agentsiya-i-radio-fokus-krasimir-uzunov-podari-knigata-kaymaka-chalana-na-prisastvashtite-na-predstavyaneto-y-v-grad-vetren.html", "text": "След представянето на книгата \"Каймакъ-Чаланъ\" на президента на Агенция и Радио \"Фокус\" Красимир Узунов в град Ветрен, като подарък книги получиха много от присъстващите в залата, предаде репортер на Радио \"Фокус\" - Пазарджик. Книгите са осигурени по инициатива на депутата от ГЕРБ Даниела Малешкова. Те бяха подарени на присъстващите от бригаден генерал Явор Матеев. Освен кмета на града Радослав Лютаков, председателя на Общинския съвет в град Септември Кирил Тодорин и временно изпълняващия длъжността кмет на Община Септември инж. Явор Митев, книги получиха също читалището и библиотеката в град Ветрен, учители от града. Книгата \"Каймакъ-Чаланъ\" бе подарена и на ветеран от Първата  световна война от град Ветрен. Генерал Матеев я връчи лично на 95-годишния жител на града, участвал в голяма част от сраженията по време на войната. Всички присъствали на представянето бяха впечатлени от труда на автора на книгата и от възкресените моменти от нашата история, които са свидетелство за героизма на български войник.\r\nВаня НИКОЛОВА", "date": "2018.04.27", "title": "Пазарджик: Президентът на Агенция и Радио \"Фокус\" Красимир Узунов подари книгата \"Каймакъ-Чаланъ\" на присъстващите на представянето й в град Ветрен"}
{"url": "http://www.focus-news.net/news/2018/04/27/2515955/ministar-nikolina-angelkova-uveri-che-zabranata-za-pushene-na-obshtestveni-mesta-ne-vodi-do-namalyavane-na-turistite-obzor.html", "text": "Забраната за пушене на обществени места не води до намаляване на туристите, а напротив - те се увеличават устойчиво всяка година. Това заяви в парламента министърът на туризма Николина Ангелкова. Тя изтъкна, че всяка година туристите се увеличават устойчиво, а данните показват, че и тази година намаление няма да има. Над 25% е ръстът на чуждестранните туристи за последните 2 години. Миналата година тези туристи са над 8.9 млн. Тази година министерството очаква ръст от над 10%. Предложението да се върне старият режим и да се разреши пушенето в обособени помещения дойде от НФСБ. Коалиционните партньори на „Обединени патриоти“ ГЕРБ обаче обявиха, че няма да подкрепят връщането на старите правила. На този етап от министерството не е направен анализ как ще се отрази върху бранша евентуално връщане на пушенето на обществени места. Министър Ангелкова заяви, че забраната за пушене, действаща в момента, не влияе върху ръста на туристите или посещаемостта. По думите й ако се стигне до законодателна инициатива в тази посока, то тя трябва да се обсъди максимално широко, със всички заинтересовани лица и да се направи оценка на въздействието.\r\nПо повод мерките на министерството срещу шума по летните ни курорти, Николина Ангелкова уточни, че голяма част от работодателите вече правят необходимата реновация, за да отговарят на изискванията. „Надявам се, че това лято няма да има проблеми. Със сигурност има изключително засилени проверки, както по отношение на това, за което отговаря Министерството на туризма, така и от всички други контролни органи“, заяви тя. Както всяка година преди началото на сезона министерството ще се срещне с работодателите във Варна и Бургас. От 1 юни започват проверките на преместваемите обекти по летните курорти. Началото им съвпада и със официалния старт на летния сезон.\r\nБиляна ИВАНОВА", "date": "2018.04.27", "title": "Министър Николина Ангелкова увери, че забраната за пушене на обществени места не води до намаляване на туристите (ОБЗОР)"}
{"url": "http://www.focus-news.net/news/2018/04/27/2515956/shumen-remont-na-zhp-preleza-do-universiteta-v-grada-shte-spire-dvizhenieto-na-vlakove-i-avtomobili.html", "text": "Ремонт на жп прелеза до университета спира движението на влакове и автомобили, съобщиха от пресцентъра на Община Шумен. Заради ремонт на жп прелеза до Шуменския университет на 2 май от 11.00 часа до 13.40 часа и на 8 май от 12.00 часа до 13.40 часа се затваря за движение на автомобили ул. „Преспа“ в участъка от бул. „Симеон Велики“ до ул. „Университетска“. Пътят ще бъде обозначен с необходимата сигнализация.", "date": "2018.04.27", "title": "Шумен: Ремонт на жп прелеза до университета в града ще спире движението на влакове и автомобили"}
{"url": "http://www.focus-news.net/news/2018/04/27/2515957/angela-merkel-nastoyashteto-sporazumenie-ne-e-dostatachno-da-spre-yadrenata-programa-na-iran.html", "text": "Германският канцлер Ангела Меркел заяви, че съществуващото международно споразумение с Иран не е достатъчно, за да спре ядрените амбиции на Техеран, предава  AFP.\r\nСпоразумението, сключено между Иран и шестте световни сили, включващи САЩ и Германия, е „първата крачка, която допринесе за забавянето на техните дейности“, заяви Меркел по време на съвместна пресконференция във Вашингтон заедно с Доналд Тръмп.\r\n„Но ние смятаме от германска перспектива, че това не е достатъчно, за да може иранските амбиции да бъдат възпрени. Европа и САЩ трябва да следят това“, допълни тя. Виктор Турмаков", "date": "2018.04.27", "title": "Ангела Меркел: Настоящето споразумение не е достатъчно да спре ядрената програма на Иран"}
{"url": "http://www.focus-news.net/news/2018/04/27/2515960/valeriya-yordanina-festivalat-zdravey-zdrave-shte-bade-predstaven-za-parvi-pat-pred-zhiteli-i-gosti-na-blagoevgrad.html", "text": "Фестивалът „Здравей здраве“ ще бъде представен за първи път пред  жители и гости на Благоевград. Това каза за Радио „Фокус“-Пирин Валерия Йорданина, един от организаторите. „На 28 и 29 април /събота и неделя/ зала „22 септември“ ще се превърне в здравен център. Дискусиите и практиките започват в 08.00 часа и всеки  заинтересован ще може да чуе и види някои от най-интересните техники и начини за здравословния начин на живот“, каза още Йорданина. Тя подчерта, че „Здравей здраве“ е разделен на два компонента. Първият се състои от лекции, а вторият от практики. През двата дни ще бъдат разгледани и практикувани различни теми и начини за здравословен живот, как да се предпазим от боледуване. „Пред благоевградската аудитория ще бъдат обсъдени теми, като „Здрав дух в здраво тяло“, „Холистични методи за терапия в традиционната китайска медицина“, „Здравето на човека в условията на променящата се планета“, „Работа с предците и родовата карма. Медитация за свързване с рода“. Лекторите ще се погрижат да разясняват въпроси и по теми, като „Здравето на човека в условията на променящата се планета“, „Мир, любов и светлина чрез енергийни практики и здраве от природата“, каза още Йорданина. С практическите задачи ще се заемат Наталия Първанова, Славина Георгиева, Ива Петкова, Мариянка Лулчева, Величка Гошева, Цветанка Бръндева, Камен Филипов и други, които ще покажат на практика „Бебеносене с любов“, „Тай Дзи Цюан“, „Женска практика Мандала танц“, „Виняса йога“ и още много други. “Това е само част от богатата програма, която включва фестивала. Дейностите са разнообразни и по различни теми. Входът до фестивала е свободен и всеки може да посети зала „22 септември“ в Благоевград. Фестивалът популяризира здравословния начин на живот във всички негови аспекти: физическо, емоционално, ментално и духовно здраве, да създаде информираност и да провокира интереса на хората към здравословния начин на живот, да представи широка гама от естествени начини за възстановяване на здравето и за предотвратяване на заболявания, да стимулира използването на здравословни стоки и услуги, както и да насърчи специалисти и експерти да представят методи с доказана ефективност, безопасност и простота на приложение“, каза още Йорданина. Във фестивала участие взимат холистични лекари, консултанти, лектори, терапевти,хора, занимаващи се с психологична помощ, треньори на лечебни двигателни техники, които представят един впечатляващ свят в полза за здравето.\r\nЛора КАЛЧЕВА", "date": "2018.04.27", "title": "Валерия Йорданина: Фестивалът „Здравей здраве“  ще бъде представен за първи път пред жители и гости на Благоевград"}
{"url": "http://www.focus-news.net/news/2018/04/27/2515959/plovdiv-dvama-mazhe-sa-v-tezhko-sastoyanie-sled-kato-sa-se-obgazili-v-izkop-v-mestnost-nad-hrabrino.html", "text": "Двама мъже са в тежко състояние, след като са се обгазили в изкоп в местност над Храбрино. Това съобщи за Радио \"Фокус-Пловдив\" говорителят на ОДМВР. Сигналът е получен около 13.00 часа на тел. 112. На място е установено, че 49-годишен и 73-годишен били влезли в изкоп с включен агрегат, от чиито газове се обгазили. Откарани са били в болница. Извършва се оглед.\r\nЦветана ТОНЧЕВА", "date": "2018.04.27", "title": "Пловдив: Двама мъже са в тежко състояние, след като са се обгазили в изкоп в местност над Храбрино"}
{"url": "http://www.focus-news.net/news/2018/04/27/2515961/pazardzhik-praznik-na-muzikata-predstaviha-vazpitanitsi-na-su-georgi-bregov-i-nu-otets-paisiy.html", "text": "В художествена галерия  „Станислав Доспевски“ се състоя съвместната продукция между СУ „Георги Брегов“ и НУ „Отец Паисий“ – „Празник на Музиката“. Това съобщи за Радио „Фокус“- Пазарджик Мария Илиева от организаторите на проявата. Програмата  включваше групите за дейности по интереси по проект „Твоя час“- „МЛАД ПИАНИСТ“ с ръководител Величка Терзийска от СУ “Георги Брегов“ и „Вокален клас“ с ръководител Гроздена Чалъкова от НУ „Отец Паисий“. Децата успяха да предадът на публиката своята емоция от изпълнението на музикалните произведения. Бурни аплодисменти предизвика  „Nothing else matters“ на Metallica в изпълнение на Мартин Топалов от 2а клас към СУ“Георги Брегов“, както и песен от филма „Матрицата“, прозвучала отново в негово изпълнение.\r\nАлбена ЖИЛЕКОВА", "date": "2018.04.27", "title": "Пазарджик: Празник на музиката представиха възпитаници на СУ „Георги Брегов“ и НУ „Отец Паисий“"}
{"url": "http://www.focus-news.net/news/2018/04/27/2515931/ria-novosti-redzhep-tayip-erdogan-obvini-turskata-opozitsiya-che-poluchava-finansirane-ot-chuzhbina.html", "text": "Президентът на Турция Реджеп Тайип Ердоган обвини основната опозиционна Народно-републиканска партия на страната, че получава финансиране от чужбина и допълни, че тя има много „Соросовци“, имайки предвид американския милиардер Джордж Сорос, предава РИА Новости.\r\n„Много добре знаем от какви източници се хранят функционерите на Народно-републиканската партия . Те си имат много Соросовци“, заяви Ердоган. Той също така разкритикува председателя на опозиционната партия Кемал Кълъчдароглу, че не бърза да издига своята кандидатура на предстоящите на 24 юни президентски избори. „Говорите много какъв трябва да бъде президентът. Според вашето описание вие приличате на такъв човек, защо не кандидатствате“, заяви турският президент.\r\nЕрдоган допълни, че партията единствено показва враждебност към него и към управляващата Партия на справедливостта и развитието. Виктор Турмаков", "date": "2018.04.27", "title": "РИА Новости: Реджеп Тайип Ердоган обвини турската опозиция, че получава финансиране от чужбина"}
{"url": "http://www.focus-news.net/news/2018/04/27/2515963/asenovgrad-shte-otbelezhi-svetovniya-den-na-tantsa-na-28-april-okolo-500-dushi-shte-uchastvat-v-tantsovata-programa.html", "text": "Асеновград ще отбележи Световния ден на танца на 28 април, като около 500 души ще участват в подготвената празнична танцова програма. Това каза за Радио „Фокус“ – Пловдив Дойка Апостолова, председател на клуб по спортни танци „Асеновец“ в Асеновград, който е основен организатор на събитието. По думите й, танцовата програма ще започне в 09.30 часа сутринта в спортна зала „Асеновец“, като са включени над 200 танцови двойки и състезатели, които ще участват в различни танцови дисциплини – формации, соло и по двойки. „Танците, които ще се  състезават са от групата на танцовия спорт – бални танци , стандартни, латино-американски и характерни танци – синхронно танцуване, улични танци, съвременни танци. Опитваме се да обхванем всички стилове от танцовия спорт. В самия състезателен ден първо ще се представят формациите, след това ще бъдат изгряващите звезди, тоест децата, които за първи път се докосват и стъпват на танцовия паркет. След обяд започват предварителните кръгове на Купа „Асеновград“ и състезания по танцови класове за отборно класиране на участващите състезатели. Участниците ще бъдат от различни градове на страната, събитието е на национално ниво“, обясни Дойка Апостолова. Тя посочи, че по принцип Световният ден  на танца се отбелязва на 29 април. „Всяка година клубът по спортни танци „Асеновец“ отбелязва този ден по различен начин. Започнахме преди три години с флашмоб, който бе изцяло от формации и танцови организации на Община Асеновград. Постепенно развихме идеята, за да се достигне до днешния ден, в който събитието в Асеновград става все по-мащабно“, коментира Апостолова. Тя допълни, че Световният ден на танца се отбелязва в световен мащаб по инициатива на ЮНЕСКО от 1982 година.\r\nТони МИХАЙЛОВ", "date": "2018.04.27", "title": "Асеновград ще отбележи Световния ден на танца на 28 април, около 500 души ще участват в танцовата програма"}
{"url": "http://www.focus-news.net/news/2018/04/27/2515954/makfaks-makedoniya-spored-donald-tusk-istoriyata-na-balkanite-e-kato-film-na-uzhasite-koyto-mozhe-da-zavarshi-shtastlivo.html", "text": "Председателят на Европейския съвет Доналд Туск увери, че стои твърдо зад европейската перспектива на региона и че това не са празни думи, а факт, предава македонската електронна медия  „Макфакс“.\r\n„Историята на Балканите, която прилича на филм на ужасите, който никога не свършва, все още може да има щастлив край. Това, което виждам с Корея и Западните Балкани е, че невъзможното става възможно“, заяви Туск\r\nЩо се отнася до гаранцията, че Македония ще стане член на ЕС, Туск заяви, че процесът има пълната му подкрепа, но за това  необходим консенсус в Европейския съвет.\r\n„Ако сте успешни в решаването на спора за името, това е знак на насърчение за вас и вашите граждани, но и стимул за региона, който показва, че най-трудните предизвикателства могат да бъдат решени“, допълни Туск. Той призна, че е впечатлен от ангажимента и положителната нагласа в Скопие. Виктор Турмаков", "date": "2018.04.27", "title": "„Макфакс“ (Македония): Според Доналд Туск историята на Балканите е като филм на ужасите, който може да завърши щастливо"}
{"url": "http://www.focus-news.net/news/2018/04/27/2515958/radoslav-lyutakov-kmet-na-vetren-predstavyaneto-na-knigata-kaymaka-chalana-pripomni-patriotizma-ot-koyto-grazhdanite-da-vzimat-primer.html", "text": "Представянето на книгата \"Каймакъ-Чаланъ\" припомни патриотизма, от който гражданите да взимат пример. Това каза за вечерния блок „Това е България“ на Радио „Фокус“ кметът на Ветрен Радослав Лютаков, като уточни, че самият той се вдъхновява от непреклонността на воювалите в епопеята, а със същото вдъхновение като него са си тръгнали след представянето и ветренци. „Всички слушаха със затаен дъх – представянето на книгата се получи много вълнуващо. Всички се почувствахме патриоти и потомци на хора, които са дали живота си, за да отстояват интересите на България. Нашето населено място е едно от много будните за онова време села, които са участвали в редица боеве. Сред жителите има и доста млади хора, които се интересуват от история, заради което решихме да направим представянето на книгата „Каймакъ-Чаланъ“ във Ветрен. Нужно е да се пази историята, да се знае за България и младото поколение да се вдъхновява по този начин“, обясни Радослав Лютаков и изтъкна колко важно е младите хора да се интересуват от българската история. Според него са необходими повече усилия от учителите и културните дейци, за да пробудят жаждата за знания за миналото ни.", "date": "2018.04.27", "title": "Радослав Лютаков, кмет на Ветрен: Представянето на книгата \"Каймакъ-Чаланъ\" припомни патриотизма, от който гражданите да взимат пример"}
{"url": "http://www.focus-news.net/news/2018/04/27/2515962/knigata-kaymaka-chalana-na-krasimir-uzunov-be-predstavena-v-grad-vetren-oblast-pazardzhik-obzor.html", "text": "При засилен интерес премина представянето на книгата „Каймакъ-Чаланъ“ на Красимир Узунов в град Ветрен, област Пазарджик. В залата на един от клубовете в града присъстваха десетки жители на Ветрен, временно изпълняващият длъжността кмет на Община Септември инж. Явор Митев, председателят на Общинския съвет в Септември Крил Тодорин, кметът на Ветрен Радослав Лютаков, както и депутатът от ГЕРБ Даниела Малешкова, по чиято покана се представя книгата в града. Бригаден генерал Явор Матеев започна представянето на книгата, като подчерта, че в нея по един изключително увлекателен начин авторът Красимир Узунов е пресъздал историята на голямото сражение на едноименния връх, историята на една от най-големите битки в нашата история. направим е да говорим за тези събития, да пазим жив спомена за тях. Авторът е събрал парченцата от историята на нашата войска, на нашата родина, разказал е историята на обикновения войник. Вярвам в думите на Красимир Узунов, че книгата е дълбок поклон пред историята на България\", каза също генерал Матеев, като допълни, че според него битката на Каймак-Чалан е съизмерима с Шипченските боеве. Авторът Красимир Узунов описа върха и гледката, която се вижда от него - безкрайна плетеница от други коти и върхове. \"Каймакъ-Чаланъ\" е едно чудо“, каза той. \"На върха има 8 000 души, душите на загиналите наши и чужди войници. Българските войници може би са имали по-малко неща от нас, но със сигурност са обичали повече от всичко родината си. Ние наистина сме били страховит народ. Каймакъ-Чаланъ е една частица, защото ние трябва да знаем къде е и Лерин, и Дойран, и Кубадин, за да не изчезнем като народ. Посланието на книгата \"Каймакъ-Чаланъ\" е да си върнем отечеството\", заяви соще Узунов. Той разказа, че преди две седмици е успял да получи от Белград оригинален албум, в който са снимките на загинали български войници. Узунов разказа също, че един от сръбските командири е описал сражението на Каймакъ-Чаланъ по следния начин: \"отсреща има българи, които не разбираме, взривяваме земята под краката им, а те стоят\". За това той определи Каймакъ-Чалан като една частица от героичната ни история и разказа за войник от Сливенско, чийто ръце целува цар Борис ІІІ, след като чува разказа за сражението на върха. \"Каймакъ-Чаланъ\" трябва да се прочете, защото ще ни направи малко повече хора\", допълни Узунов. След представянето на книгата много от присъстващите я получиха като подарък по инициатива на депутата от ГЕРБ Даниела Малешкова. Генерал Матеев я връчи лично на 95-годишния жител на града, участвал в голяма част от сраженията по време на войната. Всички присъствали на представянето бяха впечатлени от труда на автора на книгата и от възкресените моменти от нашата история, които са свидетелство за героизма на български войник.", "date": "2018.04.27", "title": "Книгата „Каймакъ-Чаланъ“ на Красимир Узунов бе представена в град Ветрен, област Пазарджик (ОБЗОР)"}
{"url": "http://www.focus-news.net/news/2018/04/27/2515967/afp-bivshiyat-prezident-dzhordzh-bush-starshi-ostava-v-bolnitsa-za-da-vazstanovi-silite-si.html", "text": "Бившият американски президент Джордж  Буш-старши, който бе хоспитализиран малко след погребението на съпругата му Барбара Буш остава в болницата, за да възстанови силите си, съобщава неговият говорител, цитиран от AFP.\r\n„ Четирийсет и първият президент е в чудесно състояние на духа и се надява да се върне към програмата си и да пътува до Мейн следващия месец“,  заявява говорителят му.\r\nДжордж Буш-старши е на 93 години, страда от болестта на Паркинсон и се придвижва с инвалидна количка. Бил е приеман в болница няколко пъти през последните години по различни причини. Юлиян Марков", "date": "2018.04.27", "title": "AFP: Бившият президент Джордж Буш-старши остава в болница, за да възстанови силите си"}
{"url": "http://www.focus-news.net/news/2018/04/27/2515934/alsat-m-makedoniya-uchastnitsite-v-protsesa-bardo-brioni-zayaviha-che-otkritite-sporove-tryabva-da-badat-resheni-v-duha-na-dobrosasedstvo.html", "text": "Участниците на срещата в Скопие на лидерите на страните от процеса „Бърдо-Бриони“ заявиха, че в момента отговорността за пълноправното членство в ЕС се намира сред страните кандидат-членове, които трябва да работят над реформите, които се изискват от тях, предава скопският телевизионен канал  „Алсат-М“.\r\n„Наясно сме, че върховенството на закона, основни човешки права , ефективната съдебна система и доброто управление, както и борбата срещу корупцията и организираната престъпност са ключови за напредъка, развитието и стабилността“, пише в заключителната декларация след срещата. \r\nПрезидентите на Македония, Хърватия, Словения, Сърбия, Черна гора, Албания, Косово, Босна и Херцеговина, председателят на ЕК и българският министър- подчертават, че подкрепят  обективните критерии за разширяване на ЕС със страните-членки в процеса „Бърдо-Бриони“, където се подчертава оценката на индивидуалните заслуги.\r\nТе приветстват посланията и конкретните предложения на стратегията на ЕС за Западните Балкани и потвърдиха надеждното разширяване и засилване на ангажимента на ЕС със Западните Балкани. Те приемат предстоящата среща на върха ЕС-Западни Балкани, която ще се проведе в София, като конкретен израз на подновения подход на ЕС към региона.\r\n„Насърчаваме решаването на откритите въпроси и спорове в дух на добросъседство и в съответствие с международното право, като се позоваваме на средствата за мирно решаване, преди на постоянните международни съдилища и трибунали и арбитража“, заявиха  лидерите. Виктор Турмаков", "date": "2018.04.27", "title": "„Алсат-М“ (Македония): Участниците в процеса „Бърдо-Бриони“ заявиха, че откритите спорове трябва да бъдат решени в духа на добросъседство"}
{"url": "http://www.focus-news.net/news/2018/04/27/2515964/", "text": "Румънският президент Клаус  Йоханис  настоява премиерът Виорика Данчила да подаде оставка заради скандала, който се разрази около спорното решение на управляващата партия да премести румънското посолство в Израел от Тел Авив в Ерусалим, предава AFP.\r\n„Данчила е неподходяща за работата на премиер на Румъния, в резултат на което правителството се превръща в пасив за Румъния. За това аз публично призовавам за оставката на Данчила“, заявява Йоханис в кратко изявление.\r\nВиорика Данчила категорично отхвърля искането на президента, като казва, че „няма причина да го направи“.\r\nВ рамките на двудневната визита в Израел тази седмица премиерът на Румъния, признава, че „няма подкрепата на всички партии, както би искала“, за да премести посолството.  Юлиян Марков", "date": "2018.04.27", "title": "AFP: Румънският президент иска оставката на премиера заради решението за преместване на посолството в Ерусалим"}
{"url": "http://www.focus-news.net/news/2018/04/27/2515965/borut-pahor-bryuksel-ne-mozhe-da-vi-vkara-v-evrosayuza-ako-mestnite-polititsi-ne-go-zhelayat.html", "text": "Словенският президент Борут Пахор заявява на срещата в Бърдо, че Брюксел не може да вкара страните от Западните Балкани в Европейския съюз, ако местните политици не го желаят, предава македонският телевизионен канал A1.on.\r\n„Решението на Еврокомисията да поддържа реформите в Югоизточна Европа e с цел държавите от този регион да станат членове на ЕС. Ясно е,ч е Брюксел не може да направи повече, отколкото лидерите на държавите – кандидатки“, заявява Пахор, като добавя, че не може да се пренебрегне нито един инцидент, но с добра политическа воля могат да се решат всичките проблеми и на бъдещето да се гледа с оптимизъм. Юлиян Марков", "date": "2018.04.27", "title": "Борут Пахор: Брюксел не може да ви вкара в Евросъюза, ако местните политици не  го желаят"}
{"url": "http://www.focus-news.net/news/2018/04/27/2515966/afp-osem-ot-desette-zhertvi-ot-intsidenta-v-toronto-sa-zheni.html", "text": "Осем от десетте жертви на инцидента, при който бяха прегазени пешеходци в Торонто са жени, предава AFP.\r\nСпоред полицията шофьорът е имал специална омраза към жените и затова те преобладават сред жертвите му. Загиналите са на възраст от 22 до 94 години. Сред тях има мъж от Йордания и студент от Южна Корея, заявяват от полицията в Торонто на пресконференция като потвърждават, че броят на ранените е достигнал 16. Юлиян Марков", "date": "2018.04.27", "title": "AFP: Осем от десетте жертви  от инцидента в Торонто са жени"}
{"url": "http://www.focus-news.net/news/2018/04/27/2515870/nova-makedoniya-srabsko-harvatska-studena-voyna.html", "text": "Хърватия и Сърбия биха могли да започнат дипломатическа война, след като сръбското правителство обяви хърватския министър на отбраната на нежелано лице. В този случай хърватското правителство ще оттегли своя посланик от Белград за консултации, коментира македонското електронно издание \"Нова Македония\".\r\nМедиите в Хърватия от вчера спекулират с подобен сценарий, след като правителството на Сърбия обмисли мерки за противодействие срещу забраната за влизане на сръбския министър на отбраната Александър Вулин в Хърватия. Местен вестник публикува текст, в който се казва, че Сърбия потвърди през последните няколко дни, че аферата \"Вулин\" е фактор за проблемите в югоизточната част на Европа. Това, което е положително в последното \"охлаждане\" на отношенията между двете съседни държави, е, че няма да има прекъсване на икономическите и търговски отношения, които все повече се подобряват.\r\nМедиите вчера продадоха имената на хърватски министри, които биха могли да бъдат засегнати от реципрочните мерки на Сърбия. Сред \"нежеланите\" лица се споменават хърватският министър на отбраната Дамир Крисичевич и министърът на военните ветерани Тома Медвед.\r\nПоследното охлаждане на отношенията между Хърватия и Сърбия е продължение на случилото се по време на посещението на председателя на хърватския парламент в Белград. Тогава сръбският депутат Воислав Шешел потъпква хърватското знаме и обиди хърватската делегация. Виктор Турмаков", "date": "2018.04.27", "title": "\"Нова Македония\": Сръбско-хърватска Студена война"}
