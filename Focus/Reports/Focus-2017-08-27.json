{"url": "http://www.focus-news.net/news/2017/08/27/2429717/nova-makedoniya-makedoniya-v-harvatiya-sa-registrirani-rekorden-broy-pozhari.html", "text": "Пожарите, регистрирани в Хърватия от началото на годината са достигнали до рекорден брой, предаде македонската медия „Нова Македония“.\r\nОт началото на годината в страната са регистрирани 5800 пожари, които са унищожили 85 хил. хектара площ. Това са с 22 хил. хектара повече от общата площ, опустошена от пожари в периода между 2013 и 2016 година. \r\nДо момента полицията е установила, че най-малко 39 от пожарите са умишлени и само през последните две седмици са арестувани 17 души, заподозрени в умишлен палеж. Виктор Турмаков", "date": "2017.08.27", "title": "„Нова Македония“ (Македония): В Хърватия са регистрирани рекорден брой пожари"}
{"url": "http://www.focus-news.net/news/2017/08/27/2429682/blagoevgrad-vazstanoveno-e-elektrozahranvaneto-v-tunelite-v-kresnenskoto-defile.html", "text": "Възстановено е електрозахранването навсякъде, включително и в тунелите в Кресненското дефиле, които до последно бяха без захранване. Това съобщиха за Агенция \"Фокус\" от пресцентъра на ЧЕЗ. Екипите на ЧЕЗ са започнали работата по съоръженията, които захранват тунелите, след като са получили разрешението от страна на ГД \"Пожарна безопасност и защита на населението\". \"Фокус\" припомня: Електрозахранването в част от Община Кресна бе прекъснато заради горящия четвърти ден пожар в района на Кресненското дефиле. По-рано днес то бе възстановено във всички населени места в общината.", "date": "2017.08.27", "title": "Благоевград: Възстановено е електрозахранването в тунелите в Кресненското дефиле"}
{"url": "http://www.focus-news.net/news/2017/08/27/2429683/d-r-kalin-dimitrov-tsentar-za-podvodna-arheologiya-pri-prouchvaniyata-za-investitsionnite-aktivnosti-v-cherno-more-tryabva-da-se-sabirat-danni-i-za-arheologiyata.html", "text": "Това, за което трябва да полагаме усилия и да продължаваме в посоката, в която сме започнали, е да използваме възможността при различните инвестиционни активности в Черно море - строителство на пристанища, драгажи, проучвания за нефт, газ, петролопроводи и т.н. да се съберат и данни за археологията. Това каза в интервю за Агенция „Фокус“директорът на Центъра за подводна археология д-р Калин Димитров. „По-голямата част от корабокрушенията всъщност са регистрирани при инженерните проучвания по проекта „Южен поток“. Виждаме един страничен резултат, който се случи в много по-голяма степен, отколкото самият „Южен поток“, обясни той. Според него в последните години държавата е разпознала подводното археологическо наследство и това, че в него има потенциал. \r\n„България е страна по Конвенцията на ЮНЕСКО за опазване на подводното културно наследство. Прави се не малко, но със сигурност би могло и повече“, каза още д-р Димитров.  \r\nБиляна ИВАНОВА", "date": "2017.08.27", "title": "Д-р Калин Димитров, Център за подводна археология: При проучванията за инвестиционните активности в Черно море трябва да се събират данни и за археологията"}
{"url": "http://www.focus-news.net/news/2017/08/27/2429684/dva-vertoleta-nad-100-voennosluzheshti-i-spetsializirana-tehnika-uchastvaha-v-borbata-s-pozharite-v-blagoevgradska-i-slivenska-oblasti.html", "text": "Два вертолета, над 100 военнослужещи и специализирана техника от Българската армия участваха днес, 27 август, в борбата с пожарите в Благоевградска и Сливенска области, съобщиха от пресцентъра на министерството.\r\nВертолетите Ми-17 от състава на ВВС изпълниха 54 захода и изляха близо 110 тона вода над пожара в Кресненското дефиле. \r\nПовече от 11 часа модулните групи от Сухопътните войски извършваха гасене и изграждането на просеки в районите, които са обхванати от пожара в местността над село Мечкул, община Симитли. \r\nС помощта на военнослужещите от военно формирование  22 220 – Сливен от състава на Сухопътните войски е овладян пожарът, който днес възникна между местностите Бармук баир и Батмиш край гр. Сливен.", "date": "2017.08.27", "title": "Два вертолета, над 100 военнослужещи и специализирана техника участваха в борбата с пожарите в Благоевградска и Сливенска области"}
{"url": "http://www.focus-news.net/news/2017/08/27/2429685/south-china-morning-post-kitayskite-sanktsii-sreshtu-severna-koreya-zaplashvat-60-ot-eksporta-na-stranata-no-vapreki-tova-mozhe-i-da-nyamat-efekt.html", "text": "Китайските санкции срещу Северна Корея заплашват 60 % от експорта на тоталитарната страна, но въпреки това може и да нямат ефект, пише South China Morning Post.\r\nВ китайските ограничения за търговия със Северна Корея влизат основно морските храни, въглищата, стоманата и полезните изкопаеми.\r\n„Продавах по 1,500 килограма севернокорейски миди на ден. Сега почти нищо не идва отвъд границата“, твърди китайски търговец. Той добави, че севернокорейските миди са по-чисти и има голяма търсене за тях на китайски пазар, но предлагането е засегнато от санкциите срещу Пхенян.\r\nПрез 2016-та година Пхенян печели 190 милиона долара от експорт на морска храна в Китай. Комбинираният експорт на въглища, желязо, олово и морски храни от Северна Корея за Китай се изчислява на почти 1,5 милиарда долара. Това е 60 % от севернокорейския експорт. Сега всичко това е заплашено от санкциите, които Китай прие срещу режима в Пхенян и по-точно търговията с него, заради ядрените и ракетни изпитания на страната.\r\n„Китайската забрана за търговия ще накара Ким да усети напрежение, но може и да го подтикне още повече“, заяви експертът по корейски дела от университета в Джилин Сун Сингдже.\r\nМеждународният натиск срещу Северна Корея може да принуди Ким Чен-Ун да ускори ядрената програма, за да подсигури оцеляването на режима си, смятат китайски експерти.\r\n„Чувството на еуфория сред режима на Ким е много голямо, в смисъл, че те считат, че творят историята“, заяви директорът на корейската работна група в Харвард Джон Парк.\r\n„Никога страна, която не е велика сила, не е притежавала междуконтинентална балистична ракета“, добави той.\r\nДруги експерти считат, че китайските ограничения за търговията със Северна Корея няма да бъдат ефективни.\r\n„Бързото решение на Пекин да забрани севернокорейските въглища, желязо, олово и морска храна нямат за цел да навредят на икономиката на Пхенян. Това е просто жест към Вашингтон“, заяви Хванг Дже-хо, експерт по регионална сигурност от Университета за чуждестранни изследвания Ханкук в Сеул.\r\nСпоред някои специалисти по международни отношения, китайските санкции ще навредят на Пхенян само в краткосрочен план. Симеон Миланов", "date": "2017.08.27", "title": "South China Morning Post: Китайските санкции срещу Северна Корея заплашват 60 % от експорта на страната, но въпреки това може и да нямат ефект"}
{"url": "http://www.focus-news.net/news/2017/08/27/2429686/nimh-ekstremalen-indeks-za-pozharoopasnost-e-v-sila-za-12-oblasti-ot-stranata-na-28-avgust.html", "text": "Екстремален индекс за пожароопасност е в сила за 12 области от страната на 28 август. Това показва справка на сайта на Националния институт по метеорология и хидрология (НИМХ) при БАН. Областите, за които важи предупреждението са: Видин, Монтана, Враца, Плевен, Ловеч, Велико Търново, Габрово, Добрич, Стара Загора, Пловдив, Пазарджик и Благоевград. В останалата част от страната рискът от възникване на пожари също е много голям. \r\nПри екстремалния индекс са възможни бързо разпространяващи се много силни пожари с въвличане на дървесните корони. От НИМХ предупреждават, че пожарите са трудни за овладяване и действията по погасяване са ограничени само по фланговете на пожара. Възможни са само индиректни действия, насочени срещу предните фронтове на пожарите.", "date": "2017.08.27", "title": "НИМХ: Екстремален индекс за пожароопасност е в сила за 12 области от страната на 28 август"}
{"url": "http://www.focus-news.net/news/2017/08/27/2429687/predstoyashti-mezhdunarodni-sabitiya-za-28-avgust-agentsiya-fokus.html", "text": "Европейският преговарящ за Брекзит Мишел Барниер и Дейвид Дейвис ще проведат трети кръг на преговорите.\r\n***Еманюел Макрон ще се срещне с лидерите на Чад, Нигер и Либия, заедно с колегите си от Германия, Италия и Испания за разговори относно миграцията.\r\n***Продължава „конгресът на справедливостта“ на опозиционната турска Народнорепубликанска партия.\r\n*** Владимир Путин пристига в Будапеща, за да се срещне с Виктор Орбан.\r\n*** Генералният секретар на ООН започва тридневната си визита в Израел и Палестинската автономия.", "date": "2017.08.27", "title": "Предстоящи международни събития за 28 август (Агенция „Фокус“)"}
{"url": "http://www.focus-news.net/news/2017/08/27/2429688/olya-toteva-dezinfektsionna-stantsiya-smolyan-gastotata-na-osite-v-oblastta-e-silno-uvelichena-izliza-ot-ramkite-na-normalnoto.html", "text": "Гъстотата на осите в Смолянска област е силно увеличена, излиза от рамките на нормалното. Това каза за Радио „Фокус“ – Смолян биологът Оля Тотева – управител на Дезинфекционна станция – Смолян. По думите й борбата с тях е изключително трудна, защото специалистите дори и да пръскат с препарати против оси не могат да ги унищожат, докато не се открие тяхното гнездо и не се унищожи. Затова не са редки случаите в областта, когато хората, попаднали на гнездо на оси, да се обаждат на тел. 112 и да търсят помощ от аварийно-спасителните екипи към пожарната. „Те хвърчат навсякъде и кацат по храните, по безалкохолните напитки, които хората консумират в откритите заведения. Майките, когато сядат на кафе и купуват на децата си сладки сокчета, трябва да бъдат много внимателни да не попадне оса в устата на детето, защото тогава нещата стават неуправляеми“, каза Тотева. Биологът обясни, че има препарати срещу насекоми, с които хората могат да предпазват домовете си, но ако попаднат на гнездо на оси, е по-добре да търсят специализирана помощ.\r\nДаниела БОЙКОВА", "date": "2017.08.27", "title": "Оля Тотева, Дезинфекционна станция – Смолян: Гъстотата на осите в областта е силно увеличена, излиза от рамките на нормалното"}
{"url": "http://www.focus-news.net/news/2017/08/27/2429689/blagoevgrad-prodalzhava-priemat-na-zayavleniya-deklaratsii-za-otpuskane-na-tseleva-pomosht-za-otoplenie.html", "text": "В Дирекциите „Социално подпомагане“ от област Благоевград продължава приемът на заявления – декларации за отпускане на целева помощ за отопление за сезон 2017/2018 година. Това каза пред Радио „Фокус“ – Пирин Станка Михова, експерт в Регионална дирекция „Социално подпомагане“ – Благоевград. Приемът на документите ще продължи до 31 октомври по настоящ адрес за лицата и семействата. „Съгласно заповед на министъра на труда и социалната политика е определен средномесечният размер на целевата помощ за отопление – 73.02 лв.“, каза още Михова. Тя добави, че има изменение в наредбата за отпускане на целевата помощ, като новото в нея е, че средствата се изплащат в брой независимо какво е отоплението – ток, дърва и прочие. „Също така важно е да отбележим, че се следи дали финансовите средства отиват за целта, за която са отпуснати. Има санкции, ако не се използва по предназначение“, посочи Михова. През отоплителен сезон 2016/2017 година са били подадени над 18 000 заявления за отпускане на социалната помощ.\r\nЛивия НИНОВА", "date": "2017.08.27", "title": "Благоевград: Продължава приемът на заявления – декларации за отпускане на целева помощ за отопление"}
{"url": "http://www.focus-news.net/news/2017/08/27/2429690/rtn-v-ispaniya-e-arestuvan-balgarski-grazhdanin-za-krazhba-na-medni-trabi.html", "text": "Български гражданин е арестуван за това, че се е представял за общински работник и за това, че е откраднал повече от 700 килограма медни тръби от жители на източните испански градове Теулада, Морайра и Бениса, предаде местната медия  RTN.\r\n38-годишният крадец е причинил щети на сума 20 хил. евро крадейки от най-малко 32 къщи. Разследването на полицията разкрива, че мъжът е успял да измами местните облечен във фалшива униформа на общински служител. Той е проучвал домовете, от които по-късно е крал, преди да прескочи оградите и да реже медни тръби без да изключва газоподаването – нещо, което е можело да причини експлозия. \r\nКрадецът е бил хванат при един от случаите от собственик на имот, но се е измъкнал представяйки се, че е бил изпратен от общината по работа. След няколко инцидента властите успяват да получат снимка на мъжа от охранителна камера. С нея полицията обикаля местните пунктове за вторични суровини, където тръбите са били продавани. \r\nНа един от тях, където мъжът е продал голямо количество тръби полицията успява да го идентифицира чрез допълнителни  записи от охранителни камери и се свързва с българските власти, които съдействат за залавянето му. По-късно мъжът е открит в дома си в град Теулада и е задържан. В момента чака процес.  Виктор Турмаков", "date": "2017.08.27", "title": "RTN: В Испания е арестуван български гражданин за кражба на медни тръби"}
{"url": "http://www.focus-news.net/news/2017/08/27/2429691/plovdiv-okolo-150-dushi-se-vklyuchiha-v-poredniya-protest-sreshtu-bezzakonieto-v-tsiganskata-mahala-v-asenovgrad.html", "text": "Около 150 души се включиха в поредния протест срещу беззаконието в циганската махала в Асеновград. Това каза за Радио \"Фокус\"- Пловдив Йордан Тодоров от инициативния комитет на протестиращите. И тази вечер протестът започна в 19.00 часа от паметника на Цар Иван Асен II в града. След това протестиращите се насочиха по пътя Асеновград - Смолян, където шествието, предвождано от гайдари блокира за десетина минути движението в района на разклона за Асеновата крепост. \r\nПротестът тази вечер бе поредният, който се организира след инцидента от края на месец юни, при който група цигани нападнаха деца от отбора по гребане, трениращи на язовир \"40-те извора\". 11 души от местната махала \"Лозница\" бяха задържани за побоя и чакат в ареста делото по случая. Кметът на Община Асеновград Емил Караиванов, вицепремиерът Валери Симеонов и министърът на вътрешните работи Валентин Радев оповестиха спешни мерки за овладяване на напрежението, сред които проверка на незаконното строителство в циганската махала. При проведените до момента две акции общината събори 26 незаконни постройки в махалата. В четвъртък пък беше открита постоянна полицейска приемна на територията на махалата. \r\nПротестиращите настояват за бързо развитие на съдебните процеси на задържаните за нападението цигани, както и законите да важат еднакво за всички. Йордан Тодоров заяви, че има резерви, че нещо ще се промени, след като в циганската махала в града бе открито ново районно управление.\r\nКристиян ГАРОВ", "date": "2017.08.27", "title": "Пловдив: Около 150 души се включиха в поредния протест срещу беззаконието в циганската махала в Асеновград"}
{"url": "http://www.focus-news.net/news/2017/08/27/2429692/d-r-kalin-dimitrov-tsentar-za-podvodna-arheologiya-38-sa-registriranite-potanali-korabi-v-cherno-more-predstoi-proverkata-na-drugi-40-obekta-koito-sashto-mogat-da-se-okazhat-korabi.html", "text": "Миналата година установихме и регистрирахме като кораби 38. Те са заснети, направени са им тримерни модели и са документирани. Това каза в интервю за Агенция „Фокус“директорът на Центъра за подводна археология д-р Калин Димитров. „Лежат на дълбочини между 90 метра и 1700 метра. На такава дълбочина са, че няма възможност да се проучват по друг начин“, уточни той. \r\n„Тази година ще продължим, имаме около 40 цели, които трябва да се проверят. Мисля, че по-голямата част от тях също ще се окажат кораби“, обясни Калин Димитров. „Има серия от регистрирани аномалии, които по данни на сонари, приличат на кораби. Можем да кажем, че са кораби едва след като сме ги посетили на място“, коментира д-р Димитров. \r\nБиляна ИВАНОВА", "date": "2017.08.27", "title": "Д-р Калин Димитров, Център за подводна археология: 38 са регистрираните потънали кораби в Черно море, предстои проверката на други 40 обекта, които също могат да се окажат кораби"}
{"url": "http://www.focus-news.net/news/2017/08/27/2429693/penkilt-v-balgariya-chuzhdestranni-turisti-zloupotrebyavat-s-doverieto-na-politsiyata.html", "text": "Полицията на Бургас е разкрила опит за измама от страна на чуждестранни туристи, твърдящи, че са обрани, предаде литовският информационен портал   Penki.lt.\r\nНа 9 август норвежка туристка заявява на полицията, че фотоапаратът и видеокамерата ѝ са откраднати. Но при проверката на летище Бургас, откъдето туристката е излитала от дома си, камерата и фотоапаратът се оказват в багажа ѝ. На 13 август холандски туристи съобщава за откраднати фотоапарат, слънчеви очила и ръчен часовник. Предметите са открити при проверката на багажа му на летището. \r\nВ МВР Бургас съобщават за продължаваща порочна практика от страна на чуждестранните туристи, съобщаващи за откраднати ценни вещи за получаване от РУ на полицията на удостоверение, по които застрахователните компании в родните им страни връщат сумата на откраднатото. Характерно е, че чужденците съобщават за кражбата дни преди заминаване, за да може полицията да има малко време за разследване на инцидента. Затова вече от няколко години насам при съмнение пограничната полиция на летищата се уведомява, а тя от своя страна щателно проверява багажа на подалите сигнал за кражба.  Виктор Турмаков", "date": "2017.08.27", "title": "Penki.lt: В България чуждестранни туристи злоупотребяват с доверието на полицията"}
{"url": "http://www.focus-news.net/news/2017/08/27/2429694/ovladyaha-pozhara-mezhdu-mestnostite-barmuk-bair-i-batmish-kray-sliven-obzor.html", "text": "Овладяха пожара между местностите Бармук баир и Батмиш край Сливен. Повече от 50 души участваха в гасенето на огъня -  над 30 пожарникари, около 20 горски служители. На място бяха 3 противопожарни автомобила. По искане на областния управител на Сливен военнослужещи от състава на Сухопътните войски се включиха в овладяването и потушаването на пожара. Осигурена е охрана на периметъра, няма опасност за близките населени места, каза за „Фокус“ областният управител Чавдар Божурски.", "date": "2017.08.27", "title": "Овладяха пожара между местностите Бармук баир и Батмиш край Сливен (ОБЗОР)"}
{"url": "http://www.focus-news.net/news/2017/08/27/2429695/inzh-damyan-damyanov-yuzdp-gori-sklonat-sreshtu-selo-stara-kresna.html", "text": "Гори склонът срещу село Стара Кресна в посока село Влахи. Това каза за Агенция \"Фокус\" инж. Дамян Дамянов, директор на Югозападно държавно предприятие, във връзка с огнената стихия, която вече четвърти ден бушува в дефилето. \"Ние сме на място в момент, а направена е полоса. Има достатъчно хора и техника, да се надяваме, че ще го задържим тук на билото\", добави инж. Дамянов. По думите му огънят е далече от с. Влахи, както и от други населени места и за момента не представлява опасност за населението.\r\n\"Това, което сега гасим, е извън площта на стария пожар\", каза инж. Дамянов и добави, че гори основно иглолистна гора.", "date": "2017.08.27", "title": "Инж. Дамян Дамянов, ЮЗДП: Гори склонът срещу село Стара Кресна"}
{"url": "http://www.focus-news.net/news/2017/08/27/2429696/moldpres-moldova-otbelyaza-26-godini-ot-nezavisimostta-si.html", "text": "Молдова отбеляза 26 години от независимостта си, гласувана от парламента на 27 август 1991 г. Събитието традиционно започна с поставянето на цветя пред паметниците на Стефан Велики и на „Скърбящата майка“, предаде  Moldpres.\r\nРазнообразна културна и артистична програма се изнася пред площада пред парламента в Кишинев.  Около 20 групи представиха различни народни носии, а традиционно занаятчии изложиха своите творби. \r\nСъбития по случай независимостта на страната бяха представени в редица градове на страната.  Виктор Турмаков", "date": "2017.08.27", "title": "Moldpres: Молдова отбеляза 26 години от независимостта си"}
{"url": "http://www.focus-news.net/news/2017/08/27/2429483/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Президентът на САЩ Доналд Тръмп е подписал президентски меморандум, с който инструктира Министерството на отбраната на страната да спре да приема трансджендър хора, които искат да се запишат в армията, предаде The Hill.\r\nМоморандумът, в общи линии, повтаря съобщение в Туитър, което Тръмп публикува миналия месец и което беше отразено от агенция „Фокус“, че ще наложи забрана на трансджендър хора да служат в армията на САЩ и официално поиска от Пентагона да приложи забраната.\r\nДокументът спира тези хора от записване, но инструктира Военния министър Джеймс Матис да изучи, как да се процедира с такива от тях, които вече са на служба.\r\nОсвен това, меморандумът нарежда на Пентагона да спре да плаща за операции за смяна на пола, освен в случаите, в които вече процедурата е започнала, „за да се защити здравето на индивида.“\r\nТръмп иска от военните да разработят план за въвеждането на забраната до 21 февруари 2018 година, който трябва да влезе в сила на 23 март 2018 година.\r\nПо време на разговор с репортер, преди да бъде публикуван меморандумът, служител на Белия Дом е споделил, че „Тръмп е говорил разпалено“ за правата на ЛГБТ обществото, но политиката му по този въпрос се основава на „серия от съображения по националната сигурност“, според съобщението.\r\nИзраелският посланик в ООН заяви, че Съвета за сигурност трябва да се заеме с въпроса за „изграждането на оръжия“ в Южен Ливан, предава The Times of Israel .\r\n„Американският посланик Хейли е права. Мисията на ООН в Ливан не може да остане сляпа за изграждането на оръжия в южната част на Ливан. Трябва да се сложи край на нарушенията на резолюциите на Съвета за сигурност от Хизбула, за да се гарантира спокойствието в нашия регион“, заяви Дани Данън.\r\nТой призова Съвета за сигурност да се заеме със „заплахите“, които идват от „Хизбула“.\r\nСилата на „Харви“ намаля до буря първа категория, след като ураганът удари крайбрежието на Тексас, предава New York Magazine. Остава сериозната опасност от проливни дъждове и наводнения през следващите дни.\r\nПреди да стигне бреговете северно от Корпус Кристи, „Харви“ бе класифициран като буря четвърта категория. Той бе най-силният ураган след „Катрина“, която предизвика много щети и жертви преди години.\r\nМетеоролозите предупредиха, че може да има изключително проливни дъждове, които да предизвикат повторното засилване на бурята. Властите предупредиха гражданите да внимават за наводнения.\r\n Броят на чуждестранните туристи, които са посетили Турция, се е увеличил с повече от 46% на годишна база, предаде Hurryiet, позовавайки се на данни от Министерството на туризма на Турция.\r\nДанните показват, че повече от пет милиона туристи са пристигнали в страната само за последния месец.\r\nСредиземноморският курорт Анталия и Истанбул са градовете, които са привлекли най-много посетители, 1,8 милиона и повече от 1,3 милиона съответно.\r\nПрез юли, 835 525 руснаци са посетили Турция, което е с 1648% повече от същия месец на миналата година.\r\nПрез първите седем месеца на годината в Турция са дошли 17,3 милиона души, увеличение с 22% в сравнение със същия период на миналата година, според данните от министерството.\r\nЗа този период, броят на руснаците е 2,5 милиона души – увеличение с 99,1 процента на годишна база.\r\nГостите от Русия са 15% от общия брой на посетителите, следва Германия – 11% и Грузия – 8%.\r\nПак за първите 7 месеца, общо европейските туристи са 7,1 милиона, 7,1 процента увеличение.", "date": "2017.08.27", "title": "Преглед на някои от основните теми в световния  печат ( Агенция „Фокус“ )"}
{"url": "http://www.focus-news.net/news/2017/08/27/2429484/predstoyashti-sabitiya-v-stranata-za-27-avgust-agentsiya-fokus.html", "text": "***\r\nОт 09.00 часа в Кремиковския манастир „Свети Георги” Негово Светейшество Софийският митрополит и Български патриарх Неофит ще благослови лично децата, които са на лагер в манастира.\r\n***\r\nПо два лъча от хижа „Алеко” и „Златни мостове” туристи и любители на планината от цялата страна изкачват Черни връх и поднасят цветя на барелефа на Алеко Константинов. От 12.00 часа се открива Националния туристически празник.\r\n***\r\nОт 10.00 часа на пл. „Св. Александър Невски“ ще започне последният ден от тазгодишното издание на Летният градски фестивал „София Диша“.\r\n***\r\nОт 11.00 часа Градският съвет на БСП - София организира тържествено честване на 150-годишнината от рождението  на Георги Кирков-Майстора. Събитието ще се състои пред паметника на Георги Кирков на Женския пазар. \r\n***\r\nОт 11.00 часа в Детски екостационар „Бели Брези“ на Витоша ще се състои Горски Концерт на възглавници, подготвен от струнен оркестър „Виртуози“ с концертмайстор цигуларя Санджар Сапаев.\r\n***\r\nОт 13.00 часа в Експозиционен център  „Флора“ ще се проведе конференцията Tech Talks Beach. \r\n***\r\nОт 20.00 часа на летния театър ще бъде открит конкурса Кралица на Бургас 2017.\r\n***\r\nОт 20.00 часа на открита сцена „Охлюва“ в Морската градина ще бъдат представени фотоизложба „25 години България в Антарктида“ и тематичен документален филм „Антарктида – 25 стъпки в бъдещето“.\r\n***\r\nОт 10.00  до 20.00 часа на входа на Морската градина ще се проведе благотворителен Арт базар \"Заедно за Ива\".\r\n***\r\nОт 18.30 часа в Художествена галерия „Христо Градечлиев“ ще се състои концерт на пианистката проф. Жени Захариева.\r\n***\r\nОт 09.00 часа  ще започне XIX-И национален тракийски фолклорен събор  „Богородична стъпка”.", "date": "2017.08.27", "title": "Предстоящи събития в страната за 27 август (Агенция „Фокус“)"}
{"url": "http://www.focus-news.net/news/2017/08/27/2429485/angela-merkel-reshenieto-za-priema-na-bezhantsite-be-pravilno.html", "text": "Германският канцлер Ангела Меркел заяви по време на интервю пред местни медии, че решението ѝ да приеме бежанци в страната е било правилно, предаде Deutsche Welle.\r\nМеркел изрази мнение, че е необходимо да се води борба срещу „първопричините за притока на миграция“. „Не всички са съгласни с нашата политика по отношение на бежанците“, призна тя, но добави, че правителството на Германия е готово и занапред да убеждава скептиците, че „това бе правилно решение“ и че „реакцията на страната срещу глобалните предизвикателства остава съразмерна“.\r\n„Ние не можем нито да заобиколим, нито да се оградим от този проблем“, заяви германският канцлер.  Виктор Турмаков", "date": "2017.08.27", "title": "Ангела Меркел: Решението за приема на бежанците бе правилно"}
{"url": "http://www.focus-news.net/news/2017/08/27/2429486/afp-v-teksas-e-potvarden-parviyat-smarten-sluchay-sled-uragana-harvi.html", "text": "Местните власти в американския щат Тексас потвърждават, че един човек е открит мъртъв в щата, след като урагана „Харви“ се стовари по крайбрежието на Мексиканския залив. Още около десет души са леко пострадали, предаде  AFP.\r\n„Човекът е загинал в дома си по време на бурята“, съобщи съдия Бърт Милс от община Арансас в щата. Той добави, че в момента властите търсят семейството на загинали, за да го уведомят за случилото се.  Виктор Турмаков", "date": "2017.08.27", "title": "AFP: В Тексас е потвърден първият смъртен случай след урагана „Харви“"}
{"url": "http://www.focus-news.net/news/2017/08/27/2429487/ria-novosti-chuzhdestrannite-naemnitsi-na-islyamska-darzhava-sa-izbyagali-ot-irakskiya-grad-tal-afar.html", "text": "Чуждестранните наемници от „Ислямска държава“ са избягали заедно със своите семейства от иракския град Тал Афар. Това бе съобщено на  РИА Новости от бригаден генерал Наджем ал Джабери, командир на едно от най-големите армейски съединения на иракската армия - „Найнава“.\r\n„Ние наблюдавахме през последните дни как чужденците от „Ислямска държава“ заедно със семействата си излизат от града и се отправят към пустинята, но не и към Синджар“, заяви ген. Ал. Джабери. По-рано той съобщи, че градът е напълно освободен и че в него преминава прочистване. \r\nТал Афар бе последният голям град, контролиран от „Ислямска държава“ на границата между Ирак и Сирия, разположен западно от по-рано освободения Мосул. Операцията по освобождаването му започна на 20 август.  Виктор Турмаков", "date": "2017.08.27", "title": "РИА Новости: Чуждестранните наемници на „Ислямска държава“ са избягали от иракския град Тал Афар"}
{"url": "http://www.focus-news.net/news/2017/08/27/2429488/balgariya-komentari-v-svetovnite-medii-140-godini-ot-shipchenskata-epopeya-aleksis-tsipras-shte-poseti-balgariya-agentsiya-fokus.html", "text": "В европейската програма на гръцкия премиер Алексис Ципрас през септември е планирано важно посещение в София, пише гръцкият вестник \"Kathimerini\".\r\nСпоред изданието в момента се търси най-удобната дата за визитата, като се предполага, че тя ще бъде избрана в дните преди откриването на Солунския панаир, където да бъде представен новият договор между България и Гърция за железопътна връзка между пристанищата Варна и Александруполис, подписан предварително в София.\r\n\"Новият договор, който предвижда свързване на Варна с Александруполис и на Бургас с Кавала, представлява важна стъпка за регионално сътрудничество с голямо геополитическо значение\", пише \"Kathimerini\".\r\nСпоред вестникът \"реализирането на новите транспортни коридори ще повиши икономическото значение на Северна Гърция.\"\r\nИзданието допълва, че освен в България, гръцкият премиер предстои да посети Франция, Австрия и Румъния, а в Атина ще посрещне лидерите на Германия, Испания и Италия.\r\nПетима души пострадаха след катастрофа на унгарската магистрала М5. В инцидента са участвали български „Мерцедес” и „Форд” с германски номера, предава бТВ, позовавайки се на местната унгарска телевизия „Хир ТВ”. Мерцедесът е бил в аварийната лента заради спукана гума, когато фордът се е ударил в него с висока скорост. В резултат немското возило е паднало в канавката край пътя.\r\nПострадали са четиримата пътуващи във форда и един човек, който е бил до мерцедеса. Предполага се, че той е българин.\r\n Български исторически реконструктори пресъздадоха знаменитото сражение при Шипченския проход от Руско-Турската война от 1877-1878 г. Около 250 участници от военно-патриотичните клубове на страната, преоблекли се в униформи на български опълченци, руски и турски войници демонстрираха в събота ключови моменти от битката, определила изхода от войната за освобождение на България, предаде ТАСС.\r\nИсторическото пресъздаване става кулминация на празнуването на 140-та годишнина от Шипченската епопея. В събота хиляди души начело с президента Румен Радев пешком се изкачиха на Шипка в Стара планира, за да отдадат почит на българските опълченци и руските войници, загинали за свободата на България. Великотърновският митрополит Григорий отслужи заупокойна молитва в памет на всички загинали за освобождението на страната.\r\n„Преди 140 години на това място се реши изхода на Руско-турската война и съдбата на България“, заяви Радев на официалната церемония по полагането на венците в подножието на Паметника на свободата. „Изкачвайки се днес на Шипка, аз смятам, как от военна гледна точка е било тежко да се организира доставката на всичко неободимо за руските войни и българските опълченци, за да може те да водят бойните действия. Колко тежко е било да се защитава този връх! Шипка е символ на успех за всички българи. Провървя ни, че имаме връх, с който можем да се гордеем“, отбеляза президентът.\r\n„Шипка е символ на нашето освобождение, символ на единство, символ на почит и уважение към войните, загинали за освобождението на България. На този връх руската армия и нашите опълченци успяха да победят войската на Османската империя и техният успех става решителен за победата“, заяви на свой ред председателят на Народното събрание на България Димитър Главчев. Той изрази увереност, че победата, която заедно се отбелязва в Русия и в България както и преди ще бъде залог за добри двустранни отношения между държавите. „Българско-руските отношения имат отдавнашна история, но не всичко в тях е гладко, но отношенията между нашите страни остават добри, те се базират на надеждни основи, на обща история. Шипка ще способства за засилването и развитието им“.\r\nНа официалната церемония присъства и посланика на Русия в България Анатолий Макаров и други руски дипломати, видни български политици и общественици, хиляди българи.", "date": "2017.08.27", "title": "България - коментари в световните медии: 140 години от Шипченската епопея, Алексис Ципрас ще посети България (Агенция „Фокус“)"}
{"url": "http://www.focus-news.net/news/2017/08/27/2429489/nimh-ekstremalen-e-indeksat-za-pozharoopasnost-v-6-oblasti-na-stranata.html", "text": "Екстремален e индексът за пожароопасност в 6 области на страната. Това сочи справка на сайта на Националния институт по метеорология и хидрология (НИМХ) при БАН. Най-високата степен на опасност от пожари е в сила за част от областите: Благоевград, Кюстендил, Враца, Плевен, Ловеч и Велико Търново. Там е възможно възникване на бързо разпространяващи се, много силни и трудни за овладяване пожари. \r\nМного голям индекс за опасност от пожари има  в областите Видин, Монтана, Разград, Шумен, Силистра, Добрич, Варна, Бургас, Сливен, Ямбол, Хасково, Стара Загора, Пловдив и Пазарджик. При този индекс има вероятност за разразяване на много силни пожари с частично или пълно засягане на короните на дърветата.", "date": "2017.08.27", "title": "НИМХ: Екстремален e индексът за пожароопасност в 6 области на страната"}
{"url": "http://www.focus-news.net/news/2017/08/27/2429490/afp-islyamska-darzhava-poe-otgovornost-za-napadenieto-v-bryuksel.html", "text": "Пропагандният апарат на терористите от „Ислямска държава“ – агенция „Амак“ съобщи, че член на групировката е извършил нападението с нож в Брюксел, при което рани войник, предаде  AFP.\r\n„Извършителя на операцията с пронизване в Брюксел е един от войните на „Ислямска държава“. Той извърши операцията в отговор на призива да се атакуват страните от водената от САЩ международна коалиция“, съобщава „Амак“.  Виктор Турмаков", "date": "2017.08.27", "title": "AFP: „Ислямска държава“ пое отговорност за нападението в Брюксел"}
{"url": "http://www.focus-news.net/news/2017/08/27/2429491/the-independent-dvama-dushi-sa-zaginali-pri-katastrofa-na-malak-samolet-v-yuzhna-angliya.html", "text": "Двама души са загинали при катастрофа на малък самолет в южното английско графство Дорсет, пише  The Independent.\r\nСамолетът „Тайгър мот“ (Тигров молец) е катастрофирал сутринта на летище „Комптън Абас“ край град Шафтсбъри. „За жалост двама мъже са загинали при катастрофата – пътникът – 67 годишен мъж от Шафтсбъри и пилотът – 64-годишен мъж от Бландфорд“, съобщи главен полицейски инспектор Ричард Бел.  Причините за инцидента се разследват. \r\n„Тайгър мот“ е проектиран през 30-те години на ХХ век биплан, използван от британската авиация за обучение на нови пилоти. Използван е по време на Втората световна война за различни роли.  Виктор Турмаков", "date": "2017.08.27", "title": "The Independent: Двама души са загинали при катастрофа на малък самолет в Южна Англия"}
{"url": "http://www.focus-news.net/news/2017/08/27/2429492/ria-novosti-irakski-general-obyavi-che-teroristite-mogat-da-se-varnat-v-stranata-zaradi-porazhenieto-v-siriya.html", "text": "Бригаден генерал Наджем ал Джабири, командир на едно от най-големите армейски съединения на иракската армия - „Найнава“ заяви, че терористите от „Ислямска държава“, претърпели поражение в Сирия, могат да се върнат в Ирак, предаде РИА Новости.\r\n„Ние се боим, че поражението на „Ислямска държава“ в Сирия ще подтикне терористите отново да се върнат към нас в Ирак“, заяви генералът. Той подчерта, че предположенията му са „изцяло лично мнение“. \r\nГен. Ал Джабири отбеляза, че населените места Ал Каим и Ал Хумейджа все още остават под властта на ислямистите, но решението за начало на операция по освобождаването им все още не е взето.  Виктор Турмаков", "date": "2017.08.27", "title": "РИА Новости: Иракски генерал обяви, че терористите могат да се върнат в страната заради поражението в Сирия"}
{"url": "http://www.focus-news.net/news/2017/08/27/2429493/makfaks-edi-rama-opredeli-sreshtata-na-visoko-ravnishte-v-duras-kato-dobar-den-za-regiona-i-za-albaniya.html", "text": "Албанският министър-председател Еди Рама приветства провелата се в Дуръс неформална среща на високо равнище на министър-председателите на страните от Западните Балкани, на която той бе домакин. Според него тя е била „добър ден за региона и за Албания“, предаде македонската медия „Макфакс“.\r\n\"Ще се движим по-бързо и когато става въпрос за регионалното сътрудничество и европейската интеграция\", написа Рама в профила си в социалната мрежа „Фейсбук“. .\r\nУчастници в срещата бяха министър-председателите на страните от Западните Балкани: Македония, Сърбия, Черна гора, Албания, Косово и председателят на председателството на Босна и Херцеговина, както и  еврокомисарят по разширяването на ЕС Йоханес Хан. Виктор Турмаков", "date": "2017.08.27", "title": "„Макфакс“ : Еди Рама определи срещата на високо равнище в Дуръс като  „Добър ден за региона и за Албания“"}
{"url": "http://www.focus-news.net/news/2017/08/27/2429494/balgariya-otbelyaza-140-godini-ot-shipchenskata-epopeya-obzor.html", "text": "С редица мероприятия на връх Шипка бяха отбелязани епичните августовски боеве за свободата на България преди 140 години. Отбраната на Шипченския проход е може би една от най-героичните и решаващи битки с участието на Българското опълчение по време на Руско-турската Освободителна война (1877-1878г.) Сраженията се водят от 21 до 26 август 1877 г. между защитниците на прохода, намиращи се под командването на ген. Столетов и войската на Сюлейман паша, която ги превъзхожда по численост. Тези героични боеве и подвигът на българските опълченци остават в историята ни с името Шипченска епопея. Паметникът на свободата на връх Шипка е открит тържествено и осветен на 29 август 1934г. \r\nЗа поредна година на историческият връх бе извършена възстановка на тези важни за нашата история събития. Честванията започнаха с литургия в храм-паметника „Рождество Христово“ в град Шипка и туристически поход към върха, който тръгна от двора на църквата. Стотици деца, младежи и възрастни изкачиха днес на историческия връх Шипка, за да почетат паметта на загиналите и да участват в националните тържества по повод годишнината от Шипченската епопея. По обяд президентът и върховен главнокомандващ Въоръжените сили Румен Радев прие почетния строй на Националната гвардейска част, а заупокойна молитва в памет на загиналите български опълченци и войници от руската армия отслужи Великотърновски митрополит Григорий. Историческото сражение на връх Шипка беше пресъздадено от Национално дружество „Традиция“, а командирът на дружеството подари сабя на българския държавен глава. В официалната церемония, наред с президента и председателя на народното събрание, участваха дипломати, народни представители, областни управители, кметове на общини, общественици. На историческия връх, държавният глава заяви, че преди година е избрал да започне предизборната си кампания именно от вр. Шипка, защото счита, че българските опълченци по безапелационен начин са показали какво е да служиш със себеотрицание и саможертва на българската кауза. Президентът призова българите да се ръководят от техния пример, макар че времената са други. „Новите времена носят нови морални изпитания. Днес, ние с вас отново сме тук, за да се преклоним пред онези храбреци, които с анонимния си подвиг отстояха прохода Шипка, онази врата, през която влезе българската свобода“, подчерта държавният глава. \r\nВечерта държавният глава Румен Радев прие почетния строй на Националната гвардейска част на площад „Възраждане“ в Габрово в чест на 140-годишнината от Шипченската епопея. Официалната програма приключи със слово на президента и тържествена проверка-заря.\r\nВ словото си президентът Румен Радев заяви, че Шипка със своите урви, орди и викове \"Ура\" е нашата национална епопея и капитал на историческо достойнство, който няколко хиляди доблестни мъже завещават на нас, потомците. Държавният глава отбеляза, че свободата, суверенитетът, достойнството, единението са задължение на всяко поколение и ако не го осъзнаваме, ако допускаме да пилеем този исторически капитал, това винаги е в наш собствен ущърб.\r\nПредседателят на Народното събрание Димитър Главчев също изкачи историческия връх и взе участие в честванията на годишнината. Главчев заяви, че връх Шипка е символ на единството на българите. По думите му именно тук трябва да покажем националното съединение. „Когато има национални каузи е хубаво да се обединяваме, за да вървим напред като народ и държава“, каза още председателят на парламента. Димитър Главчев каза още, че на този ден отдаваме почит не само към загиналите в боевете за национално освобождение българи, но и към войниците от съюзнически държави, дали живота си за свободата на България.  Той коментира, че по традиция българо-руските отношения са добри, защото се основават на историята и изрази надежда, че ще продължат да се развиват в още по-добра посока, защото страната ни иска да има добри отношения с всяка една държава. \r\nЛидерът на БСП Корнелия Нинова , също се включи в традиционния поход до паметника на вр. Шипка. Тя заяви, че този връх е най-мощният символ на желанието за свобода и готовността да умреш за нея. „Помним и тачим историята си. Но Шипка не е само история. Тя е и настояще, и бъдеще, защото тя е любов към Отечеството“, каза още Нинова.\r\nПредседателят на ПГ на ГЕРБ Цветан Цветанов написа в социалната мрежа „Фейбук“, че връх Шипка е паметник на българския дух, лъвска чест и родолюбие и добави, че героично загиналите опълченци на Шипка са гордост и пример за всички българи.\r\nКметът на Петрич Димитър Бръчков заяви, че да си българин е гордост, но и голяма отговорност. По думите му пролятата кръв на Шипка поддържа нашето национално самосъзнание. Бръчков каза още, че задача и отговорност на всеки българин е да предаде на поколенията след нас непреходните завети на героите, сражавали се за Отечеството, но това не става с празна риторика.", "date": "2017.08.27", "title": "България отбеляза 140 години от Шипченската епопея (ОБЗОР)"}
{"url": "http://www.focus-news.net/news/2017/08/27/2429495/anadolu-agency-turskata-armiya-e-likvidirala-43-chlenove-na-pkk-za-poslednata-sedmitsa.html", "text": "Турската армия съобщава, че е ликвидирала 43 членове на ПКК през последната седмица по време на военна офанзива в югоизточна Турция, предаде  Anadolu Agency.\r\nОперацията е проведена в югоизточните провинции Хакари, Шърнак и Диарбекир в периода между 17 и 24 август. Армията е унищожила оръжие, материали за произвеждане на експлозиви, муниции и укритие, използвано от членовете на групировката. \r\nОфанзивата е насочена срещу финансовите източници на ПКК – открити и иззети са близо 101 хил. кутии цигари без бандерол. Виктор Турмаков", "date": "2017.08.27", "title": "Anadolu Agency: Турската армия е ликвидирала 43 членове на ПКК за последната седмица"}
{"url": "http://www.focus-news.net/news/2017/08/27/2429496/the-guardian-boris-dzhonsan-otstapi-che-velikobritaniya-shte-plati-smetkata-za-brekzit.html", "text": "Британският външен министър Борис Джонсън заяви, че Великобритания ще плати пари на ЕС като част от процеса за Брекзит. Така той отстъпи от предишните си думи, че ЕС „може да си гледа работата“ относно „сметката за развода“ на сума между 60 и 100 млрд. евро, пише  The Guardian.\r\nВъпросът за „сметката за развода“ раздели привържениците на Брекзит, като част от тях смятат, че Великобритания не трябва да плати и пени. \r\nВъншният министър заяви, че не признава сумата от 100 млрд. лири, но добави, че „със сигурност Великобритания ще посрещне задълженията си“. „Ние спазваме правилата и плащаме сметките си. Но Великобритания е допринасяла стотици милиарди евро през последните години“, добави той. \r\nНа въпрос относно коментарите си от миналия месец Джонсън заяви, че тогава е бил „питан за голяма сума пари“. „Мисля, че тогава ставаше за 100 млрд. евро, които Европейската комисия смята, че трябва да платим. Това не е сума, която признавам“, добави той. Министърът отказа да назове сума, която според него би била справедлива. \r\nЕС иска пари от Великобритания за покриването на свързаните с Брекзит разходи, включително и пенсиите на специалистите, които в момента се занимават с излизането на страната от Съюза.  Виктор Турмаков", "date": "2017.08.27", "title": "The Guardian: Борис Джонсън отстъпи, че Великобритания ще плати сметката за Брекзит"}
{"url": "http://www.focus-news.net/news/2017/08/27/2429497/reuters-spored-sotsiologicheskite-prouchvaniya-povecheto-frantsuzi-ne-sa-dovolni-ot-emanyuel-makron.html", "text": "Според социологическо проучване на компанията „Ифоп“ повечето френски гласоподаватели са недоволни от политиката на президента Еманюел Макрон, предаде  Reuters.\r\nСпоред проучването от Макрон не са доволни 57% от допитаните, което представлява ярък контраст с неговата решителна победа на президентските избори преди по-малко от четири месеца. 40% от допитаните сочат, че са доволни от президента-центрист.\r\nМакрон преживя редица поражения, откакто бе избран, включително тежки дебати в парламента относно трудовата реформа и спорове с армията.   Виктор Турмаков", "date": "2017.08.27", "title": "Reuters: Според социологическите проучвания повечето французи не са доволни от Еманюел Макрон"}
{"url": "http://www.focus-news.net/news/2017/08/27/2429498/nova-makedoniya-bekir-izetbegovich-iska-ot-harvatiya-izlaz-na-more.html", "text": "Босненският член на председателството на Босна и Херцеговина Бекир Изетбегович призова Хърватия да не игнорира правото на достъп до открито море и да разреши въпроса за морската граница, както и да върне съоръженията, собственост на Босна и Херцеговина, предаде македонската медия “Нова Македония“.\r\n„ Босна и Херцеговина разбира интересите на Хърватия за изграждането на моста „Пелешац“, но очакваме тя да към нас като цивилизован и добронамерен съсед“, заяви Изетбегович.\r\nТой подчерта, че институциите на Босна и Херцеговина имат едно, ясно и обвързващо отношение по отношение на изграждането на моста. Те бяха помолени да изпратят протестна нота до Хърватия и да поискат всички дейности по изграждането на моста да бъдат прекратени, докато не бъде постигнато споразумение, приемливо и за двете страни. Виктор Турмаков", "date": "2017.08.27", "title": "„Нова Македония“: Бекир Изетбегович иска от Хърватия излаз на море"}
{"url": "http://www.focus-news.net/news/2017/08/27/2429499/prodalzhava-borbata-s-pozhara-v-kresnenskoto-defile-obzor.html", "text": "Продължава борбата с пожара в Кресненското дефиле. Огнената стихия бушува повече от три дни и обхвана  площ от 16 000 декара, от които 13 000 гора и 3 000 треви и храсти. От огъня са засегнати около 10 000 декара иглолистна гора и 3000 декара широколистна. Повече от 500 души се бориха на терен с пожара. В усилията по овладяване на пожара се включиха пожарникари, военни, горски служители, 40 доброволци, служители в природните паркове „Рила“ и „Пирин“, полиция, жандармерия и екипи на Аварийно-спасително звено на Столична община. На терен бяха 42 пожарни, специализирана техника, екипи на Спешна помощ, както и два вертолета, които от възникването на огъня до момента са направили 160 захода и са изхвърлили около 340 тона вода. Директорът на Югозападно държавно предприятие инж. Дамян Дамянов обясни, че в голямата си част огънят е локализиран и ограничен в посока Национален парк \"Пирин\" и село Влахи. По думите му няма опасност и за селата  Стара Кресна, Ощава и Мечкул. Инж. Дамянов обясни, че има информация за нови запалвания вътре във вече изгорелия от огъня периметър, но по думите му това е обичайно за пожари с такава площ и няма повод за притеснения. \r\nМинистърът на вътрешните работи Валентин Радев обясни, че жандармерията се изтегля и хората могат да се приберат  спокойно по селата Стара Красна, Сенокос и Ощава, където ще останат полицейски екипи за наблюдение. Под контрол остават не само населените места, но и трасето на главния път Е 79, който по-рано през деня беше затворен за кратко заради задимяване вследствие на пожара. В селата в близост до периметъра на пожара продължава да няма ток, тъй като 20-киловолтовият далекопровод е спрян от съображения за сигурност както на населението, така и на участниците в борбата с огъня. Малко преди 19.00 часа в събота директорът на ГД „Пожарна безопасност и защита на населението“ гл. комисар Николай Николов съобщи, че успешно са изведели 52 души, пряко застрашени от пожара в района на гара Стара Кресна. \r\n150 души ще дежурят през нощта за това огънят да не се разрасне, а утре в 06.00 часа над 400 души ще продължат борбата с огъня на терен.\r\nВътрешният министър Валентин Радев обобщи, че през съботния ден в страната са гасени други 133 пожара..", "date": "2017.08.27", "title": "Продължава борбата с пожара в Кресненското дефиле (ОБЗОР)"}
{"url": "http://www.focus-news.net/news/2017/08/27/2429500/ria-novosti-v-yemen-e-izbuhnala-prestrelka-mezhdu-buntovnitsite-huti-i-privarzhenitsite-na-bivshiya-prezident-na-stranata.html", "text": "Четирима души са загинали , а още няколко са ранени при престрелка в столицата на Йемен Сана по време на престрелка между въстаниците от движението „Ансар Алла“ (хути) и бойците от републиканската гвардия, лоялни на бившия президента на страната Али Салех, предаде  РИА Новости.\r\nКонфликтът избухва след като хутите искат от охраната на един от синовете на Салех да предадат оръжие.  След инцидента на място пристигат подкрепления за хутите. \r\nРъководството на шиитската групировка „Ансар Алла“ и бившият президент Салех и лоялните му сили през последните три години водят борба срещу коалицията на арабските страни начело със Саудитска Арабия, подкрепящи президента Абд Рабу Мансур Хади.  Виктор Турмаков", "date": "2017.08.27", "title": "РИА Новости: В Йемен е избухнала престрелка между бунтовниците-хути и привържениците на бившия президент на страната"}
{"url": "http://www.focus-news.net/news/2017/08/27/2429501/the-daily-telegraph-oblitsovkata-na-poveche-ot-200-sgradi-vav-velikobritaniya-ne-e-bezopasna.html", "text": "Британското правителство сочи, че след серията изпитания за пожароопасност на облицовките на редица жилищни блокове страната, се е оказало, че 228 от тях са рискови, предаде пише  The Daily Telegraph.\r\nВ последната чернова на разследването, поръчано след пожара на „Гренфел Тауър“ пише, че най-вероятно комбинацията от запалими панели и изолация са ускорили разпростирането на пожара от 14 юни, при който загинаха най-малко 80 души.\r\nРазлични мерки са взети в стотици сгради, сметнати за пожароопасни. Собствениците на сградите и градските власти ще бъдат посъветвани да премахнат изолациите си в случай, че те се окажат запалими.  Виктор Турмаков", "date": "2017.08.27", "title": "The Daily Telegraph: Облицовката на повече от 200 сгради във Великобритания не е безопасна"}
{"url": "http://www.focus-news.net/news/2017/08/27/2429502/interfaks-sergey-lavrov-shte-poseti-reditsa-darzhavi-ot-persiyskiya-zaliv.html", "text": "Руският външен министър Сергей Лавров ще посети тази седмица страните от Персийския залив, предаде  Интерфакс.\r\n„Между 27 и 30 август министър Лавров ще осъществи работно посещение в Кувейт, ОАЕ и Катар“, съобщи прессекретарят на руското МВнР Мария Захарова. Тя добави, че на дневен ред на срещите по време на обиколката ще е кризата в Персийския залив, а също така и разрешаването на конфликта в Сирия. \r\nВ Кувейт руският външен министър ще бъде приет от емира на страната Сабах ал Ахмед ас Сабах и от колегата си Сабах ал Халед ас Сабах.  В Абу Даби са планирани срещи с престолонаследника на ОАЕ Мехамед ал Нахаян, и с министъра на външните работи на страната.\r\n„В Доха ще има среща с емира на Катар Тамим бин Хамад ал Тани, очакват се също преговори с външния министър и с министъра на отбраната“, посочи Захарова.  Виктор Турмаков", "date": "2017.08.27", "title": "Интерфакс: Сергей Лавров ще посети редица държави от Персийския залив"}
{"url": "http://www.focus-news.net/news/2017/08/27/2429503/tass-v-hong-kong-zaradi-tropicheska-burya-sa-otmeneni-desetki-poleti.html", "text": "Най-малко 50 полета са отменени на летището в Хонг Конг заради приближаването на тропическата буря „Пакхар“. Местната метеорологична служба е обявила осмо равнище предупреждение за буря по десетобална система, предаде ТАСС.\r\nЗаради лошото време в града е парализиран транспортът, преустановено е движението на автобусите и фериботите. Учебните и държавните учреждения, офиси и търговски обекти са затворени. \r\nВ момента епицентъра на циклона се намира на около 120 км. навътре в морето югозападно от Хонг Конг. Той се придвижва на северозапад към континентален Китай. „Пекхар“ носи интензивни тропични валежи, способни да предизвикват наводнения и бурен вятър с пориви достигащи до 110 км/ч. Виктор Турмаков", "date": "2017.08.27", "title": "ТАСС: В Хонг Конг заради тропическа буря са отменени десетки полети"}
{"url": "http://www.focus-news.net/news/2017/08/27/2429504/lokalirizan-e-pozharat-v-sakar-planina-obzor.html", "text": "В съботния ден пожарът в Сакар планина бе локализиран. За 24 часа пламъците унищожиха 2500 дка площи със храсти и сухи треви. Общо 100 пожарникари, военни, горски служители и доброволци гасяха на ръка пламъците, тъй като пожарът възникна в силно пресечена местност. Пламъците останаха далеч от най-близките села Филипово, Присадец, Маточина и Варник и не предизвикаха опасност за хората. До вечерта всички противопожарни екипи, военните, горските служители и доброволците останаха на терен, правейки непрекъснати обходи по периметъра на пожара, за да не се позволи повторното му запалване.\r\nАгенция „Фокус“ припомня, че само за две денонощия преди седмица огънят в Хасковска област унищожи 10 000 декара площи, заети от широколистна, смесена гора, сухи треви и храсти. Най-мащабният бе между селата Присадец-Маточина-Варник. Пламъците само в този район унищожиха над 7000 декара площ. Изпепелени бяха предимно сухи треви, храсти и лесонепригодни площи. Овладени бяха и огнища край Княжево, Черничино, Сакарци и Хлябово.", "date": "2017.08.27", "title": "Локалиризан е пожарът в Сакар планина (ОБЗОР)"}
{"url": "http://www.focus-news.net/news/2017/08/27/2429505/reuters-velikobritaniya-prizova-es-da-demonstrira-vaobrazhenie-po-vreme-na-pregovorite-za-brekzit.html", "text": "Великобритания ще призова ЕС да демонстрира „въображение“ по време на преговорите за Брекзит и а се фокусира повече върху обсъждането на бъдещите връзки,  отколкото върху уреждането на „развода“, предаде  Reuters.\r\nМинистърът по въпросите, свързани с Брекзит Дейвид Дейвис в понеделник ще призова ЕС да стане по-гъвкав с метода си за вършене на работата по време на преговорите. Правителствен източник от Великобритания посочи, че „двете страни сега трябва да бъдат гъвкави и готови на компромис, що се отнася до разрешаването на въпросите в сферите, където има несъгласие“. „Както и ЕС посочи сам, часовникът тиктака и никоя страна не трябва да провлачва крак“, добави той. \r\nСъщевременно ЕС остава на позиции, че „трябва да се постигне достатъчен прогрес“ в напускането на Великобритания, преди да се премине към обсъждания на бъдещите отношения.  Виктор Турмаков", "date": "2017.08.27", "title": "Reuters: Великобритания призова ЕС да демонстрира „въображение“ по време на преговорите за Брекзит"}
{"url": "http://www.focus-news.net/news/2017/08/27/2429506/the-daily-express-es-smyata-che-nyama-nishto-neredno-v-sreshtata-mezhdu-toni-blear-i-zhan-klod-yunker.html", "text": "Европейската комисия разкри, че бившият британски министър-председател Тони Блеър ще се срещне в Брюксел с председателя на ЕК Жан-Клод Юнкер. Очаква се двамата да обсъдят „настоящите въпроси в европейските икономика и политика“, пише   The Daily Express.\r\nСрещата се провежда на фона на посещението в Брюксел на британския министър на въпросите, свързани с Брекзит Дейвид Дейвис.  ЕК сочи, че това не е знак, че Съюзът обръща гръб на преговарящите за излизането на страната от Съюза. \r\n„Няма теория на конспирацията“, заяви говорителят на Европейската комисия Александър Винтерщайн. „Председателят Юнкер е в постоянни и редовни връзки не само с настоящите лидери, но и със своите колеги от предишни времена“, добави той. \r\n„Все пак Блеър и Юнкер са министър-председатели, съответно на Великобритания и на Люксембург по едно и също време, затова и няма нищо извънредно“, посочи говорителят. „Очаквам да засегнат въпросите от глобалната политика – Близкият изток, Либия, и настоящите въпроси по европейските икономика и политика“, добави той. \r\nБившият министър-председател на Великобритания е основен опонент на Брекзит и все още смята, че Великобритания може да остане в ЕС.  Виктор Турмаков", "date": "2017.08.27", "title": "The Daily Express:  ЕС смята, че няма нищо нередно в срещата между Тони Блеър и Жан-Клод Юнкер"}
{"url": "http://www.focus-news.net/news/2017/08/27/2429507/xinhua-prezidentat-na-kirgizstan-naznachi-nov-ministar-predsedatel.html", "text": "Президентът на Киргизстан Алмазбек Атамбаев подписа декрет за назначаването на министър-председател и министри от новото правителство на страната, одобрени от парламента в петък, предаде  Xinhua.\r\nВ петък, по време на извънредна сесия парламентът одобри Сапар Исаков за министър-председателкия пост. Неговата програма и министрите в правителството му също бяха избрани.  41-годишният Исаков ще бъде най-младия министър-председател в историята на страната.\r\nДосега той бе началник на отдел външна политика към президентството както и началник на президентската администрация.  Виктор Турмаков", "date": "2017.08.27", "title": "Xinhua:  Президентът на Киргизстан назначи нов министър-председател"}
{"url": "http://www.focus-news.net/news/2017/08/27/2429508/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Европейската комисия разкри, че бившият британски министър-председател Тони Блеър ще се срещне в Брюксел с председателя на ЕК Жан-Клод Юнкер. Очаква се двамата да обсъдят „настоящите въпроси в европейските икономика и политика“, пише The Daily Express.\r\nСрещата се провежда на фона на посещението в Брюксел на британския министър на въпросите, свързани с Брекзит Дейвид Дейвис. ЕК сочи, че това не е знак, че Съюзът обръща гръб на преговарящите за излизането на страната от Съюза.\r\n„Няма теория на конспирацията“, заяви говорителят на Европейската комисия Александър Винтерщайн. „Председателят Юнкер е в постоянни и редовни връзки не само с настоящите лидери, но и със своите колеги от предишни времена“, добави той.\r\n„Все пак Блеър и Юнкер са министър-председатели, съответно на Великобритания и на Люксембург по едно и също време, затова и няма нищо извънредно“, посочи говорителят. „Очаквам да засегнат въпросите от глобалната политика – Близкият изток, Либия, и настоящите въпроси по европейските икономика и политика“, добави той.\r\nБившият министър-председател на Великобритания е основен опонент на Брекзит и все още смята, че Великобритания може да остане в ЕС.\r\nБританското правителство сочи, че след серията изпитания за пожароопасност на облицовките на редица жилищни блокове страната, се е оказало, че 228 от тях са рискови, предаде пише The Daily Telegraph.\r\nВ последната чернова на разследването, поръчано след пожара на „Гренфел Тауър“ пише, че най-вероятно комбинацията от запалими панели и изолация са ускорили разпростирането на пожара от 14 юни, при който загинаха най-малко 80 души.\r\nРазлични мерки са взети в стотици сгради, сметнати за пожароопасни. Собствениците на сградите и градските власти ще бъдат посъветвани да премахнат изолациите си в случай, че те се окажат запалими.\r\nБританският външен министър Борис Джонсън заяви, че Великобритания ще плати пари на ЕС като част от процеса за Брекзит. Така той отстъпи от предишните си думи, че ЕС „може да си гледа работата“ относно „сметката за развода“ на сума между 60 и 100 млрд. евро, пише The Guardian.\r\nВъпросът за „сметката за развода“ раздели привържениците на Брекзит, като част от тях смятат, че Великобритания не трябва да плати и пени.\r\nВъншният министър заяви, че не признава сумата от 100 млрд. лири, но добави, че „със сигурност Великобритания ще посрещне задълженията си“. „Ние спазваме правилата и плащаме сметките си. Но Великобритания е допринасяла стотици милиарди евро през последните години“, добави той.\r\nНа въпрос относно коментарите си от миналия месец Джонсън заяви, че тогава е бил „питан за голяма сума пари“. „Мисля, че тогава ставаше за 100 млрд. евро, които Европейската комисия смята, че трябва да платим. Това не е сума, която признавам“, добави той. Министърът отказа да назове сума, която според него би била справедлива.\r\nЕС иска пари от Великобритания за покриването на свързаните с Брекзит разходи, включително и пенсиите на специалистите, които в момента се занимават с излизането на страната от Съюза. \r\nДвама души са загинали при катастрофа на малък самолет в южното английско графство Дорсет, пише The Independent.\r\nСамолетът „Тайгър мот“ (Тигров молец) е катастрофирал сутринта на летище „Комптън Абас“ край град Шафтсбъри. „За жалост двама мъже са загинали при катастрофата – пътникът – 67 годишен мъж от Шафтсбъри и пилотът – 64-годишен мъж от Бландфорд“, съобщи главен полицейски инспектор Ричард Бел. Причините за инцидента се разследват.\r\n„Тайгър мот“ е проектиран през 30-те години на ХХ век биплан, използван от британската авиация за обучение на нови пилоти. Използван е по време на Втората световна война за различни роли.", "date": "2017.08.27", "title": "Преглед на някои от основните теми в британския печат ( Агенция „Фокус“ )"}
{"url": "http://www.focus-news.net/news/2017/08/27/2429509/sputnik-moldova-prezidentat-na-moldova-blokira-initsiativa-za-praznuvaneto-na-9-may-i-denya-na-evropa.html", "text": "Президентът на Молдова Игор Додон заяви, че е блокирал утвърждаването от парламента на закон за празнуването на  9 май и деня на Европа, предаде местната редакция на „Спутник“.\r\nВ края на април тази година парламента внесе поправки в трудовия кодекс съгласно която в член „Официални празници“ е добавено, че „9 май е ден на Европа“. Той следва точка, че „9 май е Ден на победата и паметта на героите, паднали за независимостта на родината“. \r\nДадената инициатива предизвика спорове сред депутатите от опозицията. Самият Додон тогава заяви, че не възнамерява да утвърждава измененията,  посочвайки, че „в Молдова 9 май празнуват и ще празнуват като Ден на победата“. \r\n В събота той потвърди позициите си, посочвайки, че „в Молдова повечето граждани се смятат за победители във Великата отечествена война“. „Всяка година на 9 май на улиците на Кишинев излизат десетки хиляди хора. За жалост ,ние виждаме какво се случва в някои страни, когато унищожават паметници. Такива страни и такива народи нямат бъдеще“, подчерта той.  Виктор Турмаков", "date": "2017.08.27", "title": "„Спутник“ (Молдова): Президентът на Молдова блокира инициатива за празнуването на 9 май и  Деня на Европа"}
{"url": "http://www.focus-news.net/news/2017/08/27/2429510/los-angeles-times-broyat-na-zaginalite-zaradi-uragana-harvi-v-sasht-e-dostignal-do-trima-dushi.html", "text": "Броят на жертвите на урагана „Харви“ в американския щат Тексас е достигнал до трима души, пише Los Angeles Times.\r\nВ момента спешните служби продължават да събират повалени дървета и преобърнати автомобили. Националният метеорологичен център на САЩ за предупреждение за урагани съобщава, че „Харви“ е отслабнал до равнището на тропическа буря, но предупреждава, че се очакват „извънредно сериозни наводнения“.  Виктор Турмаков", "date": "2017.08.27", "title": "Los Angeles Times: Броят на загиналите заради урагана „Харви“ в САЩ е достигнал до трима души"}
{"url": "http://www.focus-news.net/news/2017/08/27/2429511/sport-manchestar-yunayted-pobedi-lestar-s-20-v-mach-ot-angliyskoto-parvenstvo.html", "text": "Манчестър Юнайтед победи като домакин Лестър с 2:0 в мач от трети кръг на английската Премиър лийг.\r\nТочни попадения на стадион „Олд Трафорд“ отбелязаха Маркус Ръшфорд в 70-та минута и Маруан Феллаини в 82-та. Виктор Турмаков", "date": "2017.08.27", "title": "Спорт: Манчестър Юнайтед победи Лестър с 2:0 в мач от английското първенство"}
{"url": "http://www.focus-news.net/news/2017/08/27/2429512/ria-novosti-tayfunat-pakhar-dostigna-do-kontinentalnata-chast-na-kitay.html", "text": "Мощният тайфун „Пакхар“ в неделя сутринта достигна до южната част на континентален Китай, предаде РИА Новости, позовавайки се на местни медии.\r\nТайфунът достигна до крайбрежния град Тайшан в провинцията Гуандун в около 9 часа сутринта (4:00 часа сутринта българско време). Максималната скорост а вятъра в епицентъра на тайфуна е 33 метра в секунда. По-рано властите  в специалните административни райони Хонг Конг и Макао обявиха осмо по десетобалната скала равнище на тревога заради приближаването на тайфуна.  \r\nПо-рано тази седмица, в сряда, над Южен Китай се стовари тайфунът „Хато“. Виктор Турмаков", "date": "2017.08.27", "title": "РИА Новости: Тайфунът „Пакхар“ достигна до континенталната част на Китай"}
{"url": "http://www.focus-news.net/news/2017/08/27/2429513/pregled-na-mezhdunarodnite-novini-do-6-chasa-agentsiya-fokus.html", "text": "Великобритания ще призова ЕС да демонстрира „въображение“ по време на преговорите за Брекзит и а се фокусира повече върху обсъждането на бъдещите връзки, отколкото върху уреждането на „развода“.\r\nМинистърът по въпросите, свързани с Брекзит Дейвид Дейвис в понеделник ще призова ЕС да стане по-гъвкав с метода си за вършене на работата по време на преговорите. Правителствен източник от Великобритания посочи, че „двете страни сега трябва да бъдат гъвкави и готови на компромис, що се отнася до разрешаването на въпросите в сферите, където има несъгласие“. „Както и ЕС посочи сам, часовникът тиктака и никоя страна не трябва да провлачва крак“, добави той.\r\nСъщевременно ЕС остава на позиции, че „трябва да се постигне достатъчен прогрес“ в напускането на Великобритания, преди да се премине към обсъждания на бъдещите отношения. \r\n***. Германският канцлер Ангела Меркел заяви по време на интервю пред местни медии, че решението ѝ да приеме бежанци в страната е било правилно.\r\nМеркел изрази мнение, че е необходимо да се води борба срещу „първопричините за притока на миграция“. „Не всички са съгласни с нашата политика по отношение на бежанците“, призна тя, но добави, че правителството на Германия е готово и занапред да убеждава скептиците, че „това бе правилно решение“ и че „реакцията на страната срещу глобалните предизвикателства остава съразмерна“.\r\n„Ние не можем нито да заобиколим, нито да се оградим от този проблем“, заяви германският канцлер. \r\n*** Пропагандният апарат на терористите от „Ислямска държава“ – агенция „Амак“ съобщи, че член на групировката е извършил нападението с нож в Брюксел.\r\n„Извършителя на операцията с пронизване в Брюксел е един от войните на „Ислямска държава“. Той извърши операцията в отговор на призива да се атакуват страните от водената от САЩ международна коалиция“, съобщава „Амак“. \r\n*** Метеоролозите съобщават, че ураганът „Харви“ е намалил интензивността си до равнището на тропическа буря, но предупредиха, че ще предизвика „извънредно сериозни наводнения“ в щата Тексас.\r\n„Харви“ не би трябвало да се измества в следващите няколко дни, което означава, че американските щати по Мексиканския залив ще очакват силни дъждове.\r\n„Дъждове с подобна сила ще причинят катастрофални и застрашаващи живота наводнения“, съобщава Националният център на урагани на САЩ. \r\n***. Словенският министър-председател Миро Церар предупреди, че ако страните от Западните Балкани не бъдат приети в ЕС, това „ще бъде голям удар за европейското единство\".\r\nСловения остава сред най-ярките привърженици за по-нататъшното разширяване на ЕС със страните от Западните Балкани.\r\nЦерар, чиято страна се присъедини към еврозоната през 2007 г., отбеляза, че първите предложения за потенциален общ бюджет и министър на финансите на страните, които използват общата валута \", трябва да бъдат внимателно разгледани\".\r\n*** Турската армия съобщава, че е ликвидирала 43 членове на ПКК през последната седмица по време на военна офанзива в югоизточна Турция.\r\nОперацията е проведена в югоизточните провинции Хакари, Шърнак и Диарбекир в периода между 17 и 24 август. Армията е унищожила оръжие, материали за произвеждане на експлозиви, муниции и укритие, използвано от членовете на групировката.\r\nОфанзивата е насочена срещу финансовите източници на ПКК – открити и иззети са близо 101 хил. кутии цигари без бандерол.\r\n***", "date": "2017.08.27", "title": "Преглед на международните новини до 6 часа /Агенция “Фокус”/"}
{"url": "http://www.focus-news.net/news/2017/08/27/2429514/uraganat-harvi-opustoshi-teksas-obzor.html", "text": "Ураганът Харви, най-мощният, връхлетял САЩ за последните 12 години достигна до Тексас, където причини силни щети и жертви. \r\n„Харви“ остави почти 300 хиляди души по Тексаското крайбрежие без ток, хиляди души трябваше да се евакуират. Разрушени са къщи. Силните ветрове са изпочупили клони и са преобърнали автомобили. До момента е известно за трима загинали в резултат на бедствието и за десетина ранени.  Агенцията за защита на околната среда към МВР на САЩ съобщи, че близо 25% от добива на петрол на страната в Мексиканския залив е изключен заради климатичните условия. \r\nДиректорът на Федералната агенция за справяне с извънредните ситуации на САЩ Брок Лонг заяви, че на градовете, през които ще мине ураганът „Харви“ ще им отнеме години.\r\nВластите в момента изчисляват щетите.\r\nСъщевременно при достигането си до бреговете на американския щат „Харви“ е намалил интензивността си до равнището на тропическа буря, но метеоролозите предупреждават, че ще предизвика „извънредно сериозни наводнения“. „Харви“ не би трябвало да се измества в следващите няколко дни, което означава, че американските щати по Мексиканския залив ще очакват силни дъждове.", "date": "2017.08.27", "title": "Ураганът \"Харви\" опустоши Тексас (ОБЗОР)"}
{"url": "http://www.focus-news.net/news/2017/08/27/2429515/sport-inter-pobedi-roma-s-31-v-mach-ot-italianskoto-parvenstvo.html", "text": "Интер победи Рома с 3:1 като гост в мач от втори кръг от италианското първенство\r\nРезултатът бе открит в 15-та минута от Рома от Раджа Наинголан. В 67 и в 77-та минута попадения за Интер отбеляза Мауро Икарди. Окончателният резултат бе отбелязан от Матиас Весино в 87-та минута.\r\nВ другия мач от италианското първенство Ювентус победи Дженоа като гост с 4:2.", "date": "2017.08.27", "title": "Спорт: Интер победи Рома с 3:1 в мач от италианското първенство"}
{"url": "http://www.focus-news.net/news/2017/08/27/2429516/tass-vav-venetsuela-shestima-prestapnitsi-sa-likvidirani-po-vreme-na-sblasatsi-s-voennite.html", "text": "Шестима членове на престъпна групировка са ликвидирани от венецуелската армия в граничните райони на щата Тачира. Главнокомандващият на сухопътните сили на републиката Хесус Чоурио заяви, че по време на сблъсъците са ранени двама военнослужещи, предаде ТАСС.\r\n„По време на патрулиране се сблъскахме с групата, пораждаща насилие, под наименованието „Лост Растрохос“. Премина сблъскване, в резултат на което шестима души бяха убити, а една гражданска задържана“, заяви Чоурио пред местна медия. В момента жената дава показания. \r\nВоенните са конфискували боеприпаси, както и военна униформа на въоръжените сили на съседна Колумбия. Виктор Турмаков", "date": "2017.08.27", "title": "ТАСС: Във Венецуела шестима престъпници са ликвидирани по време на сблъсъци с военните"}
{"url": "http://www.focus-news.net/news/2017/08/27/2429517/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”.\r\nМетеорологична обстановка:\r\nДнес отново ще е слънчево, след обяд и горещо. Ще духа слаб до умерен предимно източен вятър. Максималните температури ще са между 31° и 36°, по-ниски ще са по морския бряг.\r\nОграничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\n1) за периода от 01 юни до 15 септември 2017 г. за дните петък-неделя: Ограниченията важат само за следните участъците от републиканската пътна мрежа:\r\nАМ „Тракия“ ограничението в движението на МПС над 12 т ще бъде както следва:\r\nв петък от 18 ч. до 20 ч. в посока София - Пловдив;\r\nв неделя от 16 ч. до 20 ч. в посока Бургас - София.\r\nАМ „Струма“:\r\nв събота от 10 ч. до 14 ч. в посока п. в. „Даскалово“ - ГКПП „Кулата“.\r\nАМ „Марица“:\r\nв неделя от 16 ч. до 20 ч. в посока Свиленград - АМ „Тракия“.\r\nАМ „Хемус“ София-Ябланица от км 0+000 до км 78+554 ограничението в движението на МПС над 12 т ще бъде както следва:\r\nв петък от 17 ч. до 20 ч.\r\nв неделя от 16 ч. до 20 ч. \r\nза дните петък – от 17:00 часа до 20:00 часа и неделя – от 14:00 часа до 20:00 часа:\r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-5 Русе-Велико Търново;\r\n- път I-9 Варна-Бургас;\r\n- път II-99 Бургас-Царево.\r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n- Автомагистралите; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nСъстояние на автомагистралите:\r\nАМ „Тракия“: област Бургас: Карнобат-Ветрен от км 325+000 до км 359+000 – движение с повишено внимание, поради почистване на окопи и водостоци. Срок до 31.08.2017 г.\r\nАМ „Хемус“: област София:\r\nЗа леки МПС:\r\nЗа виадукти при км 33+600 и тунел Витиня – пълно затваряне на дясното платно /посока Варна/ и прехвърляне на движението двупосочно в лявото платно /посока София/. Срок 30.09.2017 г.; В тунел Витиня и върху съоръжението при км 33+600 се забранява движението в изпреварващата лента, като леките МПС се движат двупосочно в аварийна и активна лента. \r\nОт км 31+960 до км 33+850 - движението се отклонява от дясното платно и се осъществява двупосочно в лявото платно на АМ „Хемус“; \r\nОт км 33+850 до км 36+750 движението е в двете платна на АМ „Хемус“;\r\nЗа виадукт при км 37+520 – пълно затваряне на дясното платно /посока Варна/ и прехвърляне на движението на леките МПС двупосочно в лявото платно от км 36+750 до км 37+720 /посока София/.\r\nЗа тежкотоварни МПС с технически допустима максимална маса над 12 тона:\r\nВ посока Варна - пълно затваряне на АМ „Хемус“ от п.в. „Витинска река“ при км 30+260 до п.в. „Ботевград“ при км 47+060. Движението да се отклонява на п.в. „Витинска река“ при км 30+260 по път I-1 и път II-17 до п.в. „Ботевград“ при км 47+060.\r\nВ посока София - от км 36+750 до км 37+670 движението да се осъществява двупосочно по АМ „Хемус“. От временна пътна връзка при км 35+450 до км 30+260 - п.в. „Витинска река“ – пълно затваряне на АМ „Хемус“. Движението да се отклонява при км 35+450 /временна пътна връзка/ по път I-1, след което се връщат на АМ „Хемус“ при км 30+260 - п.в. „Витинска река“.\r\nЗа МПС над 12 тона, се предвиждат и следните обходни маршрути:\r\nЗадължителен маршрут за МПС над 12 тона, пътуващи по направление Видин –София, от области Видин, Монтана и Враца с крайна цел София е: Път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 12 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 12 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nСрокът на действие на ВОБД е съгласно заповед РД-11-439 02.06.2017 г. и следва да приключи най-късно до 30.09.2017 г; \r\nограничава се движението в дясната тръба на тунел „Витиня“ в посока Варна, поради ремонт. Срок до 31.08.2017 г.; при Потоп посока Варна от км 16+760 до км 19+690 – движение с повишено внимание, поради ремонтно-възстановителни дейности в аварийната лента на виадукт при км 19+250. Срок до 12.01.2018 г;\r\nобласт Шумен: от км 338+520 до км 362+600 Белокопитово-Каспичан посока Каспичан – стесняване на една от лентите за движение, поради ръчно и машинно косене и почистване на регули. Движение с повишено внимание. Срок до 28.08.2017 г.; от км 346+000 до км 362+600 Белокопитово-Шумен посока Шумен – движение с повишено внимание, поради монтаж на дъждоприемни шахти. Срок до 28.08.2017 г.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nВъведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Република“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nСъстояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; област София: Владая от км 276+142 Александров мост до км 282+485 граница Перник – ремонтни дейности по асфалтовата настилка. Срок до 13.09.2017 г.; забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 31.08.2017 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2017 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 г-ца ОПУ Перник – забранено движението на товарни МПС над 15 т.; област Кюстендил: п.в. ”Кочериново“ при км 355+564 – движение с повишено внимание през кръговото кръстовище, поради превоз и преминаване на влекачи с ремаркета с греди с дължина 32 м по временен бетонов път. След преминаване на влекачите движението се възстановява. Срок от 9:00 до 16:00 часа само през делничните дни до 31.08.2017 г.; област Благоевград: между гр. Благоевград и Железница от км 367+000 до км 371+000 – движението се извършва в лявата или дясната лента за движение, съгласно поставените пътни знаци, поради косене на тревни площи и рязане на храсти. Срок в интервала от 6:30 до 15:00 часа до 01.09.2017 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма.\r\n- път І-3 Гара Бяла-Плевен-Луковит-Коритна-Ябланица-Ботевград: област Ловеч: от 138+940 до км 139+880 в гр. Луковит – затваря се лявото платно в посока София-Русе. Движението на МПС се прехвърля в посока Русе-София, където се осъществява двупосочно, поради ремонт на пътната настилка. Срок до 31.10.2017 г.; област София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2017 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 29.08.2017 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Габрово: движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.08.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 18.09.2017 г\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: област Перник: Радомир-Перник от км 75+600 до км 76+780 в района на кв. Бела вода – движението се осъществява двупосочно в платното посока Радомир-Перник, поради извършване на ремонт на пропадане на пътното платно в посока Перник-Радомир. Срок до 09.09.2017 г.; \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2017 г.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента. Срок 31.10.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.08.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 31.08.2017 г.; област Бургас: от км 168+100 до км 226+900 Обзор-Сарафово – движение с повишено внимание, поради почистване на пътното тяло. Срок до 31.08.2017 г.; Варна-Бургас при км 184+258 – движението на МПС се провежда при стеснение на платното за движение и намалена скорост до 40 км/ч., като работният участък е върху лявата пътна лента. Срок до 31.10.2017 г.; въвежда се временна организация на движението през летния сезон по път I-9 Варна-Бургас от км 202+307 /к.к. Слънчев бряг/ до км 229+639 /пътен възел \"Бургас-север\"/ за МПС над 12 т. МПС над 12 тона се пренасочват през Тънково и Каблешково а именно по път I-9 км 202+307 /п кр. Тънково/ - път III-9061 - пътно кръстовище с път III-906 при км 43+421 – Каблешково - пътен възел „Бургас-север“ на път I-9 при км 229+639 и обратно. Срок до 15.09.2017 г; Крушевец-ГКПП Малко Търново от км 263+000 до км 318+000 – движение с повишено внимание, поради косене на тревни площи. Срок до 31.08.2017 г.\r\nСъстояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-84 Якоруда-Разлог при км 98+500, стеснен участък поради дестабилизиран банкет в ляво. Движението е урегулирано с необходимите пътни знаци. Срок до 31.08.2017 г.; път III-198 Петрич-отклонението за Долна Крушица – косене и изсичане на храсти. Движението се извършва в лявата или дясната лента за движение. Срок до 01.09.2017 г.; път III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 01.09.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.10.2017 г. \r\nОПУ-Бургас:\r\nВременно са въведени следните ограничения за движение на МПС:\r\nПът III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок 30.08.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности: няма.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич /разклон Любен Каравелово-разклон Новаково/ от км 20+394 до км 23+199 – частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; път III-904 Старо Оряхово-Гроздьово от км 0+000 до км 17+377 – частични ремонтни дейности. Движението на МПС се осъществява в свободната лента. Срок до 17.12.2018 г.; път III-904 Старо Оряхово-Гроздьово от км 23+403 до км 41+705 – частични ремонтни дейности. Движението на МПС се осъществява в свободната лента. Срок до 17.12.2018 г.; \r\nОПУ-В. Търново:\r\nВременно са въведени следните ограничения за движение на МПС: \r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: \r\nПът II-53 от км 16+500 до км 28+000 – ремонт на настилката. Движението се осъществява в една лента с последователно пропускане в двете посоки. Срок до 28.08.2017г.; път III-407 Орловец-Полски Тръмбеш от км 53+000 до км 64+750 – движение с повишено внимание, поради частични ремонтни дейности на асфалтовата настилка. Срок до 31.08.2017 г.\r\nОПУ-Видин:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nПът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 31.08.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 31.08.2017 г.; път III-1302 Пудрия-Главаци от км 0+000 до км 2+700 – затворена е една от лентите за движение, поради частични ремонти на асфалтовата настилка. Срок до 30.08.2017 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец. Срок до 31.08.2017 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2018 г.; \r\nПът III-5004 Граница В. Търново - Дряново - Габрово - граница Ст. Загора от км 10+940 до км 11+550, съвпадащ с ул. Малина в гр. Габрово, поради извършване на строителни дейности е ограничено движението. Отбивен маршрут за квартал Чехлевци: по път III - 5004 - път II - 44 - път III - 4404. Поставена е необходимата сигнализация. Срок до 31.08.2017 г.\r\nПът III-5006 Габрово-Стомонеците – ограничено движение за МПС над 3,5 т, поради аварийно състояние /срутена конзола/ на мост при км 4+375. Пътят е сигнализиран с пътни знаци. Срок до 20.12.2017 г. \r\nРемонтни дейности: \r\nПът III-4403 Габрово-Рязковци от км 2+150 до км 3+770 – ремонтни дейности на асфалтовата настилка. Движението се осъществява двупосочно в свободната лента. Срок до 27.08.2017 г.; път III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 31.08.2017 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 31.08.2017 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Стефаново-Добрич от км 37+964 до км 43+515 – движение с повишено внимание, поради частични ремонтни дейности на асфалтовата настилка. Срок до 30.08.2017 г.; път II-97 околовръстен път Добрич от км 0+898 до км 16+539 – движение с повишено внимание, поради частични ремонтни дейности на асфалтовата настилка. Срок до 30.08.2017 г.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано Пелатиково от км 10+000 до км 14+000 е ограничено движението на товарни автомобили, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок до 31.08.2017 г.\r\nРемонтни дейности: \r\nПът III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 31.08.2017 г; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок 31.08.2017 г. \r\nОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост.\r\nРемонтни дейности: \r\nПът III-5904 Крумовград-Ивайловград от км 11+530 до км 11+760 – движение в една лента, поради извършване на частични ремонтни дейности. Срок до 31.12.2017 г. \r\nОПУ-Ловеч: \r\nВременно са въведени следните ограничения за движение на МПС: \r\nПът III-307 в град Луковит от км 0+000 до км 0+514 – ограничено движение, поради ремонт на пътната настилка на път I-3. \r\nОбходен маршрут: за МПС с обща маса до 5 тона от кръстовището с ул. „Предел“ до път I-3. Обходен маршрут за МПС с обща маса над 5 тона, движещи се по направление Угърчин-Луковит е от центъра на село Тодоричене по общински път LOV 2091 до път I-3. Срок до 11.10.2017 г.; път III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.09.2017 г.\r\nРемонтни дейности: \r\nПът ІIІ-357 Орешак-Дебнево от км 6+000 до км 14+900 движение с повишено внимание – машинно и ръчно косене на банкети. Срок до 28.08.2017г. \r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 31.08.2017 г.; път ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т, поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 31.08.2017 г.\r\nРемонтни дейности: няма.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 18.09.2017 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: няма.\r\nОПУ-Перник:\r\nВременно са въведени следните ограничения за движение на МПС:\r\nПът ІІ-63 Перник-Брезник-Стрезимировци (посока Перник-Брезник) от км 17+000 до км 18+000 – движение в едната лента, поради изсичане на храсти. Срок до 31.08.2017 г.; път ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.10.2017 г.\r\nРемонтни дейности:\r\nПът ІІ-63 Трън-отклонение за с. Туроковци (дясна лента посока Трън-Главановци) от км 49+000 до км 49+050 – движение в една лента, поради изграждане на подпорна стена. Срок до 31.08.2017 г.\r\nОПУ-Плевен:\r\nВременно са въведени следните ограничения за движение на МПС: \r\nПът ІІІ-118 от км 23+057 до км 24+038 /в чертите на гр. Д. Митрополия/ – ограничено движението за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; път ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123 – целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+22 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности: \r\nПът III-304 в с. Изгрев от км 3+400 до км 3+600 – попълване на банкети. Срок до 28.08.2017 г.; път III-3002 Българене-Божурлука от км 3+800 до км 17+100 – движение в една лента, поради попълване на банкети и оформяне на земни окопи. Срок до 28.08.2017 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: няма.\r\nОПУ-Разград:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 /с. Бистра-Разград/-– ограничено движение за всички МПС, поради строително-монтажни дейности. \r\nОбходен маршрут: Търговище-път II-74-с. Въбел-с. Здравец-с. Подгорица-път II-51 с. Дралфа-с. Чудомир-гр. Лозница-път I-2-Разград и обратно. \r\nЗабележка: През затвореният участък ще се пропускат живущите в населените места Манастирско, Трапище и Бистра, поради липса на друга алтернатива за достигане до тях. Срок до 31.10.2017 г.\r\nРемонтни дейности: \r\nПът II-49 Кубрат-Тутракан от км 89+100 до км 98+876 – частични ремонтни дейности на асфалтовата настилка. Срок до 21.05.2018 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ–202 Русе-Щръклево-Нисово-Кацелово при км 36+945 – аварийно-възстановителни работи на мост до с. Кацелово при км 36+945 над р. Черни Лом. Ограничено е движението на МПС над 10 тона, като едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Участъкът е сигнализиран. Срок до 01.12.2017 г.\r\nРемонтни дейности: \r\nПът ІІІ-501 Русе-Басарбово при км 5+976 – авариен ремонт на лява тротоарна конзола на мостово съоръжение. Движението на МПС се извършва в едната лента с пропускателен режим. Участъкът е сигнализиран.Въведено е ограничение на скоростта 40 км/ч., Срок до 01.12.2017 г.; път ІІІ-501 Борово-Бяла от км 46+230 до км 52+590 – ремонтни дейности по асфалтовата настилка. Движението се регулира от сигналисти. Срок до 31.08.2017 г.\r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49 Тутракан-Старо село-Кубрат от км 89+100 до км 98+876 – движение в една лента с повишено внимание, спрямо поставената временна сигнализация, поради ремонтни дейности на асфалтовата настилка. Срок до 21.05.2018 г.; път II-21 Русе- Силистра в участъка Алдемир-Калипетрово – движение в една лента с повишено внимание, поради ремонт на дилатационни фуги на надлез при километър 110+900. Срок до 28.05.2018 г.\r\nОПУ-Сливен:\r\nВременно са въведени следните ограничения за движение на МПС: \r\nПът ІІ-53 с. Бяла-гр. Сливен при км 107+200 – движение в едната лента, поради частично пропадане на асфалтова настилка. Ограничено движение за МПС над 3.5 т. Срок до 30.11.2017 г.\r\nРемонтни дейности: няма. \r\nОПУ-Смолян:\r\nВременно са въведени следните ограничения за движение на МПС: \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.\r\nРемонтни дейности: \r\nПът ІІІ-197 в с. Борино от км 70+100 до км 70+500 – движение в една лента, поради срутване на стена от каменна зидария в дясна лента. Преминаването на МПС става в лявата лента с изчакване. Поставена е необходимата сигнализация на засегнатия участък. Срок до 31.08.2017 г.; път ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г.; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г.\r\nОПУ-София:\r\nВременно са въведени следните ограничения за движение на МПС: \r\nПът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2017 г; \r\nпът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2017 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nпът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 31.08.2017 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2017 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: \r\nПът II-18 Околовръстен път на гр. София – ремонт на дилатационни фуги на мостовото съоръжение на пътен възел „Симеоновско шосе“. Ремонтните дейности се осъществяват както следва: \r\n - от 14 ч. до 14 ч. на 27.08.2017 г. се извършват ремонтни дейности в двете ленти на движение в южното платно в посока Пловдив. Движението се осъществява в крайна лява лента.\r\n - от 10 ч. на 28.08.2017 г. до 14 ч. на 01.09.2017 г. се извършват ремонтни дейности в крайната лява лента за движение в южното платно в посока Пловдив. Трафикът ще е в другите две ленти.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово;\r\nпът III-5007 Зимница-Ветрен, от км 11+500 до км 12+500. Движението на МПС се осъществява в една от лентите за движение.\r\nРемонтни дейности: \r\nПът III-554 Раднево-Гълъбово при км 46+460 – частични ремонтни дейности. Срок до 31.08.2017 г.\r\nОПУ-Търговище:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 – ограничено движение за всички МПС, поради строително-монтажни дейности. \r\nОбходен маршрут: път I-4 В. Търново-Търговище-Шумен, движението се отбива по път II-74 – Търговище-/Попово – Дралфа/” през с. Въбел-с. Здравец-с. Подгорица, път II-51 „с. Дралфа-с. Чудомир-гр. Лозница – път I-2, път I-2 Русе-Разград-Шумен, гр.Разград и обратно. Срок до 31.10.2017 г.\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.09.2017 г.\r\nРемонтни дейности: няма.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 31.12.2017 г.\r\nРемонтни дейности:\r\nПът ІІІ-707 Недялско-Александрово от км 26+600 до км 36+100 – ремонтни дейности по настилката. Срок до 01.09.2017 г.; път ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 31.12.2017 г. \r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.08.27", "title": "Актуална пътна обстановка"}
{"url": "http://www.focus-news.net/news/2017/08/27/2429518/pol-rayan-donald-tramp-ne-tryabvashe-da-pomilva-sherif-dzho-arpayo.html", "text": "Според председателя на Конгреса на САЩ Пол Райън президентът Доналд Тръмп е направил грешка, помилвайки бившия шериф от Аризона, осъден за дискриминация на расова основа, предаде  Reuters.\r\nДоналд Тръмп обяви в петък, че помилва Джо Арпайо, който бе признат за виновен миналия месец по случай, в който е наредил на полицията да задържа мотористи от латиноамерикански произход просто по подозрения, че са нелегални мигранти. \r\n„Служителите на силите на реда имат особеното задължение да уважават правата на всеки в САЩ. Не трябва да позволяваме на никой да повярва, че тази отговорност се намалява от това помилване“, заяви Райън. Негов говорител по-късно обяви, че председателят не е съгласен с решението на Тръмп. \r\n85-годишният Арпайо бе открит привърженик на Тръмп по време на неговата кандидат-президентска кампания заради предизборните обещания за намаляване на миграцията.  Като президент Тръмп има право да издава амнистии и заяви, че Арпайо е бил осъден, защото „си е вършил работата“.  Виктор Турмаков", "date": "2017.08.27", "title": "Пол Райън: Доналд Тръмп не трябваше да помилва шериф Джо Арпайо"}
{"url": "http://www.focus-news.net/news/2017/08/27/2429519/predstoyashti-sabitiya-v-stranata-za-27-avgust-agentsiya-fokus.html", "text": "***\r\nОт 09.00 часа в Кремиковския манастир „Свети Георги” Негово Светейшество Софийският митрополит и Български патриарх Неофит ще благослови лично децата, които са на лагер в манастира.\r\n***\r\nПо два лъча от хижа „Алеко” и „Златни мостове” туристи и любители на планината от цялата страна изкачват Черни връх и поднасят цветя на барелефа на Алеко Константинов. От 12.00 часа се открива Националния туристически празник.\r\n***\r\nОт 10.00 часа на пл. „Св. Александър Невски“ ще започне последният ден от тазгодишното издание на Летният градски фестивал „София Диша“.\r\n***\r\nОт 11.00 часа Градският съвет на БСП - София организира тържествено честване на 150-годишнината от рождението на Георги Кирков - Майстора. Събитието ще се състои пред паметника на Георги Кирков на Женския пазар. \r\n***\r\nОт 11.00 часа в Детски екостационар „Бели Брези“ на Витоша ще се състои Горски Концерт на възглавници, подготвен от струнен оркестър „Виртуози“ с концертмайстор цигуларя Санджар Сапаев.\r\n***\r\nОт 13.00 часа в Експозиционен център „Флора“ ще се проведе конференцията Tech Talks Beach. \r\n***\r\nОт 20.00 часа на летния театър ще бъде открит конкурса Кралица на Бургас 2017.\r\n***\r\nОт 20.00 часа на открита сцена „Охлюва“ в Морската градина ще бъдат представени фотоизложба „25 години България в Антарктида“ и тематичен документален филм „Антарктида – 25 стъпки в бъдещето“.\r\n***\r\nОт 10.00 до 20.00 часа на входа на Морската градина ще се проведе благотворителен Арт базар \"Заедно за Ива\".\r\n***\r\nОт 18.30 часа в Художествена галерия „Христо Градечлиев“ ще се състои концерт на пианистката проф. Жени Захариева.\r\n***\r\nОт 09.00 часа ще започне XIX Национален тракийски фолклорен събор „Богородична стъпка”.", "date": "2017.08.27", "title": "Предстоящи събития в страната за 27 август (Агенция „Фокус“)"}
{"url": "http://www.focus-news.net/news/2017/08/27/2429520/nimh-dnes-vremeto-shte-bade-slanchevo-s-maksimalni-temperaturi-mezhdu-31-i-36.html", "text": "Днес отново ще е слънчево, след обяд и горещо. Ще духа слаб до умерен предимно източен вятър. Максималните температури ще са между 31° и 36°, по-ниски ще са по морския бряг, за София 31°. Това съобщи за Агенция „Фокус” дежурният синоптик Боряна Маркова от Националния институт по метеорология и хидрология (НИМХ) при Българската академия на науките (БАН). Атмосферното налягане е малко по-високо от средното за месеца, ще се понижава приближавайки се до средното.  \r\nПо Черноморието ще е слънчево. Ще духа слаб до умерен вятър от изток-североизток. Максималните температури ще са 25° - 28°. Температурата на морската вода e 24° - 25°. Вълнението на морето ще е 1 - 2 бала. \r\nВ планините ще бъде слънчево. Ще духа слаб, по високите и открити части – до умерен североизточен вятър. Максималната температура на височина 1200 метра ще бъде около 23°, на 2000 метра – около 17°.", "date": "2017.08.27", "title": "НИМХ: Днес времето ще бъде слънчево с максимални температури между 31° и 36°"}
{"url": "http://www.focus-news.net/news/2017/08/27/2429521/predstoyashti-mezhdunarodni-sabitiya-za-27-avgust-agentsiya-fokus.html", "text": "Държавният секретар на САЩ Рекс Тилърсън ще изнесе специално обръщение в национален ефир. \r\n*** Въоръжените сили на Венецуела стартират мащабни военни учения. \r\n*** Един месец преди парламентарните избори в Германия канцлерът-консерватор Ангела Меркел и нейният съперник-социалдемократ Мартин Шулц ще изнесат интервюта пред местните медии. \r\n*** Генералният секретар на ООН Антонио Гутереш е на посещение в Кувейт, където ще обсъди конфликта в Йемен.", "date": "2017.08.27", "title": "Предстоящи международни събития за 27 август ( Агенция „Фокус“ )"}
{"url": "http://www.focus-news.net/news/2017/08/27/2429522/sofiya-negovo-sveteyshestvo-balgarski-patriarh-neofit-shte-blagoslovi-detsata-koito-sa-na-lager-v-kremikovskiya-manastir-sveti-georgi.html", "text": "Днес, от 9.00 часа, в Кремиковския манастир „Свети Георги” Негово Светейшество Софийският митрополит и Български патриарх Неофит ще благослови лично децата, които са на лагер в манастира. Това съобщиха от пресцентъра на Столична община. \"Около 50 деца от София са на лагер в манастира до кв. ”Кремиковци”, съобщи отец Серафим. Православни детски лагери в манастира се провеждат за четвърта година и се организират, за да научат на православната вяра, да възпитават в нравствени добродетели, в съчетание с игри, спорт и разходки сред природата. \r\nНегово Светейшество ще вземе участие в неделната светата Литургия, която ще отслужи главният секретар на Светия Синод Мелнишки еп. Герасим, и ще гостува на лагеруващите при манастира деца.", "date": "2017.08.27", "title": "София: Негово Светейшество Български патриарх Неофит ще благослови децата, които са на лагер в Кремиковския манастир „Свети Георги”"}
{"url": "http://www.focus-news.net/news/2017/08/27/2429523/bsp-sofiya-organizira-chestvane-na-150-godishninata-ot-rozhdenieto-na-georgi-kirkov-maystora.html", "text": "Градският съвет на БСП - София организира тържествено честване на 150-годишнината от рождението на Георги Кирков-Майстора. Това съобщиха от пресцентъра на БСП - София. Събитието ще се състои днес, от 11.00 часа, пред паметника на Георги Кирков, който се намира на Женския пазар в София, в градинката на ъгъла на бул. \"Стефан Стамболов\" и ул. \"Лозенград\".", "date": "2017.08.27", "title": "БСП - София организира честване на 150-годишнината от рождението на Георги Кирков - Майстора"}
{"url": "http://www.focus-news.net/news/2017/08/27/2429524/ria-novosti-benyamin-netanyahu-za-sreshtata-s-putin-zaplahata-ot-strana-na-iran.html", "text": "Министър-председателят на Израел Бенямин  Нетаняху заяви, че контактите му с руския президент Владими Путин винаги служат на интересите на двете страни и сигурността на региона. Двамата се срещнаха скоро в Сочи, предаде РИА Новости.\r\n„Да кажем така: в последните години редовно се срещам с президента Владимир Путин най-вече, за да подсигуря нашите интереси и сигурност, особено на северната граница на Израел. Мога да кажа, че преговорите, които провеждаме с него, включително последната, служат на нашата сигурност, а мисля си, и на интересите на Русия, не само нашите“, заяви Нетаняху в интервю за израелски ТВ канал.\r\nИзраелският премиер обясни, че е взел решение да проведе „внезапната“ среща с Путин, заради изменението на обстановката в региона. Според думите на Нетаняху, редовните срещи с руския президент не са се провеждали само за съгласуването на действията в региона, но и за да се отразят текущите изменения в регионалния баланс на силите.\r\n„През последните седмици то (положението – бел.ред.) се измени. Тоест, съществува голяма вероятност за международна победа над Ислямска държава в Сирия. Това е прекрасно, но е лошото е, че Иран активно, явно систематично прониква там, от където си тръгва ИД“, поясни Нетаняху.\r\nОсвен това, той отново обвини Иран в опит да разпали война с Израел, което, според неговото мнение, поставя под опасност сигурността, не само в отделния регион, но и на целия свят.\r\n„Иран не крие факта, че има намерение да размести там (от където си тръгва ИД –бел.ред.) военни, въздушни, сухопътни и морски сили. И една от неговите цели е да започне война с Израел... Разбира се, че това е промяна. Промяна, която заплашва, както нас, така и други страни от региона, а според мен, заплашва мира в целия свят“, счита израелския премиер.\r\nТой повтори същата теза и на срещата с Владимир Путин в Сочи.\r\nПревод и редакция:", "date": "2017.08.27", "title": "РИА Новости: Бенямин Нетаняху за срещата с Путин, заплахата от страна на Иран"}
{"url": "http://www.focus-news.net/news/2017/08/27/2429525/burgas-fotoizlozhba-25-godini-balgariya-v-antarktida-i-tematichen-dokumentalen-film-shte-badat-predstaveni-v-grada.html", "text": "Фотоизложбата „25 години България в Антарктида“ на Българския антарктически институт и документалният филм „Антарктида – 25 стъпки в бъдещето“ на Цветелина Атанасова и Борислава Димова ще бъдат представени в Морската градина днес, от 20.00 часа, на открита сцена „Охлюва“. Това съобщиха от пресцентъра на Община Бургас. Филмът е разказ за пътя на успешните български мисии на ледения континент. Показва и всички научни програми, емоции, условия и необичайни ситуации, които всеки полярник трябва да преодолява.\r\nФотосите от изложбата ще бъдат разположени на алеята пред Културен център „Морско казино“ и ще могат да бъдат разгледани от днес до 7 септември.\r\nТази година приключи 25-ата юбилейна българска антарктическа експедиция, в която участваха много млади учени – геолози, геофизици, геохимици, биолози, които работиха със свои колеги от Монголия, Турция, САЩ, Испания по проблеми, засягащи глобалните климатични промени. Сега жителите и гостите на Бургас също ще имат възможност да видят работата на българските полярници.\r\nСъбитието ще бъде открито лично от ръководителя на българските полярни експедиции проф. Христо Пимпирев.", "date": "2017.08.27", "title": "Бургас: Фотоизложба „25 години България в Антарктида“ и тематичен документален филм ще бъдат представени в града"}
{"url": "http://www.focus-news.net/news/2017/08/27/2429526/denyat-27-avgust-v-balgarskata-istoriya.html", "text": "В Тулча през 1869 г. е основано женското дружество “Надежда”.\r\nПрез 1871 г. Ангел Кънчев пристига в Ловеч, среща се с Васил Левски и получава от него задачата да се заеме с организационна и агитационна дейност в Северна България. През 1880 г. излиза първи брой на в. \"Независимост\", орган на Либералната партия. Преди 103 години (1906 г.) чета от 160 гръцки андарти, водена от капитан Гудас, напада и опожарява Смилево. В с. Баня, Панагюрско, през 1908 г., е основана първата тютюнева кооперация \"Работник\". В нея членуват 80 души. 1916 г. - по време на Първата световна война започва укрепяването на отбраната на Българската армия на целия Солунски фронт. На 27 август През 1828 г. е роден българският просветител, издател и писател с голям принос за развитието на новата българската култура - Христо Груев Данов. През 1948 г. е роден българският писател, сценарист и журналист - Владо Даверов. На 27 август умира през 1952 г. - българският драматичен артист и режисьор, Кръстьо Сарафов.\r\n2015 г.\r\nС наредба на Министерството на здравеопазването на България, болниците с над 400 легла, над 10 клиники или медицинска онкология се задължават да назначат клиничен фармацевт.\r\n1996 г.\r\nЦентралната избирателна комисия отказва да регистрира Георги Пирински като кандидат за президент, заради неясноти около българското му гражданство.\r\nГеорги Пирински е роден на 10 септември 1948 г. в Ню Йорк. Завършва Висшия икономически институт в София. За периода 1980-1990 г. изпълнява длъжността заместник-министър на външноикономическите връзки и заместник-председател на Висшия съвет на БСП. Избран е за вицепремиер в кабинета на Андрей Луканов. От 1990 г. до 1991 г. е депутат в 7-мото Велико Народно събрание, избран е от кандидат-депутатската листа на БСП. В годините между 1991-1998 г. е депутат в 36-ото, 37-ото и 38-ото Народно събрание. През 1995 г. е министър на външните работи в кабинета на БСП начело с Жан Виденов. Със заповед на премиера Виденов е определен да контролира дейността на Меджуведомствената комисия за управление, използване и разпореждане с недвижими имоти, собственост на България извън нейните граници. В края на 1996 г. подава оставката си поради несъгласие с правителствената политика. През ноември 1996 г. е издигнат от БСП за кандидат за президент, но кандидатурата му е касирана от Конституционния съд поради американското му гражданство. Член е на фракцията Обединение за социална демокрация /ОСД/. След 43-ия конгрес на БСП през май 1998 г. е избран за заместник-председател на БСП. От 5 юли 2001 г. е депутат в 39-ото Народно събрание от Парламентарната група на Коалиция за България. От 20 юли 2001 г. е избран за заместник-председател на Kомисията по бюджет и финанси. В периода 3 август 2001 г. - 13 ноември 2002 г. е член на Делегацията в асамблеята на Западноевропейския съюз. От 25 юни 2004 г. е член на Комисията по европейска интеграция. От 10 ноември 2004 г. до 4 март 2005 г. е избран за член на Временна анкетна комисията за разследване измамите с ДДС. На произведените на 25 юни 2005 г. Парламентарни избори за 40-о НС е избран е за депутат от листата на Коалиция за България. В момента е председател на Народното събрание.\r\n1960 г.\r\nВ България е приет указ за защита на родната природа.\r\n1959 г.\r\nПолитбюро на ЦК на БКП решава да се ликвидира трудововъзпитателното общежитие (ТВО) - Белене, където има общо 1423 души. От тях - 276 - за \"контрареволюционни прояви и намерения\" и 1147 - за криминални. Освободени са всичките 276 души с \"контрареволюционни прояви\" и 931 от \"криминалните\". Освобождаването на тази голяма група рецидивисти води до нарастване на престъпността и през септември-октомври същата година, вероятно по устно нареждане от Политбюро, започва въдворяване в \"трудовата група\" край Ловеч.\r\n1936 г.\r\nВ България е приета е наредба-закон за индустрията. Въведен е \"режим на преситеност\" за определени браншове, където престава да се прилага протекционизмът.\r\n1916 г.\r\nПо време на Първата световна война започва укрепяването на отбраната на Българската армия на целия Солунски фронт.\r\n1908 г.\r\nВ с. Баня, Панагюрско, е основана първата тютюнева кооперация \"Работник\". В нея членуват 80 души.\r\n1906 г.\r\nЧета от 160 гръцки андарти, водена от капитан Гудас, напада и опожарява Смилево.\r\nСмилево е село в община Демир Хисар, Република Македония. През 1900 г. в Смилево има 2 200 жители - българи християни. Селото е едно от най-бунтарските по време на османското господство. През 1903 г. там е седалището на главния революционен щаб. То е родното село на революционера Дамян Груев.\r\n1895 г.\r\nНа Черни връх във Витоша започва основаването на Български туристически съюз под ръководството на писателя Алеко Константинов.\r\n1890 г.\r\nПроизвеждат се избори за VI ОНС, спечелени от управляващата Народнолиберална партия.\r\nНароднолибералната партия e Политическа организация, образувана през 1886–1887 г. след отцепването на привържениците на Ст. Стамболов от каравелисткото течение на старата Либерална партия и реорганизиране на дружинките на организацията \"България за себе си\". Народнолибералната партия изразява интересите на промишлено-търговската буржоазия. Нейни лидери са: Ст. Стамболов (до убийството му през 1895 г.), Д. Греков, Д. Петков и Н. Генадиев. Партията управлява страната от 1887 г. до 1894 г. и от 1903 г. до 1908 г. Взема участие и в коалиционния кабинет на В. Радославов (1913–1918 г.). Печатни органи на партията са в.\"Свобода\" и в. \"Нов век\".\r\n1880 г.\r\nИзлиза първи брой на в. \"Независимост\", орган на Либералната партия.\r\nЛибералната партия (ЛП) е политическа организация, изразяваща интересите на дребните и средните собственици. Образувана е през октомври-ноември 1879 г. Партията е най-многобройната политическа организация в България след Освобождението. Видни нейни дейци са Др. Цанков, П. Каравелов, П. Р. Славейков, които са водачи на либералното течение по време на Учредителното събрание от 1879 г. Либералната партия води борба за запазване на Търновската конституция. Във външнополитическата си ориентация се обявява за сближаване с Русия. Печатни органи на ЛП са в. \"Целокупна България\", в. \"Независимост\" и в. \"Търновска конституция\".\r\n1871 г.\r\nВ Копривщица е изработен устав на местната българска община.\r\n1871 г.\r\nАнгел Кънчев пристига в Ловеч, среща се с Васил Левски и получава от него задачата да се заеме с организационна и агитационна дейност в Северна България.\r\nАнгел Кънчев Ангелов e деец на националнореволюционното движение, помощник на Васил Левски. Роден e в Трявна през 1850 г. Първоначално учи в родния си град, а след това в Русе. Продължава образованието си като стипендиант в Болградската гимназия (Бесарабия), а след това се прехвърля във Военното училище в Белград (Сърбия). Установява непосредствен контакт с българската революционна емиграция и се включва във Втората българска легия (1868 г.). След нейното разпускане се прехвърля в Румъния и публикува във в. \"Дунавска зора\" Възвание до българския народ, с което го призовава на борба против османските поробители. През 1870-1871 г. учи в Земеделско-индустриалното училище в гр. Табор (Чехия). След завръщането си в България започва работа в Образцов чифлик край Русе. Включва се дейно в националнореволюционното движение и през същата година е определен от Българския революционен централен комитет в Букурещ за помощник на В. Левски. В края на август същата година той се среща с Апостола в Ловеч и получава от него задачата да се заеме с организационна и агитационна дейност в Северна България. За кратко време Кънчев успява да разгърне широка дейност. На 5 март 1872 г. прави опит да се прехвърли тайно в Румъния, но на русенското пристанище е издаден и обграден от полицейските власти. За да не бъде заловен жив, се самоубива.\r\n1869 г.\r\nВ Тулча е основано женското дружество “Надежда”.На тази дата са родени:\r\n1974 г.\r\nРоден е Деян Донков, български актьор\r\n1948 г.\r\nРоден е Владо Георгиев Даверов - български писател, сценарист и журналист. Завършва немска филология в СУ (1972 г.). Дебютира през 1965 г. в сп. \"Родна реч\". Работи във в-к \"Народна младеж\" (1972-1974 г.), \"Студентска трибуна\" (1977-1980 г.). В периода 1980-1991 г. е сценарист в СИФ \"Бояна\". Бил е ръководител на Центъра за производство на тв филми към БНТ (1999 г.) и директор на телевизионния фестивал за игрални и документални филми \"Златната ракла\". Пише разкази, новели, романи, киносценарии. Автор е на киносценариите: \"Царска пиеса\" (1982 г.), \"Живот до поискване\" (1985 г.), \"Вчера\" (1988 г.), \"Делото\" (1989 г.), \"Голямата ченгеджийница\" (1992 г.), \"Трафик\" (1994 г.), \"Нощта на самодивите\" (1995 г.), \"Суламит\" (1997 г.), \"Двама мъже извън града\" (1998 г.). Написал е 14 книги, повечето от които са филмирани. Знакови за автора остават романът \"Вчера\" (1989 г.) и едноименния филм по негов сценарий, който му донася 4 награди. Съч.: \"Което е било\" (1978 г.), \"Имена на жени\" (1985 г.), \"Много дни до есента\" (1987 г.), \"Вчера\" (1989 г.), \"Спасение. Вероятни и невероятни разкази\" (1990 г.), \"В оня звезден миг\" (1992 г.), \"Кенеди\" (1992 г.), \"Трафик\" (тв, 1994 г.), \"Голямата ченчеджийница\" (тв, 1994 г.), \"Възторжен и див. Роман\" (1996 г.), \"История с папагали или разкази за моите деца\" (1996 г.), \"Суламит\" (1997 г.), \"Нощта на самодивите\" (1997 г.), \"Ангели небесни. Роман\" (1998 г.) и др.\r\n1867 г.\r\nРоден е Марин Василев (М. В. Сельовлев) - български скулптор. Той завършва каменоделско-ваятелско училище в Хорица (Чехия, 1886-1890 г.), Художествената академия в Мюнхен (1891-1894 г.) и Художествено-индустриалното училище по скулптура в Прага (1894-1896 г.). Професор е в Художествената академия в София. Автор е на паметниците на Левски (в Карлово), на Измирлиев (в Горна Оряховица), на падналите борци за Освобождението (в Свищов), и на много бюстове: на цар Фердинанд и др. Марин Василев умира на 14 декември 1931 г. в София.\r\n1828 г.\r\nРоден е Христо Груев Данов - български просветител, издател, писател с голям принос за развитието на новата българската култура. Христо Данов учи в Панагюрище при С. Радулов, както и при Н. Геров в Копривщица. Работи като учител. Основател е на класното училище и читалището в Клисура. Залавя се с книгоиздателска дейност. Печата в Белград и Будапеща, разнася книгите из страната. През 1857 г. основава с И. Трувчев и Н. Бояджийски \"Дружествена книговезница\", която от 1862 г. работи като фирма \"Хр. Данов и сие\" (съдружници са Трувчев и Й. Груев). Издава главно учебници и първите географски карти, приспособени за училищата. Откриват се клонове в Русе и Велес. През 1874 г. открива печатница във Виена, която пренася през 1878 г. в Пловдив. От 1873 г. книжарницата му работи без съдружници. След Освобождението продължава активна издателска дейност, както и списването на в-к \"Марица\" (1878-1885 г.). През 1882 г. е народен представител, а в периода 1896-1899 г. е кмет на Пловдив. Христо Данов умира на 11 декември 1911 г. в Пловдив.На тази дата умират:\r\n1982 г.\r\nУмира актрисата Магда Колчакова (1914 - 1982). Родена е на 20 септември 1914 г. в Банско. През 1940 г. завършва Театралната школа към Народния театър, в който работи до пенсионирането си. Сценичното й присъствие се отличава с яркост и жизнена правдивост - “Хъшове”, “Боряна”, “Под игото”, “Големанов”, “Прокурорът”, “Женитба”, “Дванадесета нощ”, “Тартюф” и др. Участва в рециталите “От извора”, “Народно творчество” и др. Авторка е на очерци и статии, роман в 3 ч. - “Банскалии” (1966 - 1975), пиеси: “Гераците” (1955, по Елин Пелин), “Вдъхновение” (1958), стихосбирки “Песни” (1948). Създава характерни роли във филмите “Страхил войвода” (1938), “Любимец 13” (1958), “Пленено ято” (1962), “Тютюн” (1962).\r\n1963 г.\r\nУмира Константин Сагаев (псевдоним на К. Димитров Стаматов) - български театрален деец и писател. Роден е на 7 декември 1889 г. Учи право в СУ “Св. Климент Охрисдски” и Белград, завършва във Виена. Основател е на първата българска драматична школа, съществувала до 1931 г. Автор е на няколко книги в областта на театралната теория: “Елементи на драматическото изкуство” (1927 г.), “Театър за селото” (1930 г.), “Българската драматическа школа …” (1931 г.), “Българският Народен театър. 1931-1933” (I и II ч., 1934 г.). През 1931-1935 г. е директор на Народния театър и Народната опера. Редактира сп. “Обществена обнова”. Автор е на: “Театър за деца и юноши”, приказни пиеси (1928-1929 г.), “Детският театър като дидактическо средство”, есе (1931 г.), “Прорези, драматически скици” (1934 г.), “Ронливи брегове, драски” (1934 г.).\r\n1952 г.\r\nУмира Кръстьо Сарафов (1876 - 1952) - български драматичен артист и режисьор, брат на Борис Сарафов. Роден е на 6 април 1876 г. в с. Либяхово, днес Илинден, Софийско. Учи в Серес, Солун и София. Дебютира на сцената като ученик на 6 януари 1891 г. в ролята на Спиро Македонски (“Ст. Караджа” на Т. Хаджистанчев). През 1895 г. печели конкурс за стипендия и завършва Императорското драматично училище в Санкт Петербург (1899). На 3 октомври 1899 г. дебютира в ролята на Борис Годунов (“Василиса Мелентиева” на А. Н. Островски). Играе в Народния театър (1904 - 1952), където е и главен режисьор (1915 - 1919). Актьор и режисьор на театрите в Русе (1922 - 1925), Варна (1935 - 1936) и Бургас (1932 - 1934). Участва в много постановки на радиотеатъра; снима се в няколко филма: Драган (“Децата на Балкана”, 1918 г.), Дойчин (“Безкръстни гробове”, 1931 г.), Вуйчото (“Изпитание”, 1942 г.).\r\n1936 г.\r\nУмира Иван Стефанов Енчев-Видьо - български художник - живописец и сценограф, изкуствовед, етнограф. Роден е на 29 февруари 1882 г. в Казанлък. Завършва живопис в Държавното рисувателно училище в София (по-късно Художествена академия). Специализира в Мюнхен. Работи в читалище \"Искра\" в Казанлък, където е актьор (по името на своя роля получава псевдонима Видьо) и сценограф. Най-голямата му сценографска работа е към постановката на М. Икономов на пиесата \"На дъното\" от М. Горки, поставена през 1925 г. Реставрира уникалните декори на Петко Илиев - Ганин от 1879 г. за постановката на драмата \"Иванку, убиеца на Асеня I” от В. Друмев (1872 г.). Изработва завеси и универсални декори за читалищни сцени из цялата страна. Автор е на многотомен ръкопис с рисунки \"Български народен кръст\" (1914 г.), на книгите \"Стари и нови паметници в Добруджа\" (1918 г.), \"Изкуството в Казанлък\" (1929 г.). Сътрудничи със статии на \"Известия на Българския археологически институт\".За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.", "date": "2017.08.27", "title": "Денят 27 август в българската история"}
{"url": "http://www.focus-news.net/news/2017/08/27/2429527/reuters-armiyata-na-livan-sprya-oganya-po-boytsite-na-islyamska-darzhava-po-granitsata-na-stranata.html", "text": "Армията на Ливан обяви, че спира огъня по останалите бойци от Ислямска държава, в рамките на операцията по зачистване на граничния район между Ливан и Сирия, предаде Reuters.\r\nПримирието започва в 7 часа (7 часа българско време) и се очаква, че съдбата на останалите бойци от Ислямска държава, а и на ливанските, които са в плен на терористите, ще бъде решена чрез преговори, според съобщение от ливанските военни.\r\nСевероизточната част на страната, беше жертва на един от най-сериозните „разливи“ на конфликта в Сирия. През 2014 година, Ислямска държава превзе, за кратко, граничното градче Арсал. Съдбата на девет войника, които терористите са пленили тогава, остава неясна и досега.\r\nАрмията на Ливан се сражава с джихадистите от ИД при последната им твърдина в региона – близо до град Рас Баалбек.\r\nАтаката започна миналата седмица, съвпадайки с офанзивата на „Хизбула“ и на сирийската армия от другата страна на границата, в западния сирийски регион Каламун.\r\nПревод и редакция:", "date": "2017.08.27", "title": "Reuters: Армията на Ливан спря огъня по бойците на Ислямска държава по границата на страната"}
{"url": "http://www.focus-news.net/news/2017/08/27/2429528/gd-granichna-politsiya-trafikat-e-intenziven-na-vsichki-kontrolno-propuskatelni-punktove-na-balgaro-turskata-granitsa-za-leki-avtomobili-na-vhod.html", "text": "Трафикът е интензивен на всички контролно-пропускателни пунктове на българо-турската граница за леки автомобили на вход. Това съобщиха от пресцентъра на ГД \"Гранична полиция\". Информацията е към 6.00 часа. На българо-румънската граница трафикът интензивен на ГКПП \"Дунав мост\" - Видин на изход за товарни автомобили. На българо-сръбската, българо-македонската граница, българо-гръцка граница трафикът е нормален за всички ГКПП.\r\nФериботът Оряхово - Бекет работи само в светлата част от деня поради ниско ниво на река Дунав.", "date": "2017.08.27", "title": "ГД \"Гранична полиция\": Трафикът е интензивен на всички контролно-пропускателни пунктове на българо-турската граница за леки автомобили на вход"}
{"url": "http://www.focus-news.net/news/2017/08/27/2429529/sofiya-vavezhda-se-vremenna-organizatsiya-na-dvizhenieto-za-zasnemane-na-klip.html", "text": "Въвежда се временна организация на движението за заснемане на клип. Това съобщиха от пресцентъра на Столична община. От 9.00 до 12.00 часа днес се забранява влизането на пътни превозни средства по южното платно на бул. „Тодор Александров”, между ул. „Вардар” и ул. „Хисаря”, за максимум от 5 до 10 минути за заснемане на кадър.", "date": "2017.08.27", "title": "София: Въвежда се временна организация на движението за заснемане на клип"}
{"url": "http://www.focus-news.net/news/2017/08/27/2429530/usgs-silno-zemetresenie-kray-bregovete-na-papua-nova-gvineya.html", "text": "Земетресение с магнитуд от 6,6 разтресе край бреговете на Папуа-Нова Гвинея, съобщи Геологическата служба на САЩ USGS.\r\nПодземните трусове са фиксирани в 04,17 местно време на 115 километра североизточно от град Логенау. Епицентърът на земетресението е бил на дълбочина 10 километра.\r\nНяма опасност от цунами. Не са постъпили съобщения за пострадали и разрушения.\r\nПревод и редакция:", "date": "2017.08.27", "title": "USGS: Силно земетресение край бреговете на Папуа-Нова Гвинея"}
{"url": "http://www.focus-news.net/news/2017/08/27/2429531/denyat-27-avgust-v-svetovnata-istoriya.html", "text": "В Париж през 1648 г. избухва бунт срещу кардинал Мазарини, в резултат на който кралското семейство бяга в Сен-Жермен. През 1798 г. френският генерал Умбер разбива английската армия в Ирландия и провъзгласява създаването на Ирландска република. Преди 150 години в Пенсилвания американският полковник Едуин Дрейк открива първия в света нефтен кладенец. В Русия се счита, че първият подобен кладенец датира от 1848 г. и се намира в Баку. 1896 г. - избухва Англо-Занзибарската война. Това е най-кратката война в историята – едва 45 минути. През 1908 г. е създаден белгийският футболен клуб “Андерлехт”. Пълното му име е „Роял Спортинг клуб д'Андерлехт\". През 1950 г. телевизия BBC осъществява първото в света предаване на живо през Ламанша. Двучасовата програма в чужбина се излъчва от Кале, северна Франция. През 1955 г. е издадена първата книга “Рекордите на Гинес”. 1977 г. - в експлоатация е пуснат първият блок на Чернобилската АЕЦ. 1991 г. - Молдова обявява независимостта си от СССР.  На 27 август е роден германският философ, създател на систематичната теория на диалектиката върху основата на обективния идеализъм - Георг Фридрих Вилхелм Хегел. На 27 август умира мениджъра на “Бийтълс” Браян Епщайн.\r\n2014 г.\r\nФренските власти повдигат обвинения за „престъпна небрежност“ срещу управляващия директор на Международния валутен фонд Кристин Лагард.\r\n2012 г.\r\nСерия от земетресения разтърсва Южна Калифорния, Аризона и мексиканския граничен регион. Земетресенията започват около 20ч. 16 м GMT с магнитуд 4 на 26 км северно от Ел Сентро, Калифорния в продължение над два часа. Най-мощният трус е с магнитуд 5,4 със същия епицентър. Такъв „сеизмичен рояк“ е наблюдаван през 1970 г. и 1930 г.\r\n2012 г. \r\nПарламентът на Румъния приема решение за възвръщане пълномощията на президента Траян Бъсеску.\r\n2012 г. \r\nСалафити взривяват мавзолеи на шейх Абдесалем ал Асмар в градовете Злитен, Мисрата и Триполи.\r\n2011 г.\r\nУраганът Айрин взема девет жертви в Северна Каролина. Пентагонът евакуира 2,5 млн човека, 300 000 от които само в Ню Йорк, като до края на август са отменени над 8 хиляди полета на пътнически самолети.\r\n2011 г.\r\nНа президентските избори в Сингапур само с 0,3% преднина побеждава бившия вице премиер Тони Тан.\r\n2007 г.\r\nТаро Асо (председател на Либерално-демократическата партия в Япония) се оттегля от поста министър на външните работи на страната.\r\n2006 г.\r\nГордана Янкулоска е назначена за министър на вътрешните работи на Република Македония.\r\n2005 г.\r\n17 души загиват при пожар в жилищна сграда в Париж. 14 от жертвите са деца. Сред жертвите има 6-месечно бебе. 30 души са с тежки изгаряния. По време на трагедията в сградата има около 130 души. Опожарената сграда се намира в югоизточната част на Париж. Пожарът избухва малко след полунощ в шахта до стълбището и за няколко минути обхваща цялата постройка. В нея са настанявани предимно имигранти от африкански произход. Това е вторият подобен инцидент за последните 6 месеца във френската столица. През април при пожар в малък хотел загиват 24 души. И тогава жертвите са африкански имигранти.\r\n2003 г.\r\nПланетата Марс се приближава най-близо да Земята от 60 000 години насам. Тя е на разстояние от 55,758,006 км от Земята.\r\n1999 г.\r\nРуският космонавт Сергей Авдеев поставя абсолютен световен рекорд, пребивавайки в космоса, на орбитална станция “Мир”, 742 дни.\r\nСергей Василиевич Авдеев е роден на 1 януари 1956 г., в Чапайевск, Самарска област. Завършва Московския инженерно-физически институт като инженер-физик. Официално приключва кариерата си на 14 февруари 2003 г. Поради факта, че е прекарал най-много дни в космоса, и изхождайки от теорията на относителността на Айнщайн Авдеев може да се нарече най-дълго пътувалия във времето човек – в момента той е около 20 милисекунди по-стар, от колкото ако не беше пътувал.\r\n1991 г.\r\nМолдова обявява независимостта си от СССР.\r\nРепублика Молдова е държава в Източна Европа и граничи с Румъния и Украйна. Столицата й е Кишинев. През 1940 г. е образувана Молдавска ССР. В периода 1941-1944 г. е под контрола на Румъния. През 1944 г. се възстановява Молдавската ССР. На 23 юни 1991 г. е обявена Декларацията за суверенитета на Република Молдова, а на 27 август 1991 г. - независимостта на страната. От края на 1991 г. е въведена многопартийната система. През март 1994 г. се провежда референдум за обединение с Румъния, на който 95.4% от гласувалите се обявяват против обединението и за запазване на независимостта и суверенитета на страната.\r\n1991 г.\r\nЕвропейската общност признава независимостта на Балтийските републики: Естония, Латвия и Литва. \r\nЕстония, Латвия и Литва са в състава на СССР от 1940 г. На 16 ноември 1988 г. Върховният съвет на Естония приема Декларация за държавен суверенитет, по силата на който законите на републиката получават върховенство над тези на Съветския съюз. На следващата година подобни декларации приемат и парламентите на Литва и на Латвия (съответно 18 май и 23 септември 1989 г.). На 11 март 1990 г., Литва, Латвия и Естония декларират своята пълна независимост от СССР. На този ден парламентите на трите републики приемат Декларации за възстановяване на независимостта си, отнета през 1940 година. В началото на май 1990 г. те създават т.нар. Балтийски съвет, който провежда свои заседания още в началото на юни 1990 г.\r\n1979 г.\r\nВ Ирландия братовчедът на Кралица Елизабет Лорд Лиус Маунтбатън е убит след като на лодката му избухва бомба. Само няколко часа по-късно 18 войници са убити в бомбена експлозия близо до границата с Република Ирландия. Преди това ИРА признава, че подготвя атака срещу Лорд Маунтбатън.\r\n1977 г.\r\nВ експлоатация е пуснат първият блок на Чернобилската АЕЦ. На 26 април 1986 г. в Чернобилската атомна електроцентрала в Украйна, тогава част от Съветския съюз, става най-тежкият инцидент в историята на ядрената енергетика. Аварията предизвиква облак от радиоактивни отпадъци, който преминава над части от СССР, Източна Европа и Скандинавия. Обширни райони в Украйна, Беларус и Русия са замърсени, а около 200 000 души са евакуирани от родните си места. Близо 60% от радиоактивните отпадъци падат на територията на Беларус.\r\n1955 г.\r\nИздадена е първата книга “Рекордите на Гинес”. Идеята за книгата е на Хю Бийвър, изпълнителен директор на пивоварната Гинес (GUINESS). По време на лов, той спорил с приятел коя е най-бързата птица на света. Оказва се, че този факт няма къде да се провери. Бийвър преценява, че сигурно има хиляди хора, спорещи по разнообразни въпроси, които не могат да проверят споровете си. Бийвър ангажира в начинанието си Норис и Рос Макуайтър, които имат агенция за издирване на факти в Лондон. На 27 август 1955 г. е издаден първият тираж на книгата, от който бързо са продадени няколко хиляди бройки. След като е преиздавана няколко пъти, издателите решават да издават по една актуализация годишно. По-късно в книгата се включват и рекорди, поставени от хора. Книгата на Гинес съдържа и рекорд, в който присъства самата тя – това е най-продаваната книга, която има авторски права (най-продаваната и издавана книга в световен мащаб е Библията).\r\n1950 г.\r\nТелевизия BBC осъществява първото в света предаване на живо през Ламанша. Двучасовата програма в чужбина се излъчва от Кале, северна Франция.\r\n1949 г.\r\nЗавършва втората сесия на Съвета за икономическа взаимопомощ (СИВ) в София, която препоръчва на страните-членки да съсредоточат стокообмена главно помежду си и да преустановят изцяло вноса на кредити и инвестиционни обекти от капиталистическите държави. Разработени са принципите на научно-техническото сътрудничество и на размяната на технически опит.\r\nСъветът за икономическа взаимопомощ е бивше икономическо обединение на социалистическите държави, функционирало в периода 1949–1991 г. Целта на организацията е икономическо и научно-техническо сътрудничество между страните членки, както и подобряване на икономическото развитие на страните участници, повишаване нивото на индустриализация, жизненият стандарт, производителноста на труда и др. Органите на СИВ приемат решения по различни икономически и научно-технически въпроси, като тези решения нямат обезателно юридическа сила и приемат само със съгласието на заинтересованите страни членове.\r\n1939 г.\r\nВ Германия е осъществен първият в света полет на реактивен самолет - \"Не-178\". Самолетът е на германския конструктор Ернст Хайнкел.\r\n1928 г.\r\nВ Париж петнадесет държави подписват пакта “Бриан - Келог”, отказвайки се от войната като политическо средство. Това са САЩ, Австралия, Канада, Чехословакия, Германия, Обединеното кралство, Индия, Ирландия, Италия, Нова Зеландия, ЮАР, Полша, Белгия, Франция и Япония. Впоследствие още 62 страни се присъединяват към договора.\r\nПактът не допринася с нищо за световния мир особено след японската инвазия в Манчурия през 1931 г. и нахлуването на Италия в Етиопия през 1935 г.\r\n1916 г.\r\nПо време на Първата световна война (1914 - 1918) Румъния обявява война на Австрия, а Италия - на Германия.\r\n1916 г.\r\nЗа началник на Върховното военно командване на Германия е назначен Паул фон Хинденбург.\r\nПаул фон Бенекендорф унд Хинденбург е роден на 2 октомври 1847 г. Като млад офицер участва във Френско-пруската война (1870-1871 г.). От 1903 г. е главнокомандващ армия. През 1911 г. е пенсиониран. След избухването на Първата световна война отново е зачислен във войската, назначен е за главнокомандващ на съсредоточената в Източна Прусия 8-а армия. Заедно с ген. Ерих Лудендорф (началник на неговия Генщаб) разбива и унищожава настъпващите руски войски край Таненберг и Мазурските езера. В края на август 1916 г. той оглавява Върховното военно командване, а ген. Лудендорф е назначен за първи интендант. В началото на ноември 1918 г., за да спаси монархията в Германия, Хинденбург съветва Вилхелм II да напусне страната, а самият той предлага услугите си на новосформираното правителство за разгрома на революционното брожение в империята и за мирното завръщане на фронтовите войски в родината. След смъртта на президента Фр. Еберт кандидатурата му за овакантения пост е издигната от десните партии. На проведените през 1925 г. избори с 14,6 срещу 13,7 млн. гласа побеждава кандидата на т. нар. Ваймарска коалиция центриста В. Макс. Без запитване до Райхстага през март 1930 г. назначава за канцлер водача на центристите Х. Брюнинг и поставя началото на разпада на парламентарната система и установяване на президентски режим в Германия. В съперничество с А. Хитлер и други политици печели президентските избори през пролетта на 1932 г. и получава втори мандат. След изборите утвърждава президентския режим на управление. След като Хинденбург умира, Хитлер приема функциите на държавен глава.\r\n1912 г.\r\nЕдгар Бъроуз публикува в периодичния печат първия си разказ за приключенията на Тарзан.\r\n1908г.\r\nСъздаден е белгийският футболен клуб “Андерлехт”. Пълното му име е „Роял Спортинг клуб д'Андерлехт\". Той е най-популярният тим в Белгия, като в богатата му колекция липсва само КЕШ. “Андерлехт” е шампион през 1947 г., 1949 г., 1950 г., 1951 г., 1954 г., 1955 г., 1956 г., 1959 г., 1962 г., 1964 г., 1965 г., 1966 г., 1967 г., 1968 г., 1972 г., 1974 г., 1981 г., 1985 г., 1986 г., 1987 г., 1991 г., 1993 г., 1994 г., 1995 г. и 2000 г., носител на купата през 1965 г., 1972 г., 1973 г., 1975 г., 1976 г., 1988 г., 1989 г. и 1994 г. Носител на КНК през 1976 г. и 1978 г. (финалист през 1977 г.), на Купата на УЕФА през 1983 г., както и на Суперкупата на Европа през 1976 г. и 1978 г. По-известни играчи: Ван Химст, Журион, Стокман, Хейленс, Резенбринк, Хаан, Ванденберг, Ван дер Елст, Веркаутерен, Чернятински, Босман, Нилис. Треньори: Гормли, Гьоталс, Синибалди, Боскамп, Ван Химст. Стадион: „Парк Астрид\" за 37 800 зрители, като ползва и „Крал Бодуен\" (бивш „Хейзел\") за 50 000 зрители. Екип: бели фланелки и виолетови гащета.\r\n1896 г.\r\nИзбухва Англо-Занзибарската война. Това е най-кратката война в историята – едва 45 минути.\r\nСлед смъртта на султан Хамад бин Тувайни неговият племенник Халид бин Баргаш взима властта чрез преврат. Британците обаче имат друг кандидат и поставят ултиматум на Баргаш да абдикира. Той отказва и събира армия от около 2 800 души. Когато ултиматумът изтича, британската флота открива огън по султанският дворец. Баргаш бяга в германското консулство и получава политическо убежище. След 45 минути огънят спира. Англия иска от Германия да предаде Баргаш, но той успява да избяга. До 1916 г. живее в изгнание и накрая е хванат от британците. Умира в Бомбаса през 1925 г.\r\n1891 г.\r\nФранция и Русия сключват военен съюз. През 1892 г. двете стани подписват и тайна военна конвенция, според която се задължават да си оказват помощ в случай на нападение от страна на Германия или Австро-Унгария срещу Русия или от страна на Италия или Германия срещу Франция. През 1912 г. е подписана и руско-френска военно-морска конвенция.\r\nВоенният съюз между Франция и Русия е отговор на сключения през 1879 г. военен съюз между Германия и Австро-Унгария, насочен срещу Русия. През 1882 г. към този съюз се присъединява и Италия.\r\n1883 г.\r\nИзригва вулканът Кракатау /Индонезия/, в резултат на което загиват 36 380 човека. Това изригване се смята за едно от най-мощните в света.\r\nДруги големи вулканични изригвания в съвременната човешка история са: Монт Пеле, Мартиника през 1902 г., което отнема живота на 28 000 души и Невадо дел Руис, Колумбия през 1985 г. с 23 000 жертви.\r\n1859 г.\r\nВ Пенсилвания американският полковник Едуин Дрейк открива първия в света нефтен кладенец. В Русия се счита, че първият подобен кладенец датира от 1848 г. и се намира в Баку.\r\n1813 г.\r\nБитката при Дрезден. Армията на Наполеон удържа последна победа, като разбива руска, пруска и австрийска войска.\r\n1798 г.\r\nФренският генерал Умбер разбива английската армия в Ирландия и провъзгласява създаването на Ирландска република.\r\nРепублика Ирландия, известна още като Ейре, е държава в Северозападна Европа, която заема около 5/6 от остров Ирландия. Останалата една шеста е заета от Северна Ирландия, която е част от Обединеното кралство. Страната има площ 103 хил. кв. км, а бреговата й линия е 6070 км. Населението на Република Ирландия е 3, 8 млн. души, 95% от които са католици.\r\n1664 г.\r\n300 английски войници превземат датското селище Ню Амстердам, което впоследствие става Ню Йорк\r\n1648 г.\r\nВ Париж избухва бунт срещу кардинал Мазарини, в резултат на който кралското семейство бяга в Сен-Жермен.\r\nЖул Мазарен, известен като кардинал Мазарини е роден на 14 юли 1602 г. Той е служил на Франция като неин пръв министър от 1642 г. до смъртта си. Мазарини заема мястото на кардинал Ришельо. След смъртта на Луи XIII през 1643 г., Мазарини става владетел на Франция, тъй като наследникът на престола Луи XIV е едва 5-годишен. През 1643 г. Луи XIV става крал (кралицата майка Анна Австрийска му е регент), но Мазарини изпълнява ролята на владетел на Франция до смъртта си през 1661 г.На тази дата са родени:\r\n1910 г.\r\nРодена е майка Тереза. Майка Тереза е родена на 27 август 1910 в Скопие, тогава в Османската империя, а днес в Република Македония. През 1928 тя напуска семейството си, за да стане мисионерка в ордена на Сестрите от Лорето. След като в продължение на година учи английски в манастира в Ратфарнам, Ирландия, тя заминава за Британска Индия и започва своето послушничество в Дарджилинг, Бенгал. Тя полага първите си монашески обети през 1931, като приема името на Тереза от Лизийо. Полага тържествен обет през 1937, когато вече е учителка в Калкута.\r\nПрез 1948 майка Тереза започва самостоятелната си мисионерска дейност сред бедните в Калкута, като първоначално основава училище. През 1950 получава разрешение от Ватикана да създаде диоцезна конгрегация, която става основата на ордена Мисионери на милосърдието. Организацията започва съществуването си като малък орден с 13 члена, а в края на 20 век вече включва 4000 монахини поддържащи множество сиропиталища, хосписи и благотворителни центрове по целия свят. Първоначално активен главно в Калкута, орденът започва да придобива популярност и привлича последователи и дарения. През 60-те години той създава хосписи, сиропиталища и домове за прокажени в много части на Индия. През 1965 е основан първият им център извън страната - във Венецуела.\r\nМайка Тереза е наградена през 1971 г. от папа Павел VI с наградата за мир „Папа Йоан XXIII“ „за нейната работа с бедните, за демонстрираното християнско милосърдие и за нейните усилия в полза на мира“. През следващите години тя получава множество други отличия, сред които наградата „Кенеди“ (1971), „Pacem in Terris“ (1976), „Балцан“ (1978),Международната награда „Алберт Швайцер“ (1975), американските Президентски медал на свободата (1985) и Конгресен златен медал (1994), почетно гражданство на САЩ (1996). През 1979 г. получава Нобелова награда за мир „за подетата работа в борбата за превъзмогване на бедността и страданията, които също представляват заплаха за мира“. През 1972 г. майка Тереза получава наградата „Неру“, през 1980 г. — най-високото индийско гражданско отличие „Бхарат Ратна“, а през 1983 г. — британския Орден за заслуги. През 1992 г. ЮНЕСКО ѝ присъжда наградата си за мир за приноса ѝ в образованието. Майка Тереза умира от инфаркт в Калкута на 5 септември 1997 г., малко след 87-ия си рожден ден.\r\n1908 г.\r\nРоден е Линдън Джонсън (1908 - 1973). 36-ти президент на САЩ в периода 1963 - 1969 г., член на Демократическата партия. По време на мандата му започва войната във Виетнам. Линдън Джонсън умира на 22 януари 1973 г. в Сан Антонио, Тексас.\r\n1882 г.\r\nРоден е Самюел Голдуин (1882 - 1974). Създател на американската филмова компания \"Метро - Голдуин - Майер\".\r\n1878 г.\r\nРоден е барон Пьотр Врангел, ръководител на Бялото движение в Русия. Пьотър Николаевич Врангел е генерал от армията на Руската империя, барон, активен участник в белогвардейското движение и Гражданската война в Русия 1918-1922 година.\r\nЗавършва Ростовското реално училище през 1896 г. и Минния (Горний) институт в Санкт Петербург през 1901. Постъпва в армията в конен полк. Произведен в офицер - корнет от гвардията. През 1918 година, след Октомврийската революция постъпва в белогвардейската Доброволческа армия, където става командир от януари 1919 г.\r\nОт ноември 1920 година е в емиграция. Създава Руски общовойнски съюз през 1924 година, движение на белогвардейците зад граница.\r\nУмира през 1928 година в Брюксел, Белгия. Погребан е в Белград, Сърбия.\r\n1877 г.\r\nРоден е Чарлс Ролс (1877 - 1910). Заедно с Хенри Ройс създават едноименната автомобилна компания \"Ролс - Ройс\".\r\n1871 г.\r\nРоден е американският писател и публицист Теодор Драйзър (1871 - 1945). Автор е на романите: \"Сестра Кери\" (1900), \"Джени Гебхард\" (1911), \"Трилогия на желанията\", \"Финансистът\" (1912), \"Титан\" (1914 г.), \"Стоик\" (1947, незавършен), \"Гений\" (1915), \"Американска трагедия\" (1925) и др. Издава сборници с разкази, публицистика и пиеси. Член на КП на САЩ от 1945 г. Умира на 28 декември 1945 г. в Холивуд, Калифорния.\r\n1856 г.\r\nРоден е Иван Яковлевич Франко - украински писател, учен и обществен деятел. Яковлевич завършва гимназията в Дрогобич. През 1875 г. постъпва във Философския факултет при Лвовския университет. От 1878 г. заедно с М. Павлик издава сп. “Громадски приятел” (нееднократно спирано от властта). През 1890 г. след излизането си от затвора, заедно с Павлик и О. Терлецки основава Руско-украинска радикална партия, която защитава интересите на украинските селяни и занаятчии. През 1894-1897 г. издава сп. “Живот и слово”. През 1893 г. защитава докторска дисертация във Виенския университет; доцент е в катедрата по украинската литература и етнография в Лвовския университет; Франко е почетен д-р на Харковския университет (1906 г.). Превежда от руски, полски, немски, английски, чешки, словенски, френски езици, занимава се научна дейност (трудове в области на етнографията, историята, икономиката, фолклористиката, литературознанието). Автор е на сборник със стихове “От върховете и низините” (1887 г.), сборници със стихове и поеми - “Увяхнали листа” (1896 г.), “От печалните дни” (1900 г.), “Sempertiro” (1906 г.); социално-философските поеми “Смъртта на Каин” (1889 г.), “Иван Вишенски” (1900 г.), “Мойсей” (1905 г.) и др. Франко полага основата на нов етап в развитието на украинската литература. В неговите очерци, разкази, повести и романи е изобразен животът на различни съсловия; въвежда нови теми (пролетаризацията на селяните, формирането на работническа класа), нови конфликти и нови герои. Повести: “Boa constrictor” (1878 г.), “Борислав се смее” (1881-1882 г.), “Захар Беркут” (1883 г.); романите “Лел и Полел” (1887 г.), “Кръстопътища” (1900 г.); драмата “Откраднатото щастие” (1891 г.) и др. В литературната критика и естетика е последовател и продължител на идеите на руските революционни демократи. Неговото име носят Лвовският университет, Киевският държавен театър. През 1940 г. в Лвов е открит литературно-мемориалният музей “И. Я. Франко”. Иван Яковлевич Франко умира на 28 май 1916 г. в Лвов.\r\n1845 г.\r\nРоден е Фридрих фон Мартенс - руски юрист и дипломат. Автор е на трудове по дипломатическа история и по междудържавно право. Той е един от делегатите на Русия на Хагските конференции, и по-късно член на Хагския арбитражен съд. През 1885 г. е вицепрезидент на Европейския институт по международно право. Умира на 20 юни 1909 г. в Петербург, Русия.\r\n1770 г.\r\nРоден е германският философ Георг Фридрих Вилхелм Хегел (1770 - 1831). Представител на немската класическа философия, създател на систематичната теория на диалектиката върху основата на обективния идеализъм. Неговите прадеди са от Каринтия, през ХVI в. приемат протестантството и бягат в Швабия, за да се спасят от католическата реакция. Хегел постъпва в Тюбингенския университет през 1788 г., където учи теология и философия. Най-близките му приятели по време на следването му са Хьолдерлин и Шелинг; заедно с тях членува в студентски политически клуб, увлечен от идеите на Френската революция. Работи като домашен учител в Берн, а след това във Франкфурт на Майн (1793 - 1801). Освен с философия, се занимава с религиозни и политически дисциплини. От 1801 г. живее в Йена, където се занимава с научен и литературен труд, след това е редактор на в-к в Бамберг (1807), директор на гимназия в Нюрнберг (1808 - 1816). От 1816 г. до края на живота си е професор по философия в Хайделберг (1816 - 1818) и в Берлин. Философските схващания на Хегел се формират под влиянието на Великата френска революция; в тях се отразяват основните противоречия на буржоазния прогрес. Умира на 14 ноември 1831 г. в Берлин.На тази дата умират:\r\n1975 г.\r\nУмира Хайле Селасие I (до коронацията - Тафари Маконен) - император на Етиопия в периода 1930-1974 г. Роден е на 23 юли 1892 г. Обявен е за регент при императрица Заудито, след смъртта на която е коронован за император под името Хайле Селасие I. Селасие I въвежда централизирано управление на страната, отменя робството и търговията с роби, осъществява някои реформи в образованието и здравеопазването. През 1931 г. провъзгласява първата конституция на Етиопия. По време на Итало-етиопската война (1935-1936 г.) емигрира и води активна дейност за освобождаването на страната. Той е един от инициаторите за създаване на Организацията за африканско единство. Феодалните остатъци в държавата не му позволяват да проведе докрай всички замислени реформи. Задълбочаването на социално-икономическите и политически криза в Етиопия довежда до военен преврат, в резултат на което е свален от престола на 12 септември 1974.\r\n1967 г.\r\nУмира Браян Епщайн - мениджър на “Бийтълс”. Той е намерен мъртъв в дома си в Лондон.\r\n1965 г.\r\nУмира Льо Корбюзие (псевдоним на Шарл Едуар Жанере) - френски архитект и теоретик на архитектурата. Льо Корбюзие е един от създателите на съвременната архитектура (рационализъм, функционализъм). Роден е на 6 декември 1887 г. През 1910 г. е в Берлин, където се запознава с Лудвиг Мис ван дер Рое и с Валтер Гропиус. През 1917 г. се установява в Париж, като първоначално се занимава с живопис. През 1920 г. основава сп. \"Еспри Нуово\" и получава името Льо Корбюзие. От този период е неговата фикс-идея за \"съвременния град\". Иска да помете част от стария Париж и на негово място да издигне 18 небостъргача (до смъртта си успява да построи в Марсилия жилищни сгради от подобен тип). Проектира вила \"Савой\", параклиса в източния френски гр. Роншан, правителствената резиденция и съдебната палата в Чандигар, щат Пенджаб, Индия; къщата на колекционера Ла Рош край Париж, къщи в Щутгарт и др.\r\n1958 г.\r\nУмира Ърнест Орландо Лорънс - американски физик, лауреат на Нобелова награда за физика за 1939 г. Роден е на 8 август 1901 г. в Кантон, Южна Дакота. Следва в университетите в Южна Дакота, Минесота, Чикаго и Йейл. От 1928 г. работи в Калифорнийския университет, където е професор от 1930 г., от 1936 г. е директор на радиационната лаборатория към университета. През 1930 г. предлага идеята, а след това построява (заедно с американския учен Н. Едлефсън) първия модел на циклотрона. В следващите години под негово ръководство в САЩ са създадени първите ускорители на елементарни частици. Изучава ядрените реакции и изкуствената радиоактивност. През 1933 г. получава деутрона и изследва реакциите, които той предизвиква. Участва в създаването на атомната бомба. Занимава се с проблеми на радиобиологията и радиотерапията.\r\n1839 г.\r\nУмира Александър Иванович Одеовски - руски поет декабрист. Литературните му възгледи са близки до тези на А. С. Грибоедов, В. Ф. Одоевски, А. А. Бестужев-Марлински, К. Ф. Рилеев, които се противопоставят на сантиментално-меланхоличните тенденции в литературата. Роден е на 8 декември 1802 г. в Санкт Петербург. През зимата на 1824-1825 г. е приет в Северното дружество на декабристите; придържа се към неговото радикално крило. Взема участие във въстанието от 14 декември 1825 г. След разгрома му е затворен в Петропавловската крепост. От 1827-1837 г. е на заточение в Сибир, след което по заповед на царя служи в действащата армия в Кавказ, където се сближава с М. Ю. Лермонтов и Н. П. Угарьов. Стихове на Одеовски, писани преди 1825 г., почти не са запазени. След 1825 г. в творчеството му звучи темата за верността към предишните идеали - поемите \"Василко\" (1829-1830 г.), \"Зусима\" (1827-1829 г.), \"Старицата пророчица\" (1829 г.) и др. Философското начало в лириката на Одеовски е разглеждано като предвещаващо развитието на лермонтовата линия в руската поезия.\r\n1664 г.\r\nУмира Франсиско Сурбаран - испански художник. От 1614 г. Сурбаран учи в Севиля при П. де Вилянуева и вероятно при Ф. Пачеко. Живее и работи в Лерен (Бадахос, 1617-1628 г.), от 1628 г. е в Севиля. Типични за творчеството му са композициите на теми от живота на светците, представени като сцени от манастирския бит (“Молитвата на св. Бонавентура при избора на папа Григорий Х”, “Св. Лаврентий”, 1636, и др.). Произведенията от ранния му период са създадени под силното влияние на Караваджо (фрески в капелата на катедралата “Св. Петър” в Севиля, 1625 г.). В периода на своя творчески разцвет (1630 г. - 40-те години) създава сурови, монументални и лаконични образи. В произведенията му от 50-те години се откриват черти на емоционална развълнуваност, смекчено-лиричен тон (“Разпятие”, началото на 60-те год. на ХVII в.). Освен религиозни композиции рисува митологични сцени, портрети и натюрморти.\r\n1635 г.\r\nУмира испанският драматург Лопе де Вега (1562 - 1635). Автор е на повече от 2000 пиеси.\r\n1576 г.\r\nУмира италианският художник Тициан. Създател на Венецианската живописна школа.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.", "date": "2017.08.27", "title": "Денят 27 август в световната история"}
{"url": "http://www.focus-news.net/news/2017/08/27/2429532/pazardzhik-negovo-preosveshtenstvo-konstantiyskiyat-episkop-yakov-shte-oglavi-arhiereyska-sveta-liturgiya-v-katedralen-hram-uspenie-na-presveta-bogoroditsa.html", "text": "Днес, с благословението на Негово високопреосвещенство Пловдивския митрополит Николай, Негово преосвещенство Константийският епископ Яков ще оглави архиерейска света Литургия в пазарджишкия катедрален храм \"Успение на Пресвета Богородица\", предаде репортер на Агенция \"Фокус\". Началото е от 9.00 часа. \r\nНикола ПЕТКОВ", "date": "2017.08.27", "title": "Пазарджик: Негово преосвещенство Константийският епископ Яков ще оглави архиерейска света Литургия в катедрален храм \"Успение на Пресвета Богородица\""}
{"url": "http://www.focus-news.net/news/2017/08/27/2429533/reuters-industrialniyat-rastezh-na-kitay-e-s-nay-nisak-rastezh-ot-tri-mesetsa.html", "text": "Печалбите на индустриалните предприятия на Китай се е забавил през юли, след като се увеличаваше три поредни месеца. Това потвърди прогнозите, че икономиката ще се забави през това тримесечие, заради покачването на наемите и увеличаването на цените на имотите, предаде Reuters.\r\nПечалбите на индустриалните компании са се увеличили с 16,5% в сравнение с миналата година, до 92,18 милиарда долара, това е по-малко от миналия месец, според данните на статистическата служба на Китай.\r\nПо-малък растеж индустрията регистрира през април, когато печалбите се увеличиха с 14 процента.\r\nПревод и редакция:", "date": "2017.08.27", "title": "Reuters: Индустриалният растеж на Китай е с най-нисък растеж от три месеца"}
{"url": "http://www.focus-news.net/news/2017/08/27/2429534/sport-floyd-meyuedar-pobedi-konar-makgregar-s-tehnicheski-nokaut.html", "text": "Флойд Мейуедър спечели шоу-мача с Конър МакГрегър с технически нокаут. Съдията прекрати мача в 10-ия рунд, когато ирландецът вече не можеше да оказва съпротива на американския си съперник. Това е 50-а победа на 40-годишния американец Мейуедър от 50 мача в професионалния бокс. Двамата ще си разпределят 450 милиона долара.", "date": "2017.08.27", "title": "Спорт: Флойд Мейуедър победи Конър МакГрегър с технически нокаут"}
{"url": "http://www.focus-news.net/news/2017/08/27/2429535/sofiya-vavezhda-se-organizatsiya-na-dvizhenieto-za-rekonstruktsiya-na-tramvaen-relsov-pat-po-bul-ovcha-kupel-ot-ul-koloman-do-bul-tsar-boris.html", "text": "Въвежда се организация на движението за реконструкция на трамваен релсов път по бул. „Овча купел“, от ул. „Коломан“ до бул. „Цар Борис ІІІ“. Това съобщиха от пресцентъра на Столична община. От 00.00 часа тази сутрин (27 август) до 24.00 часа на 7 септември 2017 г. се забранява влизането на пътни превозни средства по северното пътно платно на бул. „Овча купел“, между ул. „Коломан“ и бул. „Цар Борис ІІІ“. Движението ще се извършва двупосочно в по една лента в посока по южното пътно платно на булеварда. \r\nЗа същия период от време трамвайна линия №11 ще продължава се движи по скъсения маршрут от кв. „Илиянци” до трамвайно ухо „Овча купел”. \r\nПроменя се маршрутът на автобусна линия №73 в посока ж.к. „Гоце Делчев” – от кв. „Бузема” по ул. „Монтевидео”, наляво по ул. „Президент Линкълн” до пътната връзка към ул. „Бойчо Бойчев”, по ул. „Бойчо Бойчев” до кръстовище бул. „Никола Петков” – ул. „Любляна”, наляво по ул. „Любляна” до бул. „Овча купел”, надясно по бул. „Овча купел” и наляво по бул. „Цар Борис III” по маршрута до ж.к. „Гоце Делчев. В обратна посока маршрутът не се променя. \r\nАвтобусите ще спират на всички съществуващи автобусни спирки в променения участък от маршрута. Автобусна линия №103 ще се движи по действащия маршрут без влизане в автостанция „Овча купел”. Крайна и начална става спирка с код 0882 „Кв. Овча купел” на бул. „Овча купел” в посока ул. „Любляна”, съществуваща за автобусни линии №73 и 107. Възстановява се маршрута на автобусна линия №107. Измества се спирка с код 0882 „Кв. Овча купел” за автобусни линии №73, 103 и 107 в реконструирания участък срещу съществуващото положение във временен джоб.", "date": "2017.08.27", "title": "София: Въвежда се организация на движението за реконструкция на трамваен релсов път по бул. „Овча купел“, от ул. „Коломан“ до бул. „Цар Борис ІІІ“"}
{"url": "http://www.focus-news.net/news/2017/08/27/2429536/ria-novosti-v-kerchenskiya-proliv-zapochna-postavyaneto-na-arkata-na-zhelezopatniya-most.html", "text": "Строителите на моста в Крим започнаха първия етап на уникалната операция по транспортиране и поставяне на железопътната арка в Керченския пролив, която тежи повече от шест хиляди тона, предаде РИА Новости, позовавайки се на разкази на журналисти, публикувани в интернет страницата на информационния център „Кримски мост“.\r\n„Морската операция в проекта за Кримския мост, без преувеличения, е уникална за строежите в море: транспортирането, а след това и поставянето и монтажа, в условията на морска акватория с нестабилен хидрометеорологически фон, конструкция на арка, чието тегло е повече от 6 хиляди тона. Тази операция щеше да е невъзможна без гигантския опит, натрупан от строителите по време на строежите на други обекти. Тази операция е резултат от многогодишна практика и модерната технология на руското и световно мостостроене“, пишат в „Инфоцентъра“.\r\nСтроителите бяха подготвили арката и я бяха натоварили на плаващи опори. Рано сутринта започна самата операция за пренасяне на конструкцията към носещите основи на моста. В операцията участват повече от десет плавателни съда и 100 души. \r\nПревод и редакция:", "date": "2017.08.27", "title": "РИА Новости: В Керченския пролив започна поставянето на арката на железопътния мост"}
{"url": "http://www.focus-news.net/news/2017/08/27/2429537/dobrich-kontsert-na-pianistkata-prof-zheni-zaharieva-shte-se-sastoi-v-kavarna.html", "text": "Концерт на пианистката проф. Жени Захариева ще се състои в Художествена галерия „Христо Градечлиев“ – Каварна днес, от 18.30 часа. Това съобщиха от пресцентъра на Община Каварна. Проф. Захариева е пианистка, председател на Съюза на българските музикални и танцови дейци и председател на Националната асоциация за защита на изпълнителските права (НАЗИП). По време на дългогодишната си творческа дейност тя е удостоявана с големи награди като Officier des Arts et Lettres - 2007 - звание на френското правителство. \r\nЖени Захариева бе инициатор за възстановяването на легендарното старинно пианофорте на Клара Шуман в Браницшлос – Германия. Тя е и първият пианист, изнесъл концерт и записал компактдиск на този инструмент. За тази инициатива Жени Захариева бе наградена с орден от германското правителство. През последните пет години именитата ни музикантка изнася концерти в Япония, Франция, Италия, Гърция, Австрия, Германия, Русия и САЩ. Води майсторски класове по пиано в Московската консерватория „П. И. Чайковски”, Парижката национална консерватория, в Токио (Мусашино академия), Йокохама (Феррис колеж), Ню Йорк (Манхатън скул мюзик), Лятна музикална академия в Сан Даниеле – Италия, в Атина, както и ежегодно от 2001 г. в Лятна музикална академия „Русалка” на Черно море.", "date": "2017.08.27", "title": "Добрич: Концерт на пианистката проф. Жени Захариева ще се състои в Каварна"}
{"url": "http://www.focus-news.net/news/2017/08/27/2429538/komisar-toshko-barzilov-pbzn-sazdadena-e-neobhodimata-organizatsiya-za-ogranichavane-i-likvidirane-na-pozhara-v-kresnenskoto-defile-raboti-se-po-tseliya-perimetar.html", "text": "Създадена е необходимата организация за ограничаване и ликвидиране на пожара в Кресненското дефиле, работи се по целия периметър. Това каза за Агенция „Фокус“ началникът на „Националния оперативен център“ към ГД „Пожарна безопасност и защита на населението“ (ПБЗН) комисар Тошко Бързилов за пожара, който вече четвърти ден бушува в Кресненското дефиле. По думите му гасенето на пожара е продължило цяла нощ и към момента допълнително се вкарват нови сили и екипи. „Има малко разрастване през нощта с 100 - 200 дка. На терен имаме 30 пожарни автомобила, 150 пожарникари, 85 служители на българската армия, около 130 служители на горското, около 50 души от Регионалната дирекция по горите, служители на Националните паркове „Рила“ и „Пирин“. Създадена е необходимата организация за ограничаване и ликвидиране на пожара“, каза още комисар Бързилов .По думите му най-активен продължава да е огънят в района на Кресненското дефиле. „Надявам се да го овладеем. Работим по целия периметър, но теренът е много тежък и труднодостъпен“, добави комисар Тошко Бързилов.", "date": "2017.08.27", "title": "Комисар Тошко Бързилов, ПБЗН: Създадена е необходимата организация за ограничаване и ликвидиране на пожара в Кресненското дефиле, работи се по целия периметър"}
{"url": "http://www.focus-news.net/news/2017/08/27/2429539/xinhua-angela-merkel-othvarli-vazmozhnostta-za-satrudnichestvo-s-alternativa-za-germaniya.html", "text": "Канцлерът на Германия отхвърли възможността за сътрудничество, във всяка форма, между нейната партия Християн-демократически съюз (ХДС) и крайно-дясната „Алтернатива за Германия“(АФД), след изборите, на които е все по-вероятно малката дясно-популистка партия да влезе в Бундестага, предаде Xinhua.\r\n„Пределно ясно е, че АФД не може да бъде наш партньор под никаква форма. Трябва да се опитаме да спечелим обратно всеки избирател“, заяви Меркел пред немско издание.\r\n„Това изисква търпение към притесненията на хората и нуждата да се обръщаме към тях постоянно с конкретни решения на отделните проблеми“, заяви Канцлерът, която е и кандидат на управляващата партия за поста на следващите избори.\r\nНа предстоящите парламентарни избори в Германия, насрочени за 24 септември, „Алтернатива за Германия“ най-вероятно ще спечели над 5 процента от вота, като по този начин ще има представители в Бундестага или Федералния парламент. Ако това се случи, за пръв път след Втората световна война в германския парламент ще има крайно-дясна партия.\r\nПревод и редакция:", "date": "2017.08.27", "title": "Xinhua: Ангела Меркел отхвърли възможността за сътрудничество с „Алтернатива за Германия“"}
{"url": "http://www.focus-news.net/news/2017/08/27/2429540/sofiya-vavedena-e-vremenna-organizatsiya-na-dvizhenieto-za-remont-na-peshehoden-nadlez-po-bul-dragan-tsankov-pri-ul-nikolay-haytov.html", "text": "Въведена е временна организация на движението за ремонт на пешеходен надлез по бул. „Драган Цанков”, при ул. „Николай Хайтов\". Това съобщиха от пресцентъра на Столична община. От 26 август 2017 г. до 6.00 часа на 28 август 2017 г. в сила е забрана за влизане на пътни превозни средства по източното пътно платно на бул. “Драган Цанков“, на 120 м след кръстовището с ул. “Лъчезар Станчев“, в посока център. Движението на превозни средства се извършва двупосочно по една лента по западното пътно платно на булеварда в обхвата на строителната площадка. Осигурено е преминаването през обекта от бул.“ Драган Цанков“ към ул. “Лъчезар Станчев“ и от ул. “Лъчезар Станчев“, и от ул. “Лъчезар Станчев“ към бул. “Драган Цанков“.", "date": "2017.08.27", "title": "София: Въведена е временна организация на движението за ремонт на пешеходен надлез по бул. „Драган Цанков”, при ул. „Николай Хайтов"}
{"url": "http://www.focus-news.net/news/2017/08/27/2429541/voa-saakashvili-e-zayavil-che-gruziya-shte-go-obvini-che-e-podgotvyal-darzhaven-prevrat.html", "text": "Бившият президент на Грузия Михаил Саакашвили, който е и бивш губернатор на украинския регион Одеса, обвини властите в Грузия и Украйна, че планират да го обвинят за подготвяне на държавен преврат в Грузия, предаде радио The Voice of America.\r\nСаакашвили написа във Фейсбук, че грузинските власти „в пълно взаимодействие с украинските власти“ планира да направи обвинението скоро.\r\n„Те обещаха на Порошенко, че ще внесат обвинението преди 10-и септември“, написа той.\r\nСаакашвили обясни това, с желанието на украинските власти да получат „юридическа основа“, за да го задържат под стража, ако посети Украйна.\r\nОсвен това, той добави, че обвиненията биха били изфабрикувани и политически мотивирани.\r\nПо-рано, Ника Гвармия, ръководител на грузинската телевизия „Рустави-2“ заяви, че тя вярва, че срещу Саакашвили могат да бъдат повдигнати обвинения, че е замислял преврат.\r\nПревод и редакция:", "date": "2017.08.27", "title": "VOA: Саакашвили е заявил, че Грузия ще го обвини, че е подготвял държавен преврат"}
{"url": "http://www.focus-news.net/news/2017/08/27/2429542/plovdiv-zabraneno-e-i-dvizhenieto-na-tezhkotovarni-avtomobili-s-visochina-nad-4-metra-prez-tunelite-po-patya-asenovgrad-smolyan.html", "text": "Забранено е и движението на камиони с височина над 4 метра през тунелите по пътя Асеновград - Смолян. Обходният маршрут за водачите е през пътя Кричим - Девин. Това каза за Радио „Фокус“ – Пловдив дежурният в Областно пътно управление. Опасност от падащи камъни има по пътя Троян - Кърнаре, както и при проходите „Козница“ и „Стражата“. Дежурният призова водачите да бъдат бдителни и да шофират със съобразена скорост. Движението по участъка на автомагистрала „Тракия“ в областта е натоварено, като по всички останали основни пътни артерии трафикът се осъществява с нормална интензивност и без затруднения.\r\nВсе още е ограничено е преминаването на камиони над 12 тона по пътя Поповица - Болярци, заради намален габарит на пътното платно на мост. Затворен за движение е пътят Белица - Загражден - Давидково, в участъка от км 13 до км 18, заради разрушена настилка. Ограничено е движението в участъка на км 19 от пътя Тополово - Леново - Поройна, също поради разрушена настилка. Крайният срок на валидност за всички въведени забрани е 20 декември.\r\nКристиян ГАРОВ", "date": "2017.08.27", "title": "Пловдив: Забранено е и движението на тежкотоварни автомобили с височина над 4 метра през тунелите по пътя Асеновград - Смолян"}
{"url": "http://www.focus-news.net/news/2017/08/27/2429543/interfaksukrayna-kiev-shte-podkrepi-initsiativata-da-se-lishat-rusnatsite-ot-yudiridcheska-osnova-za-sadarzhaneto-na-voyski-v-moldova.html", "text": "Украйна ще подкрепи инициативата на Молдова, да лиши руската миротворческа мисия в Приднестровската Молдовска Република от юридическа основа за оставането ѝ на територията на Молдова, заяви депутатът от „Блока на Петро Порошенко“ Ирина Фриз, цитирана от украинската „Интерфакс“.\r\n„Украйна ще подкрепи инициативата на Република Молдова да лиши т.нар. руска мироопазваща мисия в Транснистрия (от рум. – бел. ред.) от основания за оставане на молдовска територия. Подчертавам още веднъж: трябва да използваме всички международни механизми, за да се опитаме да прекратим присъствието на руския военен окупационен контингент в Молдова“, написа депутатът във Фейсбук.\r\nОсвен това, тя приветства инициативата на Виктор Морару, който е постоянен представител на Молдова за ООН и отбеляза, че Украйна е готова да даде пълната си подкрепа на молдовските партньори.\r\nПревод и редакция:", "date": "2017.08.27", "title": "„Интерфакс“(Украйна): Киев ще подкрепи инициативата, да се лишат руснаците от юдиридческа основа за съдържането на войски в Молдова"}
{"url": "http://www.focus-news.net/news/2017/08/27/2429544/stara-zagora-prodalzhava-natsionalniyat-trakiyski-folkloren-festival-bogorodichna-stapka-v-selo-starozagorski-bani.html", "text": "Община Стара Загора осигурява извънреден курс и промяна в маршрута на автобусите до село Старозагорски бани за провеждането на фестивала „Богородична стъпка“, съобщиха от пресцентъра на Общината. Днес е вторият ден от Националния тракийски фолклорен фестивал „Богородична стъпка“, който се провежда в село Старозагорски бани. Очаква се участниците във фестивала да надхвърлят 4 000 души и близо още толкова гости на форума. За осигуряване на максимална безопасност и комфорт на всички присъстващи на събитието автобусите от градския транспорт ще се движат по околовръстния път на курорта – пътя през хотелската част. Същите ще обръщат на разклона за село Сулица.\r\nЗа удобство и улеснение на пътуващите с обществения транспорт Община Стара Загора предлага график на изпълняваните курсове в двата почивни дни.", "date": "2017.08.27", "title": "Стара Загора: Продължава Националният тракийски фолклорен фестивал „Богородична стъпка“ в село Старозагорски бани"}
{"url": "http://www.focus-news.net/news/2017/08/27/2429545/pss-otlichni-sa-usloviyata-za-turizam-v-planinite.html", "text": "Отлични са условията за туризъм в планините. Това съобщиха за Агенция „Фокус“ от Планинската спасителна служба (ПСС) при БЧК. Навсякъде времето е ясно и слънчево. Температурите са между 10 и 15 градуса. Лифтовите съоръжения в планинските курорти работят. Няма регистрирани инциденти с туристи през изминалото денонощие.  \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.08.27", "title": "ПСС: Отлични са условията за туризъм в планините"}
{"url": "http://www.focus-news.net/news/2017/08/27/2429546/d-r-krasimir-sabev-ot-gerb-kam-zhitelite-na-madan-pomnete-korenite-si-zapazete-traditsiite-si-i-nosete-rodopite-v-sartsata-si.html", "text": "Помнете корените си, запазете традициите си и носете Родопите в сърцата си! Това каза депутатът от ГЕРБ д-р Красимир Събев на жителите на Мадан, които честваха вчера празника на града и Деня на миньора, съобщиха от пресцентъра на ПП ГЕРБ – Смолян. Народният представител благодари на всички, които обичат родния му град и спомагат за развитието на общината и за нейния просперитет. По думите му рудодобивът продължава и до днес благодарение на съхранената традиция с десетилетна история. „Днешният празник е точно това типично отражение на родопчанина, изразяващо се с ценности като трудолюбие, гостоприемство, сърдечност и толерантност към всички етноси и религии. Мадан е поверен на всички нас, нека запазим и развиваме сътвореното от нашите предшественици по най-добрия начин, правейки града едно по-добро място за живот, защото вие го заслужавате“, посочи д-р Събев. Той изтъкна, че правителството и премиерът Бойко Борисов полагат максимални усилия да се промени цялостният облик на община Мадан. Преди месец с решение на Министерския съвет общината получи допълнително в бюджета си 1 000 000 лева за рехабилитация на градския площад. „Основната цел на правителството е да прави политики за хората и да развива както големите, така и малките населени места“, отбеляза народният представител. Той изрази дълбоката си признателност и респект към всички трудещи се в рудодобива – за усилията, които полагат, за отговорността, която поемат, за риска и търпението, с които изпълняват своите задължения. Много здраве, мир, единение и благоденствие пожела на всички жители на общината областният управител Недялко Славов. „Този празник е значим, защото предизвиква трепет у всеки, за който Мадан е свиден спомен и отпечатък в съзнанието. Много хора, макар и да са далеч от тук, преминали през рудодобива, са дали принос за съграждането и духовното израстване на общината“, изтъкна Славов. Той подчерта, че правителството има визия за развитие на всяка една община в страната, особено в трудни региони като нашия. “Целта на правителството е да насърчава местните потенциали и така да създава местна устойчива икономика, защото тя е основа за социален мир и спокойствие сред хората. Мадан е блестящ пример за това“, допълни областният управител. Той поздрави и миньорите, които честно и почтено заработват насъщния си с нелекия си труд, като им пожела здраве, безаварийна работа и нови производствени постижения, които да им носят удовлетворение. Празникът пред читалището започна с фолклорни изпълнения на самодейните състави. Присъстваха много гости свързани с рудодобива в Родопите, народни представители, кметове на общини от Смолянска област, представители на институции и бизнеса.", "date": "2017.08.27", "title": "Д-р Красимир Събев от ГЕРБ към  жителите на Мадан: Помнете корените си, запазете традициите си и носете Родопите в сърцата си"}
{"url": "http://www.focus-news.net/news/2017/08/27/2429547/modulni-grupi-ot-sastava-na-suhopatnite-voyski-prodalzhavat-da-okazvat-pomosht-v-gaseneto-na-pozhara-v-kresnenskoto-defile.html", "text": "Модулни групи от състава на Сухопътните войски продължават и днес да оказват помощ в гасенето на пожара в Кресненското дефиле. Това съобщиха от пресцентъра на Министерство на отбраната. От 7.00 часа тази сутрин на терен действат 50 военнослужещи с 5 броя техника от военно формирование 54 060 – Благоевград и 37 военнослужещи с 6 бр. специализирана техника от състава на военно формирование 28 610 – София. \r\nДва хеликоптера Ми-17 от състава на ВВС са в готовност да се включат в овладяването на огнената стихия. След анализ на обстановката ще бъде взето решение за тяхното използване.", "date": "2017.08.27", "title": "Модулни групи от състава на Сухопътните войски продължават да оказват помощ в гасенето на пожара в Кресненското дефиле"}
{"url": "http://www.focus-news.net/news/2017/08/27/2429548/sofiya-vremenno-e-ogranicheno-dvizhenieto-v-aktivnata-lenta-po-avtomagistrala-lyulin-v-posoka-sofiya-ot-km-5-do-km-6-poradi-patnotransportno-proizshestvie.html", "text": "Временно е ограничено движението в активната лента по автомагистрала \"Люлин\", в посока София, от км 5 до км 6, поради пътнотранспортно произшествие. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост.", "date": "2017.08.27", "title": "София: Временно е ограничено движението в активната лента по автомагистрала \"Люлин\", в посока София, от км 5 до км 6, поради пътнотранспортно произшествие"}
{"url": "http://www.focus-news.net/news/2017/08/27/2429549/scmp-50-samoleta-sa-zakleshteni-v-hong-kong-300-poleta-sa-otkazani-ili-otmeneni.html", "text": "Най-малко 300 полета са отказани или отменени, а 50 самолета са заклещени на международното летище на Хонг Конг, като резултат от урагана „Пахар“, който е втори за тази седмица, след „Хато“, предаде хонгконгското издание South China Morning Post.\r\nХонгКонгската метеорологична обсерватория обяви тревога, след като Ураганът „Пахар“ обсипа града с обилен дъжд.\r\nПо-рано тази седмица бяха отменени 450 полета, заради урагана „Хато“, който пристигна в сряда и нанесе сериозни щети.\r\nУраганът „Хато“ отне живота на 10 души в Макао, а още 244 човека бяха ранени.\r\nПревод и редакция:", "date": "2017.08.27", "title": "SCMP: 50 самолета са заклещени в Хонг Конг, 300 полета са отказани или отменени"}
{"url": "http://www.focus-news.net/news/2017/08/27/2429551/mvr-1-chovek-e-zaginal-a-25-sa-raneni-pri-katastrofi-v-stranata-prez-izminaloto-denonoshtie.html", "text": "1 човек е загинал, а 25 са ранени при катастрофи в страната през изминалото денонощие. Това съобщиха от пресцентъра на МВР. Пътните произшествия са 20. В София са станали 77 леки катастрофи. От началото на месеца в страната са възникнали 536 катастрофи. 53-ма души са загинали, 709 са ранени, а 46 са с опасност за живота. От началото на годината са станали 4249 пътни произшествия, при които са загинали 403-ма души, а 5391 са ранени.", "date": "2017.08.27", "title": "МВР: 1 човек е загинал, а 25 са ранени при катастрофи в страната през изминалото денонощие"}
{"url": "http://www.focus-news.net/news/2017/08/27/2429552/sofiya-vavezhda-se-vremenna-organizatsiya-na-dvizhenieto-za-provezhdane-na-sabor-v-selo-busmantsi.html", "text": "Въвежда се временна организация на движението за провеждане на събор в село Бусманци, съобщиха от пресцентъра на Столична община. Днес, от 10.00 до 22.30 часа, в село Бусманци се забранява влизането на пътни превозни средства, с изключение на автобусите на масовия градски транспорт по улиците:\r\nул. „Ген. Гурко“, в участъка между ул. „Циклама“ и ул. „Просвета“; \r\nпо ул. „Просвета“, в участъка между ул. „Владимир Георгиев“ и ул. „Ген. Гурко“; \r\nпо площад „Емин Пелин“. \r\nДо 24.00 часа днес е променен маршрутът на автобусна линия №10, както следва: в посока център с. Бусманци - от ул. „Просвета“ надясно по ул. „Беговица“, наляво по ул. „Циклама“, ул. „Ген. Йосиф в. Гурко“ до спирката за автобусни линии №8 и 14 с код 0816 “Бусманци“ – крайна и начална, и наляво по ул. „Просвета“ по маршрута си към жп гара „Искър“. \r\nСДВР ще осигури охрана на мероприятието и постове за контрол.", "date": "2017.08.27", "title": "София: Въвежда се временна организация на движението за провеждане на събор в село Бусманци"}
{"url": "http://www.focus-news.net/news/2017/08/27/2429553/kmetat-yordanka-fandakova-zapochva-razshirenieto-i-rehabilitatsiyata-na-ul-todor-kableshkov-stroitelnite-deynosti-sa-v-uchastaka-ot-bul-bratya-bakston-do-bul-tsar-boris.html", "text": "От 27 август започваме разширението и рехабилитацията на ул. Тодор Каблешков\". Строителните дейности са в участъка от бул. „Братя Бъкстон” до бул. „Цар Борис ІІІ”, като включват и изграждане на нов мост. Това написа кметът на София Йорданка Фандъкова в официалната си страница във „Фейсбук“. „Срокът за завършване на обекта е три месеца. По време на строителните дейности се затваря ул. „Тодор Каблешков” между бул. „Братя Бъкстон” и вход-изход за зареждане на магазин „Кауфланд““, пише още кметът.", "date": "2017.08.27", "title": "Кметът Йорданка Фандъкова: Започва разширението и рехабилитацията на ул. Тодор Каблешков\", строителните дейности са в участъка от бул. „Братя Бъкстон” до бул. „Цар Борис ІІІ”"}
{"url": "http://www.focus-news.net/news/2017/08/27/2429554/pazardzhik-opasnost-ot-padashti-kamani-ima-po-patishtata-belovo-yundola-varvara-velingrad-i-peshtera-batak.html", "text": "Спокоен е трафикът по главните пътища в област Пазарджик. Това съобщи за Радио „Фокус“ – Пазарджик дежурният в Областно пътно управление - Пазарджик. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта, остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nВаня НИКОЛОВА", "date": "2017.08.27", "title": "Пазарджик: Опасност от падащи камъни има по пътищата Белово - Юндола, Варвара - Велинград и Пещера - Батак"}
{"url": "http://www.focus-news.net/news/2017/08/27/2429555/reuters-sled-desetiletna-voyna-kolumbiyskite-buntovnitsi-fark-shte-se-organizirat-v-politicheska-partiya.html", "text": "Колумбийската бунтовническа групировка Революционни въоръжени сили на Колумбия(ФАРК) ще се организира в политическа партия, на организирана конференция в столицата Богота, която започва днес. Това е ключова стъпка за превръщането на левичарската група в гражданска организация, след 50 години на военни действия, предаде Reuters.\r\nШестдневната среща на членовете на ФАРК, които предадоха повече от осем хиляди оръжия на ООН по време на демобилизацията, се очаква да завърши в петък с партийна платформа, чието име все още не е известно. Тя ще се включи в изборите, които трябва да се проведат в Колумбия догодина.\r\nСпоред мирния договор, който те сключиха с правителството през 2016 година, на по-голямата част от бойците на ФАРК беше гарантирана амнистия и възможност да участват в политическия живот на страната. По време на военните действия, през десетилетията, загинаха повече от 220 хиляди души.\r\nПревод и редакция:", "date": "2017.08.27", "title": "Reuters: След десетилетна война, колумбийските бунтовници ФАРК ще се организират в политическа партия"}
{"url": "http://www.focus-news.net/news/2017/08/27/2429556/ria-novosti-v-azerbaydzhan-e-stanal-vzriv-v-orazheen-sklad.html", "text": "Взрив е станал в оръжеен склад в населеното място Гилязи в Азербайджан, предаде РИА Новости, позовавайки се на думите на очевидци, предадени от местни медии.\r\nСъобщава се, че няколко сгради в района са повредени.\r\nРуската агенция засега не разполага с официални коментари относно инцидента.\r\nПревод и редакция:", "date": "2017.08.27", "title": "РИА Новости: В Азербайджан е станал взрив в оръжеен склад"}
{"url": "http://www.focus-news.net/news/2017/08/27/2429557/sofiya-lek-avtomobil-e-katastrofiral-na-avtomagistrala-lyulin-po-patnoto-plato-ima-razliv-na-maslo.html", "text": "Лек автомобил е катастрофирал на автомагистрала „Люлин“ в района на 5-6 км в посока София. Това съобщиха за Агенция „Фокус“ от пресцентъра на МВР. Водачът е леко пострадал. В момента се изчаква Агенция „Пътна инфраструктура“ да разчисти разлива на масло от пътното платно. Поради тази причина движението в участъка е затруднено. \r\n„Фокус“ призовава шофьорите да бъдат внимателни, да спазват дистанция и да се движат със съобразена с пътните условия скорост.\r\nЛюба АЛЕКСИЕВА", "date": "2017.08.27", "title": "София: Лек автомобил е катастрофирал на автомагистрала „Люлин“, по пътното плато има разлив на масло"}
{"url": "http://www.focus-news.net/news/2017/08/27/2429558/burgas-preskonferentsiyata-tech-talks-beach-shte-se-provede-v-ekspozitsionen-tsentar-flora.html", "text": "От 13.00 часа днес в Експозиционен център \"Флора\" ще се проведе конференцията Tech Talks Beach. Това съобщиха от пресцентъра на Община Бургас. Организатори са Община Бургас и общността за софтуерни инженери Tech Talks, основана от международната компания EPAM. Конферецията ще се проведе в два успоредни панела, с Java и JavaScript насоченост. Тя ще даде възможност на българските професионалисти да се запознаят с най-новите тенденции в конкретната сфера и да обменят опит. Това е първото събитие, което общността за софтуерни инженери Tech Talks организира извън София. Участието е безплатно, а лектори на събитието ще са Dr. Heinz Kabutz - Java Champion, Martin Knobloch - OWASP експерт, Ивайло Пашов - EPAM Lead Software Developer, Мартин Чаов - софтуерен дизайнер, Gerard Sans - Angular Expert, Радослав Станков - победител в Best New Startup Crunchies Award.", "date": "2017.08.27", "title": "Бургас: Пресконференцията Tech Talks Beach ще се проведе в Експозиционен център \"Флора\""}
{"url": "http://www.focus-news.net/news/2017/08/27/2429559/inzh-damyan-damyanov-yuzdp-tazi-nosht-pozharat-v-kresnenkoto-defile-se-e-razrasnal-s-ne-poveche-ot-200-dka.html", "text": "Тази нощ пожарът в Кресненкото дефиле се е с разраснал не повече от 200 дка. Това каза за Радио „Фокус“ – Пирин инж. Дамян Дамянов, директор на Югозападно държавно предприятие, във връзка с огнената стихия, която вече четвърти ден бушува в дефилето. Той подчерта, че се работи по двата периметъра. Единият е от страната на Мечкул и надолу, а другият е към Стара Кресна. „Огънят е низов и работим по целия периметър до жп линията. Има достатъчно хора и в този район не може да влезе техника. Сега се очаква хеликоптерите да влязат да обливат. Нещата са оптимистични“, каза инж. Дамянов.\r\nЛора КАЛЧЕВА", "date": "2017.08.27", "title": "Инж. Дамян Дамянов, ЮЗДП: Тази нощ пожарът в Кресненкото дефиле се е разраснал с не повече от 200 дка"}
{"url": "http://www.focus-news.net/news/2017/08/27/2429560/24-vestimakedoniya-ministarat-na-finansite-na-makedoniya-obmislya-vavezhdaneto-na-progresivno-podohodno-danachno-oblagane.html", "text": "Министърът на финансите на Македония Драган Тевдовски заяви, че до краят на годината ще се знае дали ще се въведе прогресивното данъчно облагане. Нуждата от подобна данъчна реформа, както и от въвеждането на данък на луксозните стоки, според министърът, се потвърждава от анализа за неравенството на доходите в Македония,за който агенция „Фокус“ вече съобщи. Според министъра изследванията, извършени за пръв път в страната, разкриват поразителни данни за доходите, но и огромно несъответствие между богатите и бедните, предаде македонската телевизия „24 Вести“.\r\n„В Македония, най-богатите три процента от гражданите, заработват толкова, колкото и 50 процента от гражданите с най-нисък доход“, заяви Драган Тевдовски.\r\nСегашният модел на равно данъчно облагане беше приет през 2007 година от страна на предходното правителство на ВМРО-ДПМНЕ. Част от икономистите вече са изчислили, че трябва да се направят подробни промени в данъчния модел, което няма да доведе до промени или неблагоприятни ефекти върху бюджетните приходи.\r\nПревод и редакция:", "date": "2017.08.27", "title": "„24 Вести“(Македония): Министърът на финансите на Македония обмисля въвеждането на прогресивно подоходно данъчно облагане"}
{"url": "http://www.focus-news.net/news/2017/08/27/2429561/sofiya-vavedena-e-vremenna-organizatsiya-na-dvizhenieto-za-remont-na-bul-tsarigradsko-shose-v-rayona-na-tehno-park-sofiya.html", "text": "Въведена е временна организация на движението за ремонт на северно пътно платно на бул. “Цариградско шосе“, в района на Техно парк София. Това съобщиха от пресцентъра на Столична община. До 24.00 часа днес е забранено влизането на пътни превозни средства по двете пътни ленти от лявата страна на северното пътно платно на бул. „Цариградско шосе”, в участъка от пешеходната пасарелка до изхода от локалното пътно платно на булеварда в посока център. Движението се извършва в десните две пътни ленти на булеварда в същия участък. \r\nОт 00.00 часа на 28 август 2017 г. до 24.00 часа на 30 август 2017 г. се забранява влизането на пътни превозни средства по двете пътни ленти от дясната страна на северното пътно платно на бул. „Цариградско шосе”, в участъка от пешеходната пасарелка до изхода от локалното пътно платно на булеварда, в посока център. Движението ще се извършва в левите две пътни ленти на булеварда в същия участък.", "date": "2017.08.27", "title": "София: Въведена е временна организация на движението за ремонт на бул. “Цариградско шосе“, в района на Техно парк София"}
{"url": "http://www.focus-news.net/news/2017/08/27/2429562/plovdiv-s-demonstratsii-po-letene-s-dronove-se-zakriva-vtoroto-izdanie-na-dron-festivala-v-grada.html", "text": "С демонстрации по летене с дронове се закрива днес второто издание на дрон фестивала в Пловдив. Това съобщиха за Радио „Фокус“ - Пловдив организаторите на събитието. Демонстрациите ще бъдат направени от едни от най-добрите летци в страната. Посетителите на фестивала могат да наблюдават случващото се на живо от камерата на дрона на монитор. Ще отвори врати и училище по летене, където малки и големи ще могат да се обучат на основните правила в летенето с дрон. Обучението е за начинаещи и любители и ще се извърши с безопасни дронове с тежест около 25 – 30 грама. В тазгодишното издание участваха 34 филма, селектирани от международно жури. Филмите са подбрани от общо 87 ленти от 29 държави, разпределени в 6 категории.\r\nКристиян ГАРОВ", "date": "2017.08.27", "title": "Пловдив: С демонстрации по летене с дронове се закрива второто издание на дрон фестивала в града"}
{"url": "http://www.focus-news.net/news/2017/08/27/2429563/ministar-valentin-radev-okolo-15-000-dka-sa-zasegnatite-ploshti-ot-pozhara-v-kresnenskoto-defile-opasnostta-ostava.html", "text": "Около 15 000 дка са засегнатите площи от пожара в Кресненското дефиле, опасността остава. Това каза по време на брифинг вътрешният министър Валентин Радев във връзка с пожара в Кресненското дефиле, предаде репортер на Агенция „Фокус“.  \r\nОтносно прекъснатото електрозахранване в района, министър Радев поясни: „Работи се 20-киловолтовия далекопровод да бъде пуснат. Разбрах, че захранването ще бъде пуснато в селата Сенокос и Мечкул“. „В Стара Кресна представители на ЧЕЗ минават по къщите, има някакъв проблем. До края на деня, надяваме се в населените места, вчера обявихме, че хората се връщат, днес да се случи така, че до довечера да имат ток“, поясни Радев. \r\n„Засегнатите площи от пожарите са около 15 000 дка, допълнително ще уточним след края на оперативните действия. Загубите, ако трябва да се залесява, са около 15 млн. лв. На място работят хора от 5 министерства. Според експерти за 4 дни да се обработи такова голяма площ и да се овладее пожарът е направо геройство. Обръщам внимание, че не сме приключили. Опасността остава“, допълни вътрешният министър.", "date": "2017.08.27", "title": "Министър Валентин Радев: Около 15 000 дка са засегнатите площи от пожара в Кресненското дефиле, опасността остава"}
{"url": "http://www.focus-news.net/news/2017/08/27/2429564/kyustendil-v-edna-lenta-se-izvarshva-dvizhenieto-po-patya-bobov-dol-zhedna-pri-km-14900-zaradi-aktiviziralo-se-svlachishte.html", "text": "Ограничено е движението на товарни автомобили по пътя Смоличано – Пелатиково. Това съобщиха за Радио „Фокус“ – Пирин от Областно пътно управление – Кюстендил. Причината за временната организация на движението е пропадане на част от пътното тяло при км 10+650, км 11+720, км 12+830 и км 13+360. С повишено внимание трябва да се извършва преминаването по третокласен път–107, след Рилския манастир, от км 31+350 до км 31+450, заради пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Само в една лента се извършва движението по пътя Бобов дол - Жедна, при км 14+900, заради активизирало се свлачище. Трафикът по автомагистрала „Струма“ и главен път Е-79 в частта им от областта е нормално натоварен.\r\nЛора КАЛЧЕВА", "date": "2017.08.27", "title": "Кюстендил: В една лента се извършва движението по пътя Бобов дол - Жедна, при км 14+900, заради активизирало се свлачище"}
{"url": "http://www.focus-news.net/news/2017/08/27/2429565/ministar-valentin-radev-spryano-e-dvizhenieto-na-vlakovete-v-uchastaka-pri-kriviya-tunel-po-kresnenskoto-defile-ot-tazi-sutrin.html", "text": "Спряно е движението на влаковете в участъка при кривия тунел по Кресненското дефиле от тази сутрин. Това каза на брифинг министърът на вътрешните работи Валентин Радев за бушуващия вече четвърти ден пожар в Кресненското дефиле, предаде репортер на Агенция „Фокус“. „В Кризисния щаб си говорихме за това докъде е стигнала обстановката. В две от местата има все още огнища. Надяваме се днес до края на деня и евентуално утре да останат дежурни, за да доогасят пожара. Но общо взето цялата обстановка е под контрол. В далечината има един пожар и разбира се основният пожар, който започна вчера и нямаше връзка с другите. Той е над кривия тунел при жп спирката. Там ни притеснява много“, заяви Радев. „Вчера чухте от оперативното командване, че изместиха хора. Наложи се буквално да ги извадят от там. Днес продължава битката и основно е там“, добави той. По думите му два вертолета ще помагат допълнително. „Има жива сила и булдозер там. Много е стръмен теренът, говорим за 60-70 градуса буквално. Спрели сме от сутринта движението на влаковете. Надяваме се, че ще ги пуснем, но заради безопасността на спасителите, пожарникарите, тези, които работят в района, е спряно движението. Много се надявам, че всички ще внимават и днес по пътя отдолу при точно този тунел. Като се влиза от София е тъмен изведнъж, да не стане някаква катастрофа. В обратната посока е същото“, каза още министърът на вътрешните работи.", "date": "2017.08.27", "title": "Министър Валентин Радев: Спряно е движението на влаковете в участъка при кривия тунел по Кресненското дефиле от тази сутрин"}
{"url": "http://www.focus-news.net/news/2017/08/27/2429566/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-28-avgust.html", "text": "„Софийска вода” временно ще прекъсне водоснабдяването в някои части на столицата на 28 август. Това съобщиха от пресцентъра на дружеството.\r\nНа 28 август 2017 г. (понеделник), във връзка с реконструкция и изместване на  водопровод по бул. „Джавахарлал Неру” в жк. „Люлин“ 6, се налага спиране на водоподаването от 9:00 до 21:00 часа на клиентите на „Софийска вода”, живеещи в района на:\r\nбл. 666, бл. 667, бл. 668, бл. 669, бл. 785 и бл. 785А; \r\nбул. „Джавахарлал Неру“ в участъка от ул. „Индира Ганди“ до бул. „Панчо Владигеров“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: жк. „Люлин“ 6, на паркинга пред магазин Фантастико. След възстановяване на водоснабдяването е възможно временно повишаване мътността на водата.\r\nНа 28 август 2017 г. (понеделник), във връзка с подмяна на водопровод на ул. „Христо Ботев“, с. Горни Богров, се налага спиране на водоподаването от 9:00 до 21:00 часа на клиентите на „Софийска вода”, живеещи в района между:\r\nул. „3-ти март“, ул. „Шабаница“, ул. „Ботунски път“ и ул. „Воденицата“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред 47 ЦДГ.\r\nСлед възстановяване на водоснабдяването е възможно временно повишаване мътността на водата.\r\nНа 28 август 2017 г. (понеделник), във връзка със строително-монтажни работи на ул. „Петко Наумов“, в.з.Киноцентъра III, се налага спиране на водоподаването от 9:00 до 21:00 часа на клиентите на „Софийска вода”, живеещи в района на:\r\nул. „Васка Баларева“, ул. „Петко Наумов“, ул. „Съгласие“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Васка Баларева“ № 17.\r\nНа 28 август 2017 г. (понеделник), във връзка с подмяна на сградно водопроводно отклонение във вилна зона „Драгалевци лифта“, се налага спиране на водоподаването от 9:30 до 20:30 часа на клиентите на „Софийска вода”, живеещи в района на:\r\nул. „Ген. Ковачев“ от №16 до №14; \r\nул. „Акад. Сандерс\" №2, №4, №15 и ул. „321“.\r\nНа 28 август 2017 г. (понеделник), във връзка с подмяна на сградно водопроводно отклонение на ул. „Хан Кардам“, кв. „Васил Левски“, се налага спиране на водоподаването от 9:30 до 17:00 часа на клиентите на „Софийска вода”, живеещи в района на:\r\nул. „Хан Кардам“ от ул. „Баба Тонка“ до ул. „Станислав  Доспевски“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Хан Кардам“ № 40А.\r\nНа 28 август 2017 г. (понеделник), във връзка с подмяна на сградно водопроводно отклонение на ул. „Чавдар войвода“, кв. „Челопечене“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на:\r\nул. \"Ангел Маджаров\", ул. \"Лаката\", ул. \"Стари Искър\".\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: кв. „Челопечене“, пред кметството.\r\nНа 28 август 2017 г. (понеделник), във връзка с разкриване на уличен водопровод на ул. „Луи Айер“, кв. „Манастирски ливади“, се налага спиране на водоподаването от 10:00 до 16:00 часа на клиентите на „Софийска вода”, живеещи в района на:\r\nул. „Луи Айер“ от №156 до №227.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Луи Айер“ №152.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017.08.27", "title": "„Софийска вода” временно ще прекъсне водоснабдяването в някои части на столицата на 28 август"}
{"url": "http://www.focus-news.net/news/2017/08/27/2429567/total-croatia-harvatsko-slovenskite-otnosheniya-se-vloshavat-zaradi-granichen-spor.html", "text": "Датата на срещата между министър-председателят на Словения Миро Черар и хърватския му колега Андрей Пленкович, която те казаха, че ще се проведе през септември, все още не е определена и не е ясно дали изобщо ще се състои, според словенската преса, предаде Total Croatia News.\r\nСпоред достъпната информация, датата на планираната за септември среща не е определена, защото няма прогрес по темата, която трябва да се разисква. Черар искал да говори само за имплементацията на арбитражното решение, по граничния спор между двете държави, което, според словенската страна, е задължително и за двете страни. Хърватският премиер иска дневния ред да е съставен от отворени теми. Според него арбитражното решение е компрометирано от действията на Словения и то не е задължително за Хърватия и няма да бъде приложено.\r\nВ срещата между двамата премиери, проведена на 12 юли в Любляна, две седмици преди арбитражния трибунал да произнесе своето решение по граничния спор, Пленкович и Черар потвърдиха, че гледището на двете страни по арбитража са противоположни и не са се променили, но добавиха, че имат желание да продължат диалога. Те се разбраха да го продължат на нова среща, която трябваше да се проведе през септември.\r\nПрез последните няколко дни, Външният министър на Словения Карл Ерявец и премиера Миро Черар  дадоха серия от изявления по въпроса, като направиха своята позиция по-некомпромисна и обявиха, че има предварителни условия за Загреб, за да се проведе срещата.\r\nПревод и редакция:", "date": "2017.08.27", "title": "Total Croatia: Хърватско-словенските отношения се влошават заради граничен спор"}
{"url": "http://www.focus-news.net/news/2017/08/27/2429568/blagoevgrad-prodalzhava-da-bade-bez-elektrozahranvane-kriviyat-tunel-v-kresnenskoto-defile-zaradi-golemiya-pozhar-v-rayona.html", "text": "Без електрозахранване все още е кривият тунел в Кресненското дефиле заради големия пожар в района. Това съобщиха за Радио „Фокус“ – Пирин от Областно пътно управление – Благоевград. Шофьорите да се движат с повишено внимание и съобразена скорост, за да бъдат избегнати пътни инциденти. Към момента не е ясно кога ще бъде възстановено електричеството в тунела.\r\nЛора КАЛЧЕВА", "date": "2017.08.27", "title": "Благоевград: Продължава да бъде без електрозахранване кривият тунел в Кресненското дефиле заради големия пожар в района"}
{"url": "http://www.focus-news.net/news/2017/08/27/2429569/ria-novosti-evakuirat-hora-v-azerbaydzhan-zaradi-vzriv-v-orazheen-sklad.html", "text": "Магистралата между Баку и руската граница в Азербайджан е закрита, заради взрива на оръжеен склад в страната, за който агенция „Фокус“ вече съобщи. В момента, от съседните на склада територии, евакуират хора, съобщи РИА Новости, позовавайки се на думи на очевидци, предадени от местните медии.\r\nПреди малко Министерството на извънредните ситуации на Русия и Военното министерство на Азербайджан потвърдиха информацията за взрива. Няма информация за жертви и пострадали.\r\nОчевидци споделиха, че от района на взрива се евакуират хора, а магистралата между Баку и руската граница е напълно закрита.\r\nПревод и редакция:", "date": "2017.08.27", "title": "РИА Новости: Евакуират хора в Азербайджан заради взрив в оръжеен склад"}
{"url": "http://www.focus-news.net/news/2017/08/27/2429570/pazardzhik-s-folklorni-izpalneniya-prodalzhava-saborat-po-povod-praznika-na-selo-yundola.html", "text": "Продължава съборът, организиран по повод празника на велинградското село Юндола. Това съобщи за Радио „Фокус“ – Пазарджик Мехмед Местан, кмет на населеното място. Празничната програма ще бъде открита от 10.30 часа на площада в центъра на курорта. „В нея са предвидени фолклорни изпълнения на различни групи от региона и страната, а от 15.00 до 18.00 часа ще се проведат и традиционните народни борби“, добави Местан. Той обясни, че по традиция на събора всяка година се събират хиляди хора от велинградските села, а също и роднини и гости на живеещите в региона. Те разполагат автомобилите си в околността и е необходимо през Юндола да се преминава с повишено внимание и съобразена скорост, тъй като в центъра на селото има много атракциони и струпване на хора.\r\nВаня НИКОЛОВА", "date": "2017.08.27", "title": "Пазарджик: С фолклорни изпълнения продължава съборът по повод празника на село Юндола"}
{"url": "http://www.focus-news.net/news/2017/08/27/2429571/afp-polkovnik-loyalen-na-saleh-e-ubit-v-sblasak-sas-sayuznitsite-huti-v-sana.html", "text": "Полковник от армията, лоялна на бившия президент на Йемен Али Абдула Салех е убит в сблъсък с бунтовните Хути, които са и съюзници на Салех, това е първият сблъсък от подобен тип, за който става известно, предаде AFP.\r\nПолковник Халид ал Рида е убит по време на сблъсък в столицата на Сана, съобщиха чрез специално изявление на партия Общ народен конгрес, партията на Салех.\r\nВ съобщението не са споменати Хутите, а е отбелязано, че убийците са „група, която не познава морала и не признава клетвите“ – тънък намек за бунтовните хути, които през последните седмици избухнаха срещу Салех, когото нарекоха „предател“ и че „напада в гръб“, което отбеляза покачване на напрежението в бунтовния съюз.\r\nПревод и редакция:", "date": "2017.08.27", "title": "AFP: Полковник, лоялен на Салех, е убит в сблъсък със съюзниците Хути в Сана"}
{"url": "http://www.focus-news.net/news/2017/08/27/2429572/chez-vazstanoveno-e-elektrozahranvaneto-na-selata-senokos-mechkul-i-rakitna-v-obshtina-simitli.html", "text": "Възстановено е електрозахранването на селата Сенокос, Мечкул и Ракитна в община Симитли. Това съобщиха за Агенция „Фокус“ от пресцентъра на ЧЕЗ. Извършват се обходи на всички засегнати къщи и имоти. Работи се по възстановяване на електрозахранването и в други населени места. \r\nМариела РУСЕВА", "date": "2017.08.27", "title": "ЧЕЗ: Възстановено е електрозахранването на селата Сенокос, Мечкул и Ракитна в община Симитли"}
{"url": "http://www.focus-news.net/news/2017/08/27/2429573/blagoevgrad-vavedena-e-organizatsiya-na-dvizhenieto-po-glaven-pat-e-79-mezhdu-blagoevgrad-i-zheleznitsa-zaradi-kosene-i-ryazane-na-hrasti.html", "text": "В лява или дясна лента, съгласно поставените пътни знаци се извършва движението по главен път Е-79, между Благоевград и Железница, от км 367+000 до км 371+000. Това съобщиха за Радио „Фокус“ – Пирин от Областно пътно управление – Благоевград. Причината за въведената временна организация е косене на тревни площи и рязане на храсти в интервала от 6:30 до 15:00 часа до 1 септември. Шофьорите на моторни превозни средства трябва да имат предвид, че по второкласен път–84 Якоруда - Разлог, при км 98+500, пътният участък е стеснен поради дестабилизиран банкет в ляво. Движението е урегулирано с необходимите пътни знаци и е в сила до 31 август. По третокласен път–198 Петрич - отклонението за Долна Крушица заради косене и изсичане на храсти движението се извършва в лявата или дясната лента за срок до 1 септември. Отново по третокласния път, но в участък Гоце Делчев - Катунци - Петрич, при км 38+380, в с. Горно Спанчево, поради разрушена подпорна стена с дължина 15 метра дясното платно за движение е подкопано и движението се извършва само в лявата лента. Преминаването е урегулирано с необходимите пътни знаци до 1 септември. Едното платно за движение е деформирано поради активизирало се свлачище и движението се извършва само в едната лента на третокласен път–1972 село Блатска - село Абланица, при км 7+700. Движението е урегулирано с пътни знаци до 31 октомври. Трафикът по автомагистрала „Струма“ и главен път Е-79 е интензивен. Няма данни за възникнали пътнотранспортни произшествия.\r\nЛора КАЛЧЕВА", "date": "2017.08.27", "title": "Благоевград: Въведена е организация на движението по главен път Е-79, между Благоевград и Железница, заради косене и рязане на храсти"}
{"url": "http://www.focus-news.net/news/2017/08/27/2429574/asen-angelov-pss-preporachvam-marshruta-ot-hizha-aleko-za-vazrastnite-i-neopitni-turisti-koito-shte-izkachvat-cherni-vrah-za-denya-na-turizma.html", "text": "Препоръчвам маршрута от хижа „Алеко“ за възрастните и неопитни туристи, които ще изкачват Черни връх за Деня на туризма. Това каза дежурният  спасител от Планинската спасителна служба (ПСС) към Българския червен кръст (БЧК) към база „Алеко“ Асен Ангелов в интервю за Агенция „Фокус“ по повод Деня на туризма, в който се очаква около 3000 души да изкачат Черни връх. По думите му маршрутът от хижа „Алеко“ е най-краткият и лек вариант по пътя към Черни връх. „Имам предвид черният път, който зимата е зелена писта.“, каза той. Асен Ангелов допълни, че пътят се поддържа, има маркировка и лек е за преход. Според него възрастните хора най-вероятно подценяват възможностите си.  „Според мен понякога желанието им да се качат на върха е по-голямо от възможностите им. Необходимо е сами да си преценят, нямаме контролни функции да спрем някого да прави нещо. Можем само да дадем препоръки, но ако човек не дойде конкретно дотук, за да каже какви са му намеренията и какво иска да прави, няма как да ги контролираме“, каза Ангелов. Според него всеки сам трябва да прецени здравословното и физическо си състояние, както и  метеорологичната обстановка преди да поеме за преход в планината. \r\nДеница КИТАНОВА", "date": "2017.08.27", "title": "Асен Ангелов, ПСС: Препоръчвам маршрута от хижа „Алеко“ за възрастните и неопитни туристи, които ще изкачват Черни връх за Деня на туризма"}
{"url": "http://www.focus-news.net/news/2017/08/27/2429575/sofiya-vazstanoveno-e-dvizhenieto-po-avtomagistrala-lyulin-v-posoka-sofiya-ot-km-5-do-km-6.html", "text": "Възстановено е движението по автомагистрала „Люлин“, в посока София, от км 5 до км 6. Това съобщиха от пресцентъра на Агенция \"Пътна инфраструктура\".", "date": "2017.08.27", "title": "София: Възстановено е движението по автомагистрала „Люлин“, в посока София, от км 5 до км 6"}
{"url": "http://www.focus-news.net/news/2017/08/27/2429576/ekipi-na-chez-razpredelenie-izvarshvat-obhod-na-vsichki-zasegnati-imoti-i-kashti-v-rezultat-na-pozhara-v-rayona-na-kresnenskoto-defile.html", "text": "Екипи на ЧЕЗ Разпределение България, след разрешение от Главна дирекция \"Пожарна безопасност и защита на населението\", извършват обход на всички засегнати имоти и къщи в резултат на пожара в района на Кресненското дефиле. Това съобщиха от пресцентъра на ЧЕЗ. За да избегнат риск от предизвикване на нов пожар, служителите на компанията извършват обход и изключват от мрежата всички обекти с щети по електрическата инсталация, като възстановяват поетапно електрозахранването в селата. До момента електрозахранването е възстановено в Сенокос, Мечкул и Ракитна от община Симитли и Стара кресна, община Кресна. Работата продължава в село Ощава и село Милачковци, след което ще бъде възстановено и електрозахранването в тунелите на главния път. Компанията очаква до обяд работата да приключи.", "date": "2017.08.27", "title": "Екипи на ЧЕЗ Разпределение извършват обход на всички засегнати имоти и къщи в резултат на пожара в района на Кресненското дефиле"}
{"url": "http://www.focus-news.net/news/2017/08/27/2429577/the-jerusalem-post-mahmud-abbas-shte-se-sreshtne-s-redzhep-taiyp-erdogan-vav-vtornik-v-ankara.html", "text": "Президентът на Палестинската Автономия Махмуд Аббас и турския му колега Реджеп Таийп Ердоган ще се срещнат в Анкара във вторник, за да обсъдят възможностите за палестинско обединение, предаде The Jerusalem Post.\r\n„Фатах“, партията на Аббас и „Хамас“ са в тежък конфликт, след 2007 година, когато „Хамас“ превзе Ивицата Газа, чрез преврат и изгони представителите на Палестинската Автономия от територията.\r\nВ опитите си да увеличи натиска срещу Ивицата, Аббас направи серия от ходове, които намалиха притока на средства към Газа, които „Фатах“ трябва да изплаща. От ръководството на партията твърдят, че няма логика „Фатах“ да финансира правителството на „Хамас“ в Газа.\r\nОт своя страна „Хамас“ изразиха яростта си, относно поведението на Аббас и го обвиниха, че обсажда Ивицата, заедно с Израел.\r\nДжибрил Раджуб, висш служител на „Фатах“ заяви, пред палестинско радио, че ръководството в Рамала се надява, че срещата между Ердоган и Аббас „ще бъде позитивен фактор, за прекратяването на разделението“.\r\nТурция е един от най-близките съюзници на „Хамас“ ( по линия на „Мюсюлмански братя“ – бел. ред.) и е изпратила помощи на стойност милиони долари, през последните 10 години.\r\nПревод и редакция:", "date": "2017.08.27", "title": "The Jerusalem Post: Махмуд Аббас ще се срещне с Реджеп Таийп Ердоган във вторник в Анкара"}
{"url": "http://www.focus-news.net/news/2017/08/27/2429578/bdzh-vazstanoveno-e-dvizhenieto-na-vlakovete-po-kresnenskoto-defile-v-rayona-na-pozhara-pri-kriviya-tunel.html", "text": "Възстановено е движението на влаковете по Кресненското дефиле в района на пожара при кривия тунел. Това съобщиха за Агенция „Фокус“ от пресцентъра на БДЖ. Само два влака сутринта са били засегнати от спирането на движението в участъка - от Петрич за Дупница и от Дупница за Кулата. В района на гарите „Черниче“ и „Кресна“ пътниците са били превозени с автобуси. \r\nЛюба АЛЕКСИЕВА", "date": "2017.08.27", "title": "БДЖ: Възстановено е движението на влаковете по Кресненското дефиле в района на пожара при кривия тунел"}
{"url": "http://www.focus-news.net/news/2017/08/27/2429579/nikolay-georgiev-kmet-na-obshtina-kresna-kam-tozi-chas-nyama-tok-edinstveno-v-selo-oshtava.html", "text": "Към този час няма ток единствено в село Ощава. Това каза за Радио „Фокус“ - Пирин Николай Георгиев, кмет на Община Кресна, във връзка с прекъснатото електрозахранване в населените места от общината заради пожара в Кресненското дефиле. По думите му работят екипи на ЧЕЗ за отстраняване на проблема, като вече електрозахранването е възстановено в селата Мечкул, Сенокос и Стара Кресна.\r\nЛора КАЛЧЕВА", "date": "2017.08.27", "title": "Николай Георгиев, кмет на Община Кресна: Към този час няма ток единствено в село Ощава"}
{"url": "http://www.focus-news.net/news/2017/08/27/2429580/mvnr-dvama-balgarski-grazhdani-zaginaha-a-drugi-dvama-byaha-raneni-v-katastrofata-v-ungariya.html", "text": "Двама български граждани загинаха, а други двама бяха ранени, при катастрофа на 26 август 2017 г. на главен път М16 в района на граничен пункт Райка-Оросвар. Това съобщи унгарската полиция пред българското посолство в Будапеща, информира Министерство на външните работи (МВнР). Дипломатическите ни представители са уведомили близки на загиналите и пострадалите. Загиналите са мъж на 47 г. и жена на 46 г. Ранените са две жени на по 25 г., едната - тежко, а другата по-леко. Двете жени са настанени в болница \"Пец Аладар Мегией Октато Корнац\" в град Дьор. \r\nКатастрофата е станала вследствие на сблъсък между лек автомобил с български граждани и туристически автобус с полска регистрация. \r\nСлужителите на дипломатическото представителство са на разположение на близките и следят ситуацията.   \r\nТази катастрофа няма нищо общо със случилата се вчера, при която граждани на Република Македония, управлявали автомобил с български регистрационен номер с марка \"Мерцедес\" пострадаха на магистрала М5 пак в Унгария. \r\nВсички близки и роднини, които желаят да получат повече актуална информация могат да го направят на дежурния телефон в посолството в Будапеща: + 36 20 534 4559", "date": "2017.08.27", "title": "МВнР: Двама български граждани загинаха, а други двама бяха ранени в катастрофата в Унгария"}
{"url": "http://www.focus-news.net/news/2017/08/27/2429581/ria-novosti-moldova-nyama-da-promeni-reshenieto-si-da-povdigne-temata-za-izvezhdaneto-na-chuzhdestrannite-voyski-ot-teritoriyata-na-stranata-na-generalnata-asambleya-na-oon.html", "text": "Министър-председателят на Молдова Павел Филип заяви, че позицията на Кишиниев, относно включването в дневния ред на Генералната Асамблея на ООН, на темата за извеждането на чуждестранните войници от територията на републиката е известна и не се е променяла, предаде РИА Новости.\r\nПо-рано постоянният представител на Молдова при ООН Виктор Морару отправи в секретариата на ООН писмо, в което пишеше, че страната иска да внесе, на предстоящата 72-а сесия на Генералната Асамблея, въпрос за извеждането от страната на чуждестранните военнослужещи. След това, от Министерството на външните работи на Молдова заявиха, че „инициативата не се отнася за извеждане на руските военнослужещи, които влизат в тристранните миротворчески сили в Зоната за сигурност на Приднестровския регион“, а ще „позволи да се разгледа, по конструктивен начин, от Генералната Асамблея на ООН, въпроса за незаконното присъствие на оперативна група на руските въоръжени сили.“\r\nНа въпрос на РИА, каква е реакцията на Кишинев, относно молбата на Москва за отказ от искането за обсъждане на темата в ООН, Филип отговори, че позицията на Кишинев е известна.\r\n„Вие знаете каква е позицията на Кишинев, защото ние я изразихме пред ООН. Затова, на мен ми се струва, че тук даже няма какво да се коментира“, заяви той.\r\nПревод и редакция:", "date": "2017.08.27", "title": "РИА Новости: Молдова няма да промени решението си да повдигне темата за извеждането на чуждестранните войски от територията на страната на Генералната Асамблея на ООН"}
{"url": "http://www.focus-news.net/news/2017/08/27/2429582/asen-angelov-pss-sabota-i-nedelya-naryadat-ot-planinski-spasiteli-e-ot-okolo-20-dushi.html", "text": "Събота и неделя нарядът от планински спасители е от около 20 души. Това каза дежурният  спасител от Планинската спасителна служба (ПСС) към Българския червен кръст (БЧК) към база „Алеко“ Асен Ангелов в интервю за Агенция „Фокус“. По думите му мерките, които предприема ПСС са стандартни. „На 24 часа се сменя по един щатен служител през делничните дни, като събота и неделя нарядът е от около 20 души. Всяка събота и неделя има доброволни спасители на наряд, които поемат дежурство от събота сутрин до неделя вечер. Това е стандартният технически план. За всички други мероприятия, за които се изисква допълнително участие на ПСС, се правят уговорки в централата. Става въпрос за състезания, мероприятия и други прояви“, коментира той. Ангелов посъветва хората, които в неделя са решили да отбележат Деня на туризма да си заредят телефона и да преценят дали състоянието им позволява преход в планината. „Зареденият телефон е важен, за да могат да държат връзка с нас при възникване на инцидент. Не е маловажно да си направят планинска застраховка. При инцидент това им покрива разходите по нашата работа“, коментира спасителят. Той поясни, че екипировката им трябва да е съобразена със сезона. По думите му е хубаво туристите да си носят резервни дрехи за лошо време. „Винаги е добре човек да има повече неща от необходимото. Биха могли да се изредят много неща. Не всеки например си носи аптечка, GPS, карта, компас“, коментира Асен Ангелов. \r\nДеница КИТАНОВА", "date": "2017.08.27", "title": "Асен Ангелов, ПСС: Събота и неделя нарядът от планински спасители е от около 20 души"}
{"url": "http://www.focus-news.net/news/2017/08/27/2429583/reuters-boytsite-na-sayuznitsite-koito-se-sblaskaha-v-stolitsata-na-yemen-se-ottegliha.html", "text": "Бойците на двете групи, които са съюзници в гражданската война в Йемен, са се оттеглили от улиците на столицата на страната – Сана. Те се забъркаха в безпрецедентна престрелка помежду си, в резултат, от която почина полковник от въоръжените сили лоялни на бившия президент Али Абдула Салех, предаде Reuters.\r\nСблъсъкът между членове на движението на Хутите и лоялисти на могъщия бивш президент на страната, доведоха до смъртта на трима души и отбелязаха най-ниската точка в отношенията между съюзниците, които се сражават с, оглавяваната от Саудитска Арабия, коалиция в гражданската война в Йемен, която продължава вече две години и половина.\r\n„Ситуацията е под контрол и въоръжените мъже са изтеглени. Сформирана е комисия, която да разследва инцидента“, заяви за Ройтерс представител на Хутите.\r\nДвете групи управляват Северен Йемен и поддържат неспокоен съюз в конфликта, който вече струва живота на повече от 10 хиляди души и причини масов глад и болести.\r\nПревод и редакция:", "date": "2017.08.27", "title": "Reuters: Бойците на съюзниците, които се сблъскаха в столицата на Йемен, се оттеглиха"}
{"url": "http://www.focus-news.net/news/2017/08/27/2429584/burgas-diskoteka-shte-bade-zapechatana-za-danachni-narusheniya.html", "text": "В една от четирите дискотеки, проверени през изминалата нощ от звеното „Фискален контрол“ в Бургас са укривали оборот, не са издавали касови бележки и е установена разлика в касовата наличност с отчетеното на фискалните устройства. Това съобщиха от пресцентъра на Национална агенция за приходите. В среднощната акция фискалните агенти се представили за клиенти, като само в едно от проверените нощни заведения продажбата не е била регистрирана съобразно закона. В първия работен ден започва процедура за запечатване на дискотеката, добавиха от приходното ведомство. Също през изминалата нощ „Фискален контрол“ провери и всички търговски обекти, намиращи се на Летище „Сарафово“. От 11 проверени данъчно нарушение е открито в един от тях, сочи статистиката на данъчните. Заведението също ще бъде запечатано. Всички останали 10 кафенета, заведения за хранене и сувенири са спазвали изискванията на закона.\r\nОт началото на лятото инспектори на НАП извършиха близо 25 000 проверки по Черноморието, като 120 обекта бяха запечатани, а на стотици други са издадени актове за данъчни нарушения. От началото на годината в цялата страна са запечатани близо 2000 обекта заради неиздаване на касова бележка. \r\nЗвеното за фискален контрол, което следи движението на над 1 млрд. кг рискови стоки по границите и във вътрешността на страната, също участва в лятната контролна кампания, като освен проверки за отчитане на оборота, контролира борси и тържища, продаващи хранителни и акцизни стоки, както и луксозни автомобили за начисляването на т.нар. данък „уикенд“.\r\nОт приходното ведомство предупреждават, че независимо от стойността на продажбата, срещу всеки търговец, който не е издал касова бележка, може да започне процедура по запечатване, като средният срок, за който се налага мярката е между 2 и 4 седмици. \r\nСигнали за данъчни нарушения могат да се подават на телефона на НАП 0700 18 700 и на имейл Infocenter@nra.bg.", "date": "2017.08.27", "title": "Бургас: Дискотека ще бъде запечатана за данъчни нарушения"}
{"url": "http://www.focus-news.net/news/2017/08/27/2429585/tass-hdshss-poddarzhat-razlikata-s-gsdp-na-15-edin-mesets-predi-izborite-v-germaniya.html", "text": "Блокът между Християн-демократияческия съюз(ХДС) и Християн-социалния съюз(ХСС), лидер, на който, е канцлерът на Германия Ангела Меркел, е изгубил един процент от рейтинга си в социологическо проучване, но продължава да поддържа внушителна разлика с Германската социал-демократическа партия (ГСДП). Според публикувания днес резултат от изследване на общественото мнение на социологическата агенция Emnid, консерваторите изпреварват най-близкия си преследвач с 15 процента, предаде ТАСС.\r\nЗа блока на Меркел биха гласували 38% от запитаните, за социалистите – 23%, които също губят един процент, в сравнение с предишното изследване, преди една седмица. Трети по полулярност са „Левите“ (Die Linke) и Свободната демократическа партия (СДП), които имат по 9 процента. За дясно-популистакта „Алтернатива за Германия“ (АФД), която ще се опита да влезе за пръв път в своята история в Бундестага, биха гласували 8%. За „Зелените“ има подкрепа от 7 процента от запитаните.\r\nВ изследването са участвали 1886 жители на Германия и то е проведено в периода между 17 и 23 август.\r\nПарламентарните избори ще се проведат на 24 септември.\r\nПревод и редакция:", "date": "2017.08.27", "title": "ТАСС: ХДС/ХСС поддържат разликата с ГСДП на 15% един месец преди изборите в Германия"}
{"url": "http://www.focus-news.net/news/2017/08/27/2429586/chetvarti-den-prodalzhava-borbata-s-pozhara-v-kresnenskoto-defile-obzor.html", "text": "Тази нощ пожарът в Кресненското дефиле се е с разраснал с не повече от 200 дка, като това е четвърти ден на борба с огнената стихия. Според директорът на Югозападно държавно предприятие инж. Дамян Дамянов ситуацията е оптимистична. Той подчерта, че се работи по двата периметъра. Единият е от страната на Мечкул и надолу, а другият е към Стара Кресна. Огънят е низов и се работи по целия периметър до жп линията. Началникът на „Националния оперативен център“ към ГД „Пожарна безопасност и защита на населението“ (ПБЗН) комисар Тошко Бързилов каза, че е създадена необходимата организация за ограничаване и ликвидиране на пожара в Кресненското дефиле, като се работи по целия периметър. По думите му на терен има 30 пожарни автомобила, 150 пожарникари, 85 служители на българската армия, около 130 служители на горското, около 50 души от Регионалната дирекция по горите, служители на Националните паркове „Рила“ и „Пирин“. На провел се по-рано днес брифинг министърът на вътрешните работи Валентин Радев съобщи, че около 15 000 дка са засегнатите площи от пожара в Кресненското дефиле, но опасността остава. Загубите, ако трябва да се залесява територията, са около 15 млн. лв. На място работят хора от 5 министерства. Според експерти за 4 дни да се обработи такова голяма площ и да се овладее пожарът е направо геройство. В две от местата има все още огнища, като Радев изрази своите надежди, че до края на деня и евентуално утре да останат дежурни, за да доогасят пожара. Радев определи, че обстановката е под контрол, като все още има един пожар и основният пожар, който започна вчера и нямаше връзка с другите. Той е над кривия тунел при жп спирката. По думите на министър Радев два вертолета помагат допълнително.\r\nЕкипи на ЧЕЗ Разпределение България, след разрешение от Главна дирекция „Пожарна безопасност и защита на населението“, извършват обход на всички засегнати имоти и къщи в резултат на пожара в района на Кресненското дефиле. Възстановено е електрозахранването в Сенокос, Мечкул и Ракитна от община Симитли и Стара кресна, община Кресна. Работата продължава в село Ощава и село Милачковци, след което ще бъде възстановено и електрозахранването в тунелите на главния път. Компанията очаква до обяд работата да приключи. Тази сутрин беше спряно движението на влаковете по Кресненското дефиле в района на пожара при кривия тунел, като към този час е възстановено. Само два влака сутринта са били засегнати от спирането на движението в участъка – от Петрич за Дупница и от Дупница за Кулата. В района на гарите „Черниче“ и „Кресна“ пътниците са били превозени с автобуси.\r\nЛора КАЛЧЕВА", "date": "2017.08.27", "title": "Четвърти ден продължава борбата с пожара в Кресненското дефиле (ОБЗОР)"}
{"url": "http://www.focus-news.net/news/2017/08/27/2429587/plovdiv-podnovyavat-se-protestite-sreshtu-bezzakonieto-v-tsiganskata-mahala-v-asenovgrad.html", "text": "Подновяват се протестите срещу беззаконието в циганската махала в Асеновград. Това каза за Радио „Фокус“ - Пловдив Миа Сердарева от Инициативния комитет на протестиращите. По думите ѝ все още няма яснота колко души ще подкрепят протеста, който ще се проведе тази вечер. „Искаме равни права и задължения за всички. Съществува фалшива реалност вече 27 години, всичко е на приказки, а реално нещата стоят иначе. Обещаха, че жителите в циганската махала, които не са регистрирани в Общината, ще бъдат изселени. Такова нещо не се е случило, няма и да се случи“, добави Сердарева. Според нея откритата преди дни полицейска приемна в кв. „Лозница“ няма да реши проблема, тъй като петимата полицейски служители, които ще работят там, са недостатъчни. Поредният протест започва в 19.00 часа днес пред паметника на Цар Иван Асен II и се очаква да бъде подкрепен от народната певица Валя Балканска. По-късно шествието на протестиращите ще се насочи по пътя Асеновград - Смолян. Очаква се протестиращите да блокират за кратко движението в района на разклона за Асеновата крепост.\r\nКристиян ГАРОВ", "date": "2017.08.27", "title": "Пловдив: Подновяват се протестите срещу беззаконието в циганската махала в Асеновград"}
{"url": "http://www.focus-news.net/news/2017/08/27/2429588/sofiya-vazstanoveno-e-dvizhenieto-na-orlov-most-po-bul-tsarigradsko-shose-i-po-bul-evlogi-i-hristo-georgievi.html", "text": "Възстановено е движението на Орлов мост по бул. „Цариградско шосе“ и по бул. „Евлоги и Христо Георгиеви“. Това съобщиха от Столична община. Дейностите продължиха две седмици, като беше извършен цялостен ремонт на пътните платна в двете посоки на бул. „Цариградско шосе“ при Орлов мост с цялостното фрезоване. Поставена е и стоманена мрежа, с цел допълнително заздравяване на основното асфалтово покритие.", "date": "2017.08.27", "title": "София: Възстановено е движението на Орлов мост по бул. „Цариградско шосе“ и по бул. „Евлоги и Христо Георгиеви“"}
{"url": "http://www.focus-news.net/news/2017/08/27/2429589/dha-bum-na-prodazhbite-na-zhilishta-v-turtsiya-osobeno-na-ipotekiranite.html", "text": "През юли рязко са скочили продажбите на жилища в Турция и в сравнение със същия месец на миналата година техният брой се е увеличил с 42.4%,предаде информационната агенция Догу хабер ажансъ (ДХА). Справка в имотните регистри показва, че приз юли на територията на цялата страна има истински бум и са продадени близо 116 хиляди жилища. Най-голям е техният брой в Истанбул – над 18 хиляди, което представлява близо 16% от всички продажби.\r\nОсобено голям е ръстът на продажби на ипотекирани жилища. За същия период (юли 2016 – юли 2017) това увеличение 62.4%.  През миналия месец общо в Турция са продадени малко над 38.5 хиляди ипотекирани жилища, което е точно 1/3 от всички продажби на жилища. На първо място пак е Истанбул с малко над 6.5 хиляди, или 17% от всички продадени ипотекирани жилища. Същевременно „рекордьор” по „освобождаване” от ипотекирани жилища е най-източната провинция Артвин, където те са точно половината от всички продадени жилища, посочва още ДХА.\r\nПревод и редакция:", "date": "2017.08.27", "title": "ДХА: Бум на продажбите на жилища в Турция, особено – на ипотекираните"}
{"url": "http://www.focus-news.net/news/2017/08/27/2429590/ivan-kostov-kmet-na-selo-dolnoslav-sezonniyat-ni-problem-e-vodosnabdyavaneto-a-tselogodishniyat-lipsata-na-politseysko-prisastvie.html", "text": "Сезонният проблем на асеновградското село Долнослав е свързан с водоснабдяването, а целогодишният – с липсата на полицейско присъствие. Това каза за Радио „Фокус“ – Пловдив кметът на населеното място Иван Костов. По думите му през лятото консумацията на вода скача драстично, защото жителите я използват за поливане. „Четири - пет села се захранваме от един водоизточник и през летния сезон има недостиг на вода. Намираме начин да се справяме с проблема“, коментира Иван Костов. Той посочи, че винаги Община Асеновград се отзовава и помага за разрешаване на възникнали проблемни ситуации, независимо от какво естество са те.\r\n„Липсата на полицейско присъствие е основен целогодишен проблем, но засега престъпността е в минимални граници“, каза кметът на село Долнослав.\r\nПо отношение на инфраструктурата в населеното място, Иван Костов посочи, че в основни линии пътищата в селото са асфалтирани и са в добро състояние. „Долнослав е с осигурена добра транспортна връзка. Има автобуси през половин час и не срещаме проблем с пътуването. Тук минава и пътят за Кърджали“, коментира кметът. По думите му основното препитание на жителите на село Долнослав е земеделието. „В селото има и мандра, като там работят много жители. Младите търсят препитание извън селото - ориентират се към градовете. Не се отчита безработица“, отбеляза той.\r\nТони МИХАЙЛОВ", "date": "2017.08.27", "title": "Иван Костов, кмет на село Долнослав: Сезонният ни проблем е водоснабдяването, а целогодишният – липсата на полицейско присъствие"}
{"url": "http://www.focus-news.net/news/2017/08/27/2429591/makfaksmakedoniya-sdsm-sotsialnata-zashtita-e-prioritet-na-parlamenta-rakovoden-ot-sdsm.html", "text": "Чрез конкретни стъпки и мерки, парламентът ръководен от „Социал-демократическия съюз на Македония“(СДСМ) ще подобрява социалната защита, ще подобрява и улеснява живота на гражданите от всички категории, обявиха от СДСМ, цитирани от македонската агенция „Макфакс“.\r\nОт там добавиха, че до края на 2017 година ще се завърши изграждането и оборудването на тринадесет детски градини, които ще приемат 682 деца до края на годината, а тази тенденция ще продължи и в 2018 година.\r\n„Допълнително са подписани договори за обновяването на детската градина „8-ми април“, а тази в Шуто Оризари се реконструира и се оборудва обектът на по-раншния Пионерски дом в Куманово, който ще се превърне в детска градина. На първи септември ще започнат работа на две смени, с което ще се отговори на нуждите на семействата и родителите, като се улесни и опрости ежедневието им“, съобщиха от СДСМ.\r\nРешен е, както казват от партията, и десетият проблем на гражданите - неплатежоспособните, които не са загубили работата си по собствена вина. Около 3 000 граждани ще получават ежемесечно 7,596 денара, което ще коригира едно десетилетие несправедливост към тази категория на нашите съграждани.\r\n\"Чрез предложените изменения в Закона за социалната закрила правата и качеството на живот на хората с увреждания ще бъдат подобрени. Измененията в закона ще позволят на лицата с умерени пречки за психично здраве да упражнят правото на финансова компенсация за помощ и грижи от друго лице въз основа на намиране, оценка и мнение на експертен орган, който определя вида и степента на увреждане \", добавиха от СДСМ.\r\nСпоред партията, това са само част от мерките, с които ще се развива социалната защита и ще се подобрява живота на всички граждани.\r\nПарламентът, ръководен от СДСМ, както до сега, така и в бъдеще, ще продължи да работи честно, открито и единствено в интерес на гражданите.\r\nПревод и редакция:", "date": "2017.08.27", "title": "„МакФакс“(Македония): СДСМ: Социалната защита е приоритет на парламента, ръководен от СДСМ"}
{"url": "http://www.focus-news.net/news/2017/08/27/2429592/smolyan-uvelichenie-na-raboteshtite-v-chastniya-sektor-se-otchita-v-oblastta-prez-vtoroto-trimesechie-na-2017-g.html", "text": "По предварителни данни на Националния статистически институт наетите лица по трудово и служебно правоотношение в област Смолян към края на юни 2017 г. се увеличават с 0.7% спрямо края на март 2017 г. и достигат 31.5 хил., като увеличението на наетите в частния сектор е с 1.1%, а в обществения сектор наетите по трудово и служебно правоотношение намаляват с 0.6%. Това съобщиха от пресцентъра на Териториално статистическо бюро – Смолян. Спрямо края на първото тримесечие на 2017 г. увеличение на наетите лица се наблюдава в икономическите дейности „Професионални дейности и научни изследвания” – с 12.4%, „Финансови и застрахователни дейности” – с 11.5%, „Операции с недвижими имоти“ – 10.5% и „Транспорт, складиране и пощи” – с 10.4%. Най-голямо намаление на наетите лица по трудово и служебно правоотношение е регистрирано в „Култура, спорт и развлечения” – с 32.8%, „Хотелиерство и ресторантьорство” – с 14.2% и „Други дейности” – с 5.5%.В структурата на наетите лица по икономически дейности най-голям е относителният дял на наетите по трудово и служебно правоотношение в дейностите „Преработваща промишленост” и „Търговия, ремонт на автомобили и мотоциклети” – съответно 38.2 и 10.8%.В края на юни 2017 г. наетите лица по трудово и служебно правоотношение в област Смолян са с 0.4% повече в сравнение със същия период на предходната година, като увеличението на наетите в частния сектор е с 1.4%, а в обществения сектор наетите по трудово и служебно правоотношение намаляват с 2.8% . Средната брутна месечна работна заплата в област Смолян за април 2017 г. е 738 лв., за май – 768 лв. и за юни – 767 лева.", "date": "2017.08.27", "title": "Смолян: Увеличение на работещите в частния сектор се отчита в областта през второто тримесечие на 2017 г."}
{"url": "http://www.focus-news.net/news/2017/08/27/2429593/tass-teroristite-sa-predali-na-hizbula-edin-plennik-i-telata-na-zaginalite-v-siriya-tehni-boytsi.html", "text": "Терористите, които се съгласиха на прекратяването на огъня в района около сирийско-ливанската граница, предадоха на отряди на ливанската шиитска групировка „Хизбула“, телата на четири бойци, а също така са освободили един човек, който е бил хванат в плен, по време на операции в сирийската пустиня, в които „Хизбула“ участва като съюзник на сирийската правителствена армия, предаде ТАСС, позовавайки се на информация от ливански медии.\r\nДжихадисти, принадлежащи към терористическата групировка Ислямска държава, бяха обкръжени в планински район край границата между Ливан и Сирия и се съгласиха на примирие. Според условията на сделката, те ще бъдат изведени от местността и ще бъдат ескортирани до сирийската провинция Дейр-ез-Зор.\r\nВ края на юли, в покрайнините на ливанския град Ерсал (на ок. 90 км от Бейрут) шиитски отряди разгромиха банди на терористичната групировка „Джебхат ан Нусра“ и ги заставиха да капитулират. Повече от хиляда бойци бяха изведени от Ливан и изпратени в сирийската провинция Идлиб.\r\nПревод и редакция:", "date": "2017.08.27", "title": "ТАСС: Терористите са предали на „Хизбула“ един пленник и телата на загиналите в Сирия техни бойци"}
{"url": "http://www.focus-news.net/news/2017/08/27/2429594/asen-angelov-pss-veroyatnostta-ot-intsident-pri-nalichieto-na-mnogo-hora-v-planinata-e-visoka.html", "text": "Вероятността от инцидент при наличието на много хора в планината е висока. Това каза дежурният  спасител от Планинската спасителна служба (ПСС) към Българския червен кръст (БЧК) към база „Алеко“ Асен Ангелов в интервю за Агенция „Фокус“ по повод Деня на туризма, в който се очаква около 3000 души да изкачат Черни връх. „на мога да кажа какво се е случвало при подобни мероприятия в минали години. Нямам такава статистика, но както всяка събота и неделя, когато има голям брой хора и при наличие на хубаво време вероятността да се случи инцидент в планината е по-голяма“, коментира той. Асен Ангелов посочи, че хората приемат района на „Алеко“ и Витоша като парк до София и не отиват там много подготвени. По отношение на културата на българските туристи в планината, планинският спасител посочи, че това трябва да се види на място. „Не специално на такива мероприятия, а като цяло хората, които се качват на Витоша, оставят камари боклуци. След тях е бунище“, допълни спасителят. \r\nДеница КИТАНОВА", "date": "2017.08.27", "title": "Асен Ангелов, ПСС: Вероятността от инцидент при наличието на много хора в планината е висока"}
{"url": "http://www.focus-news.net/news/2017/08/27/2429595/dha-turski-vitsepremier-nyakoi-imat-kompleks-ot-erdogan-zavizhdat-mu-ta-se-kasat-ot-zavist.html", "text": "Вицепремиерът и говорител на турското правителство Бекир Боздаг заяви, че „някои имат комплекс по отношения на президента и лидер на управляващата Партия на справедливостта и развитието (ПСР) Реджеп Тайип Ердоган”, предаде информационната агенция Догу хабер ажансъ (ДХА). „Това се наблюдава в някои политически партии в Турция. Виждам, че те имат вътрешни терзания и им тежи. В смисъл такъв - казват си: „Де и ние да имахме такъв лидер на нашата партия”. Виждате го всички това. Точно поради тази причина започна и имитацията на Ердоган; наблюдава се в действията на лидера на основната опозиционна Народнорепубликанска партия (НРП) Кемал Кълъчдароглу. Само че тези работи не стават с имитация. Трябва и малко мая. Иначе само с наливане на вода тази работа не става. Обаче продължават да наливат; да видим – дали ще им се завърти мелницата. Няма да тръгне.”, продължава разсъжденията си турският вицепремиер, цитиран от ДХА.\r\nПревод и редакция:", "date": "2017.08.27", "title": "ДХА: Турски вицепремиер: Някои имат комплекс от Ердоган – завиждат му, та се късат от завист"}
{"url": "http://www.focus-news.net/news/2017/08/27/2429596/pregled-na-mezhdunarodnite-novini-do-13-chasa-agentsiya-fokus.html", "text": "Министър-председателят на Израел Бенямин  Нетаняху заяви, че контактите му с руския президент Владими Путин винаги служат на интересите на двете страни и сигурността на региона. Двамата се срещнаха скоро в Сочи, предаде РИА Новости.\r\n„Да кажем така: в последните години редовно се срещам с президента Владимир Путин най-вече, за да подсигуря нашите интереси и сигурност, особено на северната граница на Израел. Мога да кажа, че преговорите, които провеждаме с него, включително последната, служат на нашата сигурност, а мисля си, и на интересите на Русия, не само нашите“, заяви Нетаняху в интервю за израелски ТВ канал.\r\nИзраелският премиер обясни, че е взел решение да проведе „внезапната“ среща с Путин, заради изменението на обстановката в региона. Според думите на Нетаняху, редовните срещи с руския президент не са се провеждали само за съгласуването на действията в региона, но и за да се отразят текущите изменения в регионалния баланс на силите.\r\n„През последните седмици то (положението – бел.ред.) се измени. Тоест, съществува голяма вероятност за международна победа над Ислямска държава в Сирия. Това е прекрасно, но е лошото е, че Иран активно, явно систематично прониква там, от където си тръгва ИД“, поясни Нетаняху.\r\nОсвен това, той отново обвини Иран в опит да разпали война с Израел, което, според неговото мнение, поставя под опасност сигурността, не само в отделния регион, но и на целия свят.\r\n„Иран не крие факта, че има намерение да размести там (от където си тръгва ИД –бел.ред.) военни, въздушни, сухопътни и морски сили. И една от неговите цели е да започне война с Израел... Разбира се, че това е промяна. Промяна, която заплашва, както нас, така и други страни от региона, а според мен, заплашва мира в целия свят“, счита израелския премиер.\r\nТой повтори същата теза и на срещата с Владимир Путин в Сочи.\r\n*** Армията на Ливан обяви, че спира огъня по останалите бойци от Ислямска държава, в рамките на операцията по зачистване на граничния район между Ливан и Сирия, предаде Reuters.\r\nПримирието започва в 7 часа (7 часа българско време) и се очаква, че съдбата на останалите бойци от Ислямска държава, а и на ливанските, които са в плен на терористите, ще бъде решена чрез преговори, според съобщение от ливанските военни.\r\nСевероизточната част на страната, беше жертва на един от най-сериозните „разливи“ на конфликта в Сирия. През 2014 година, Ислямска държава превзе, за кратко, граничното градче Арсал. Съдбата на девет войника, които терористите са пленили тогава, остава неясна и досега.\r\nАрмията на Ливан се сражава с джихадистите от ИД при последната им твърдина в региона – близо до град Рас Баалбек.\r\nАтаката започна миналата седмица, съвпадайки с офанзивата на „Хизбула“ и на сирийската армия от другата страна на границата, в западния сирийски регион Каламун.\r\n*** Земетресение с магнитуд от 6,6 разтресе край бреговете на Папуа-Нова Гвинея, съобщи Геологическата служба на САЩ USGS.\r\nПодземните трусове са фиксирани в 04,17 местно време на 115 километра североизточно от град Логенау. Епицентърът на земетресението е бил на дълбочина 10 километра.\r\nНяма опасност от цунами. Не са постъпили съобщения за пострадали и разрушения.\r\n*** Строителите на моста в Крим започнаха първия етап на уникалната операция по транспортиране и поставяне на железопътната арка в Керченския пролив, която тежи повече от шест хиляди тона, предаде РИА Новости, позовавайки се на разкази на журналисти, публикувани в интернет страницата на информационния център „Кримски мост“.\r\n„Морската операция в проекта за Кримския мост, без преувеличения, е уникална за строежите в море: транспортирането, а след това и поставянето и монтажа, в условията на морска акватория с нестабилен хидрометеорологически фон, конструкция на арка, чието тегло е повече от 6 хиляди тона. Тази операция щеше да е невъзможна без гигантския опит, натрупан от строителите по време на строежите на други обекти. Тази операция е резултат от многогодишна практика и модерната технология на руското и световно мостостроене“, пишат в „Инфоцентъра“.\r\nСтроителите бяха подготвили арката и я бяха натоварили на плаващи опори. Рано сутринта започна самата операция за пренасяне на конструкцията към носещите основи на моста. В операцията участват повече от десет плавателни съда и 100 души.\r\n*** Канцлерът на Германия отхвърли възможността за сътрудничество, във всяка форма, между нейната партия Християн-демократически съюз (ХДС) и крайно-дясната „Алтернатива за Германия“(АФД), след изборите, на които е все по-вероятно малката дясно-популистка партия да влезе в Бундестага, предаде Xinhua.\r\n„Пределно ясно е, че АФД не може да бъде наш партньор под никаква форма. Трябва да се опитаме да спечелим обратно всеки избирател“, заяви Меркел пред немско издание.\r\n„Това изисква търпение към притесненията на хората и нуждата да се обръщаме към тях постоянно с конкретни решения на отделните проблеми“, заяви Канцлерът, която е и кандидат на управляващата партия за поста на следващите избори.\r\nНа предстоящите парламентарни избори в Германия, насрочени за 24 септември, „Алтернатива за Германия“ най-вероятно ще спечели над 5 процента от вота, като по този начин ще има представители в Бундестага или Федералния парламент. Ако това се случи, за пръв път след Втората световна война в германския парламент ще има крайно-дясна партия.\r\n***Украйна ще подкрепи инициативата на Молдова, да лиши руската миротворческа мисия в Приднестровската Молдовска Република от юридическа основа за оставането ѝ на територията на Молдова, заяви депутатът от „Блока на Петро Порошенко“ Ирина Фриз, цитирана от украинската „Интерфакс“.\r\n„Украйна ще подкрепи инициативата на Република Молдова да лиши т.нар. руска мироопазваща мисия в Транснистрия (от рум. – бел. ред.) от основания за оставане на молдовска територия. Подчертавам още веднъж: трябва да използваме всички международни механизми, за да се опитаме да прекратим присъствието на руския военен окупационен контингент в Молдова“, написа депутатът във Фейсбук.\r\nОсвен това, тя приветства инициативата на Виктор Морару, който е постоянен представител на Молдова за ООН и отбеляза, че Украйна е готова да даде пълната си подкрепа на молдовските партньори.\r\n*** Колумбийската бунтовническа групировка Революционни въоръжени сили на Колумбия(ФАРК) ще се организира в политическа партия, на организирана конференция в столицата Богота, която започва днес. Това е ключова стъпка за превръщането на левичарската група в гражданска организация, след 50 години на военни действия, предаде Reuters.\r\nШестдневната среща на членовете на ФАРК, които предадоха повече от осем хиляди оръжия на ООН по време на демобилизацията, се очаква да завърши в петък с партийна платформа, чието име все още не е известно. Тя ще се включи в изборите, които трябва да се проведат в Колумбия догодина.\r\nСпоред мирния договор, който те сключиха с правителството през 2016 година, на по-голямата част от бойците на ФАРК беше гарантирана амнистия и възможност да участват в политическия живот на страната. По време на военните действия, през десетилетията, загинаха повече от 220 хиляди души.\r\n***Полковник от армията, лоялна на бившия президент на Йемен Али Абдула Салех е убит в сблъсък с бунтовните Хути, които са и съюзници на Салех, това е първият сблъсък от подобен тип, за който става известно, предаде AFP.\r\nПолковник Халид ал Рида е убит по време на сблъсък в столицата на Сана, съобщиха чрез специално изявление на партия Общ народен конгрес, партията на Салех.\r\nВ съобщението не са споменати Хутите, а е отбелязано, че убийците са „група, която не познава морала и не признава клетвите“ – тънък намек за бунтовните хути, които през последните седмици избухнаха срещу Салех, когото нарекоха „предател“ и че „напада в гръб“, което отбеляза покачване на напрежението в бунтовния съюз.\r\n*** Министър-председателят на Молдова Павел Филип заяви, че позицията на Кишиниев, относно включването в дневния ред на Генералната Асамблея на ООН, на темата за извеждането на чуждестранните войници от територията на републиката е известна и не се е променяла, предаде РИА Новости.\r\nПо-рано постоянният представител на Молдова при ООН Виктор Морару отправи в секретариата на ООН писмо, в което пишеше, че страната иска да внесе, на предстоящата 72-а сесия на Генералната Асамблея, въпрос за извеждането от страната на чуждестранните военнослужещи. След това, от Министерството на външните работи на Молдова заявиха, че „инициативата не се отнася за извеждане на руските военнослужещи, които влизат в тристранните миротворчески сили в Зоната за сигурност на Приднестровския регион“, а ще „позволи да се разгледа, по конструктивен начин, от Генералната Асамблея на ООН, въпроса за незаконното присъствие на оперативна група на руските въоръжени сили.“\r\nНа въпрос на РИА, каква е реакцията на Кишинев, относно молбата на Москва за отказ от искането за обсъждане на темата в ООН, Филип отговори, че позицията на Кишинев е известна.\r\n„Вие знаете каква е позицията на Кишинев, защото ние я изразихме пред ООН. Затова, на мен ми се струва, че тук даже няма какво да се коментира“, заяви той.\r\n***Бойците на двете групи, които са съюзници в гражданската война в Йемен, са се оттеглили от улиците на столицата на страната – Сана. Те се забъркаха в безпрецедентна престрелка помежду си, в резултат, от която почина полковник от въоръжените сили лоялни на бившия президент Али Абдула Салех, предаде Reuters.\r\nСблъсъкът между членове на движението на Хутите и лоялисти на могъщия бивш президент на страната, доведоха до смъртта на трима души и отбелязаха най-ниската точка в отношенията между съюзниците, които се сражават с, оглавяваната от Саудитска Арабия, коалиция в гражданската война в Йемен, която продължава вече две години и половина.\r\n„Ситуацията е под контрол и въоръжените мъже са изтеглени. Сформирана е комисия, която да разследва инцидента“, заяви за Ройтерс представител на Хутите.\r\nДвете групи управляват Северен Йемен и поддържат неспокоен съюз в конфликта, който вече струва живота на повече от 10 хиляди души и причини масов глад и болести.\r\n***Блокът между Християн-демократияческия съюз(ХДС) и Християн-социалния съюз(ХСС), лидер, на който, е канцлерът на Германия Ангела Меркел, е изгубил един процент от рейтинга си в социологическо проучване, но продължава да поддържа внушителна разлика с Германската социал-демократическа партия (ГСДП). Според публикувания днес резултат от изследване на общественото мнение на социологическата агенция Emnid, консерваторите изпреварват най-близкия си преследвач с 15 процента, предаде ТАСС.\r\nЗа блока на Меркел биха гласували 38% от запитаните, за социалистите – 23%, които също губят един процент, в сравнение с предишното изследване, преди една седмица. Трети по полулярност са „Левите“ (Die Linke) и Свободната демократическа партия (СДП), които имат по 9 процента. За дясно-популистакта „Алтернатива за Германия“ (АФД), която ще се опита да влезе за пръв път в своята история в Бундестага, биха гласували 8%. За „Зелените“ има подкрепа от 7 процента от запитаните.\r\nВ изследването са участвали 1886 жители на Германия и то е проведено в периода между 17 и 23 август.\r\nПарламентарните избори ще се проведат на 24 септември.", "date": "2017.08.27", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2017/08/27/2429597/pencho-gerov-kmet-na-obshtina-chavdar-138-mln-leva-sa-usvoenite-evropeyski-sredstva-v-obshtinata.html", "text": "В Община Чавдар са усвоени 13,8 млн. лева европейски пари. Това каза в интервю за Агенция „Фокус“ кметът на Община Чавдар Пенчо Геров. „С тях са извършени ремонти и подобрения на редица обекти като улици и тротоари, парк, енергийна ефективност на училището и на общинската администрация, както и на детската градина. Направени са нови пътища до селищата Кьойдере и Чемдере“, обясни той. „Благодарение на парите от европейските фондове селото се преобрази и е коренно различно от това, каквото беше преди 10 години“, коментира кметът. „Постигнали сме тези неща в рамките на 7-8 години. Големият бум на усвояване на европейски пари в Община Чавдар е между 2007-2012-2015 година“, уточни Пенчо Геров. „Тайната е в това, че успяхме в предните програмни периоди своевременно да изготвим добра техническа документация. Подготвихме добър екип в общината, който да може да се грижи за изготвянето на документацията и всички преписки, които се водят“, посочи кметът. „Основното обновяване на селото е от европейски фондове, които бяха разработени своевременно. Кандидатствахме за тях и бяха изпълнени“, каза още Пенчо Геров.\r\nБиляна ИВАНОВА", "date": "2017.08.27", "title": "Пенчо Геров, кмет на Община Чавдар: 13,8 млн. лева са усвоените европейски средства в общината"}
{"url": "http://www.focus-news.net/news/2017/08/27/2429598/afp-izrael-shte-iska-ot-generalniya-sekretar-na-oon-da-progledne-otnosno-strupvaneto-na-voyski-na-hizbula-kray-granitsata-s-evreyskata-darzhava.html", "text": "Израел ще пресира Генералния секретар на ООН Антониу Гутериш за това, което според Израел, е струпване на войски и техника в Ливан, по време на визитата му в страната, която е първа, след като зае позицията, предаде AFP, позовавайки се на думите на заместник-министърът на външните работи на Израел.\r\nГутериш ще пристигне довечера, за да се срещне с израелски и палестински лидери и официални лица. Посещението трябва да продължи до сряда.\r\nВизитата се осъществява, докато в Съвета по сигурността на ООН се обсъжда дали да бъде подновен, за една година, мандатът на мироопазващата мисия в Ливан, като гласуването ще се проведе на 30-и август.\r\nПосланикът на САЩ за ООН, Ники Хейли, обвини ръководителят на мироопазващата мисия, че си затваря очите за контрабандата на оръжия, осъществявана от „Хизбула“.\r\nГоворителят на ООН, Стефан Дуярич, въпреки това каза: „Ние имаме пълно доверие в работата на командира“\r\nЗаместник-външният министър на Израел Тципи Хотовели заяви пред обществено радио, че „Хейли е права.“\r\n„Не трябва да позволяваме тази слепота да продължава“\r\nТя каза, че действията на „Хизбула“ край границата между Израел и Ливан ще бъде „централен въпрос“ в разговорите с Гутериш.\r\n„Той ще се срещне с ръководителят на военното разузнаване и ще бъде сезиран. Освен това, ще се срещне и с премиера и съм сигурен, че (Нетаняху) няма да го остави да си тръгне от тук с чувството, че мандатът даден на ООН се изпълнява на място“, добави Хотовели.\r\nПревод и редакция:", "date": "2017.08.27", "title": "AFP: Израел ще иска от Генералния секретар на ООН да „прогледне“ относно струпването на войски на „Хизбула“ край границата с еврейската държава"}
{"url": "http://www.focus-news.net/news/2017/08/27/2429599/turtsiya-svizhdane-v-zatvor-dade-povod-za-arest-na-samiya-posetitel.html", "text": "Интересен случай на арест е регистриран в края на седмицата в затвора от закрит тип „E” в провинция Лозенград (дн. Къркларели) в Източна Тракия, предаде информационната агенция Догу хабер ажансъ (ДХА). Лице с инициали М. Б. отива на свиждане на неговия по-голям брат с инициали Ш.Б., който е арестуван по обвинение за членуване в т.нар. „Терористична организация на гюленистите/Паралелна държавна структура (ФЕТО/ПДС). При проверка на личните документи се установява, че и посетителят в затвора също е издирван за принадлежност към т.нар. ФЕТО/ПДС. Следва незабавно задържане, изправяне пред дежурен съд и налагане на постоянна мярка за неотклонение „Задържане под стража”. Предаден е на затворническите власти в същото място за лишаване от свобода, за да бъде заедно с неговия брат, посочва още ДХА.\r\nПревод и редакция:", "date": "2017.08.27", "title": "Турция: Свиждане в затвор даде повод за арест на самия посетител"}
{"url": "http://www.focus-news.net/news/2017/08/27/2429600/rumyana-stanoeva-obshtina-blagoevgrad-predstaviteli-na-chetiri-evropeyski-shkoli-shte-badat-gosti-na-mezhdunarodniya-detski-futbolen-turnir.html", "text": "Петото юбилейно издание на Международен детски футболен турнир ще бъде много силно тази година, като представители на четири европейски школи ще бъдат гости. Това каза за Радио „Фокус“ – Пирин Румяна Станоева, експерт Младежки дейности „Спорт и туризъм“ към Община Благоевград. „За пета поредна година в града ще се проведе този турнир. В него ще мерят сили 16 отбора от водещи европейски школи. Състезанието ще се проведе в периода от 28 август до 2 септември. Турнирът се организира от Община Благоевград, съвместно със ЗС на БФС. Той е за деца, родени през 2003 и 2004 година. С всяка изминала година събитието става все по-мащабно и към него проявяват интерес все повече български и чужди отбори“, обясни Станоева.\r\nМеждународният детски футболен турнир в Благоевград се провежда в памет на легендарния вратар на „Пирин” Христо Христов – Бараката. „Децата са запознати с това, защото те трябва да следват този пример - това трудолюбие, тази дисциплина и тези успехи, които са постигнали предишните състезатели. С този турнир почитаме нашия легендарен благоевградски вратар. Основната цел на Община Благоевград е турнирът да събере млади футболисти от различни краища на Европа, които да се състезават по най-високите европейски стандарти, като се насърчава честна игра, приятелство, култура и висок морал, които да допринесат за тяхното развитие“, каза още Румяна Станоева.\r\nЛора КАЛЧЕВА", "date": "2017.08.27", "title": "Румяна Станоева, Община Благоевград: Представители на четири европейски школи ще бъдат гости на Международния детски футболен турнир"}
{"url": "http://www.focus-news.net/news/2017/08/27/2429601/tass-v-rezultat-ot-vzriva-i-posledvaliya-pozhar-v-orazheen-sklad-v-azerbaydzhan-sa-postradali-shest-dushi.html", "text": "Шест души са пострадали в резултат от взрива и последвали пожар в оръжеен склад в оръжеен складв Азербайджан, предаде ТАСС, позовавайки се на думите на ръководителя на пресслужбата на Министерството на здравеопазването на републиката.\r\n„В резултат от инцидента, от осколки, шест души са получили леки наранявания. Те са прегледани в поликлиника в близост до инцидента“, заявиха от здравното ведомство. Според тях, няма опасност за живота на пострадалите.\r\nСпасители са евакуирали жителите на няколко населени места, разположени в близост до мястото на произшествието.\r\nПревод и редакция:", "date": "2017.08.27", "title": "ТАСС: В резултат от взрива и последвалия пожар в оръжеен склад в Азербайджан са пострадали шест души"}
{"url": "http://www.focus-news.net/news/2017/08/27/2429602/dva-vertoleta-ot-sastava-na-vvs-se-vklyuchiha-v-gaseneto-na-pozhara-v-rayona-na-kresnenskoto-defile.html", "text": "Два вертолета Ми-17 от състава на Военновъздушните сили се включиха днес в гасенето на големия горски пожар в района на Кресненското дефиле. Това съобщиха от пресцентъра на Министерство на отбраната. Първият вертолет излетя в 9.54 часа и след три часа работа във въздуха се завърна в авиобаза Крумово за презареждане. Вторият Ми-17 се включи в операцията по потушаването на огнената стихия в 11.14 часа и към момента продължава да облива с вода горящите участъци от въздуха.", "date": "2017.08.27", "title": "Два вертолета от състава на ВВС се включиха в гасенето на пожара в района на Кресненското дефиле"}
{"url": "http://www.focus-news.net/news/2017/08/27/2429603/ria-novosti-voennite-na-irak-zayaviha-che-sa-osvobodili-tseliya-rayon-na-tal-afar.html", "text": "Иракските военни съобщиха, че са освободили от терористичната групировка Ислямска държава всички райони на град Тал-Афар, като само в северните покрайнини са останали няколко села, предаде РИА Новости, позовавайки се на думите на командващия операцията Абдел-Амир Ярала.\r\nОперацията започна на 20 август. Вчера дойде информация, от бригаден-генерал Наджем ал Джабири, че града почти е освободен и се провежда зачистка.\r\n„Части на девета бронетанкова дивизия, заедно с бригади на опълчението, са освободили последните няколко района и по този начин, са завършили освобождението на основната част на града“, заяви Ярала.\r\nОсвен това, той отбеляза, че на военните е останало да освободи северно предградие и селата около него. На там вече се движат армейски подразделения.\r\nТал-Афар беше последната голяма твърдина на Ислямска държава на границата между Ирак и Сирия.\r\nПревод и редакция:", "date": "2017.08.27", "title": "РИА Новости: Военните на Ирак заявиха, че са освободили целия район на Тал-Афар"}
{"url": "http://www.focus-news.net/news/2017/08/27/2429604/afp-zhertvite-na-teroristichnata-ataka-v-kataloniya-stanaha-16.html", "text": "Броят на жертвите от двойната терористична атака в Каталония, миналата седмица, нарасна до 16 души, предаде AFP, позовавайки се на съобщение на властите в Барселона.\r\n„Тази сутрин почина 51-годишна германка, в болницата, където беше хоспитализирана, заради критичното си състояние“, заявиха от регионалната служба за гражданска защита.\r\nПревод и редакция:", "date": "2017.08.27", "title": "AFP: Жертвите на терористичната атака в Каталония станаха 16"}
{"url": "http://www.focus-news.net/news/2017/08/27/2429605/sliven-pozhar-gori-v-rayona-na-mestnostite-barmuk-bair-i-batmish.html", "text": "Пожар гори в района на местностите Бармук баир и Батмиш. Това съобщиха от пресцентъра на Министерство на отбраната. По искане на областния управител на Сливен военнослужещи от състава на Сухопътните войски се включиха в овладяването и потушаването на пожара между местностите Бармук баир и Батмиш край град Сливен. Модулната група, която е в състав от 25 военнослужещи от военно формирование 22 220 – Сливен се е отправила към района на пожара в 13.00 часа.", "date": "2017.08.27", "title": "Сливен: Пожар гори в района на местностите Бармук баир и Батмиш"}
{"url": "http://www.focus-news.net/news/2017/08/27/2429606/blagoevgrad-vremenno-se-ogranichava-dvizhenieto-v-ednata-lenta-po-pat-i-1-simitli-blagoevgrad-v-rayona-na-tunela-pri-zheleznitsa-poradi-patnotransportno-proizshestvie.html", "text": "Временно се ограничава движението в едната лента по път I-1 Симитли - Благоевград, в района на тунела при Железница, поради пътнотранспортно произшествие. Това съобщиха от пресцентъра на Агенция \"Пътна инфраструктура\". Движението се осъществява двупосочно в свободната лента и се регулира от служители на \"Пътна полиция\".", "date": "2017.08.27", "title": "Благоевград: Временно се ограничава движението в едната лента по път I-1 Симитли - Благоевград, в района на тунела при Железница, поради пътнотранспортно произшествие"}
{"url": "http://www.focus-news.net/news/2017/08/27/2429607/komisar-toshko-barzilov-nad-50-dushi-uchastvat-v-pogasyavaneto-na-pozhara-mezhdu-mestnostite-barmuk-bair-i-batmish-kray-sliven.html", "text": "Над 50 души участват в погасяването на пожара между местностите Бармук баир и Батмиш край Сливен. Това съобщи за Агенция „Фокус“ комисар Тошко Бързилов, началник на „Национален оперативен център“ към ПБЗН във връзка с пожар между местностите Бармук баир и Батмиш край гр. Сливен. „По пожара се работи от сутринта. В погасителните дейности участват над 30 пожарникари, около 20 горски служители, на място са 3 автомобила. Към момента няма данни за опасност за хората в близките населени места“, поясни .\r\nВъв връзка с пожара в Кресненското дефиле, Бързилов поясни, че се работи по целия периметър и се надява огънят да бъде овладян. \r\nМариела РУСЕВА", "date": "2017.08.27", "title": "Комисар Тошко Бързилов: Над 50 души участват в погасяването на пожара между местностите Бармук баир и Батмиш край Сливен"}
{"url": "http://www.focus-news.net/news/2017/08/27/2429608/blagoevgrad-verizhna-katastrofa-e-stanala-na-glaven-pat-e-79-pri-zheleznitsa-nyama-postradali.html", "text": "Верижна катастрофа е станала на главен път Е-79, при Железница. Това каза за Радио „Фокус“ - Пирин дежурният служител в Областно пътно управление - Благоевград. Три автомобила са се ударили, като при инцидента няма пострадали, а само материални щети. На място има полицейски служители, които поетапно пропускат движението.\r\nЛора КАЛЧЕВА", "date": "2017.08.27", "title": "Благоевград: Верижна катастрофа е станала на главен път Е-79, при Железница, няма пострадали"}
{"url": "http://www.focus-news.net/news/2017/08/27/2429609/veliko-tarnovo-v-park-marno-pole-se-provede-praznikat-semeyna-kurabiyka.html", "text": "Десетки деца от Велико Търново и родителите им взеха участие в празника „Семейна курабийка”, провел се в последния работен ден на седмицата в парк „Марно поле”. Това съобщиха от пресцентъра на Община Велико Търново. Атрактивната инициатива имаше за цел да насърчи здравословния начин на живот, правилното хранене и превенцията срещу наднорменото тегло в ранна възраст. \r\nИнициатори на кампанията бяха Общностен център „Царевград”, зааедно с Център за обществена подкрепа, управляван от сдружение SOS Детски селища – България. \r\nДецата и техните родители месиха и пекоха курабийки и сладки, създаваха разнообразни фигурки от зеленчуци и плодове, изслушаха беседа на тема здравословно хранене. Импровизирана „летяща” библиотека даде възможност на всеки да се запознае с рецепти за различни кулинарни продукти и съвети за хранителните режими. Децата научиха какви са предимствата на пълнозърнестото брашно, меда, сушените плодове и други продукти.", "date": "2017.08.27", "title": "Велико Търново: В парк „Марно поле” се проведе празникът „Семейна курабийка”"}
{"url": "http://www.focus-news.net/news/2017/08/27/2429610/blagoevgrad-vazstanoveno-e-dvizhenieto-po-pat-i-1-simitli-blagoevgrad-v-rayona-na-tunela-pri-zheleznitsa.html", "text": "Възстановено е движението по път I-1 Симитли-Благоевград, в района на тунела при Железница. Това съобщиха от пресцентъра на Агенция \"Пътна инфраструктура\".", "date": "2017.08.27", "title": "Благоевград: Възстановено е движението по път I-1 Симитли-Благоевград, в района на тунела при Железница"}
{"url": "http://www.focus-news.net/news/2017/08/27/2429611/reuters-merkel-nyama-ugrizeniya-za-politikata-si-otnosno-bezhantsite-vapreki-politicheskata-tsena.html", "text": "Канцлерът на Германия Ангела Меркел заяви, че няма угризения за решението ѝ от 2015 година, когато отвори границите на страната за стотици хиляди бежанци и добави, че няма да спре кампанията си, заради тези, които я освиркват, предаде Reuters.\r\nВ интервю за вестник Велт ам Зонтаг, Меркел отрече да е направила грешка със своята политика „на отворените врати“, независимо че пристигането на милион сирийски и иракски бежанци, през последните две години, отвори дълбоки противоречия вътре в консервативната партия и намали подкрепата ѝ.\r\n„Бих направила същото, каквото направих през 2015 година, отново“, заяви Меркел. „Това беше необичайна ситуация и взех решенията си на базата на това, което смятах за правилно от политическа и хуманитарна гледна точка.“\r\n„Подобни необичайни ситуации се случват от време на време в историята“, добави тя. „Ръководителят на правителството трябва да взема решения и аз го направих.“\r\nНейното решение да отвори границите стана причина за повишаването на подкрепата за дясно-популистката партия „Алтернатива за Германия“ (АФД), която, според проучванията, може да спечели до 10% от вота на парламентарните избори през септември.\r\nМеркел, която се бори за четвърти мандат като Канцлер, трябва да търпи постоянни и силни освирквания от демонстранти, които не са доволни от нейната политика спрямо бежанците, по време на цялата кампания.\r\n„Ние сме демокрация и всичко могат свободно да изразяват себе си, така, както сметнат за добре“, заяви Меркел. „Много е важно да не пропускаме определни райони, само защото там ще ни посрещнат няколко човека, които ни освиркват.“\r\nПревод и редакция:", "date": "2017.08.27", "title": "Reuters: Меркел няма угризения за политиката си относно бежанците, въпреки политическата цена"}
{"url": "http://www.focus-news.net/news/2017/08/27/2429612/gd-granichna-politsiya-4-kilometrova-kolona-ot-tovarni-avtomobili-se-e-obrazuvala-na-gkpp-lesovo-na-vlizane-v-stranata.html", "text": "На ГКПП „Лесово\" се е образувала колона от около 4 км от товарни автомобили на влизане в страната. На ГКПП „Малко Търново“ има образувала се колона от около 4 км от леки автомобили на вход. Това съобщиха от пресцентъра на ГД „Гранична полиция“ като информацията за трафика на българските гранични контролно-пропускателни пунктове е към 13.30 часа. На ГКПП „Дунав мост – Видин“ има образувала се колона от около 2 км от товарни автомобили на изход. На ГКПП „Капитан Петко Войвода“ трафикът е интензивен на вход и изход. На ГКПП „Маказа“ се е образувала колона от 2 км на вход за леки автомобили, 500м. на изход за леки автомобили. На ГКПП „Кулата“ трафикът е интензивен на изход за товарни автомобили. На ГКПП „Калотина“ трафикът е интензивен на изход за леки автомобили. На българо-македонската граница трафикът е нормален за всички ГКПП. \r\nФериботът Оряхово - Бекет работи само в светлата част от деня поради ниско ниво на река Дунав.", "date": "2017.08.27", "title": "ГД „Гранична полиция“: 4-километрова колона от товарни автомобили се е образувала на ГКПП „Лесово“ на влизане в страната"}
{"url": "http://www.focus-news.net/news/2017/08/27/2429613/plovdiv-katastrofa-mezhdu-lek-i-tezhkotovaren-avtomobil-e-stanala-na-okolovrastnoto-shose-na-grada-nyama-postradali.html", "text": "Катастрофа на Околовръстното шосе на Пловдив затрудни движението по-рано през деня. Това съобщиха за Радио „Фокус“ - Пловдив от пресцентъра на МВР. Според първоначалната информация са катастрофирали лек и тежкотоварен автомобил в района на кръговото кръстовище, в посока Първенец. При сблъсъка на превозните средства няма пострадали, а само материални щети. Причините за катастрофата са в процес на изясняване.\r\nКристиян ГАРОВ", "date": "2017.08.27", "title": "Пловдив: Катастрофа между лек и тежкотоварен автомобил е станала на Околовръстното шосе на града, няма пострадали"}
{"url": "http://www.focus-news.net/news/2017/08/27/2429614/makfaksmakedoniya-predstavitel-na-es-sarbiya-iska-da-izpalni-vsichki-usloviya-za-da-vleze-v-es.html", "text": "Председателят на Комисията по външна политика на Европейския парламент и докладчик за Сърбия Дейвид Макалистър заяви, че Сърбия иска да изпълни всички условия за членство в ЕС, което значи отваряне и затваряне на всички 35 глави, той е казал това на всички, с които се е запознал по време на двудневното си посещение в Белград, предаде македонската агенция „МакФакс“.\r\n\"Що се отнася до рамката за преговори, специално внимание се отделя на главите, свързани с върховенството на закона 23 и 24, от една страна, както и продължаването на ангажимента на Сърбия чрез стъпките за видимо и устойчиво подобряване на отношенията с Косово, Преговаряйте в глава 35. Така че посланието ми ще бъде – продължете право напред \", каза той.\r\nМакалистър похвали призивът на президента на Сърбия Александър Вучич за вътрешен диалог за Косово.\r\n\"Бих искал да насърча сръбското общество, политиците, религиозните представители, гражданското общество, бизнес общността ... да започнат диалог и да намерят решение за нормализиране на отношенията между Белград и Прищина на устойчива основа\", каза Макалистър.\r\nПревод и редакция:", "date": "2017.08.27", "title": "„МакФакс“(Македония): Представител на ЕС: Сърбия иска да изпълни всички условия, за да влезе в ЕС"}
{"url": "http://www.focus-news.net/news/2017/08/27/2429615/prof-vanya-dobreva-bsp-sofiya-imeto-na-georgi-kirkov-e-simvol-na-pochtenost-i-bezkoristno-sluzhene-na-ideite-za-solidarnost.html", "text": "Името на Георги Кирков е символ на почтеност и безкористно служене на идеите за солидарност, справедливост и свобода. Това каза заместник-председателят на Градския съвет на БСП в София проф. Ваня Добрева, съобщиха от пресцентъра на ГС на БСП - София. Тя произнесе слово пред паметника на Георги Кирков в центъра на столицата по повод 150-годишнината от рождението на Майстора. На тържественото отбелязване на годишнината, организирано от столичните социалисти, присъстваха общинският съветник от групата на БСП в СОС Николай Николов, последният председател на Кирковски район Васко Бояджиев, главният редактор на вестник \"Земя\" Теофан Германов и много граждани.\r\n\"Днешните поколения сме в дълг пред Георги Кирков. Дълг, който изисква да си припомняме, че моралът и честността, талантът и интелектът, скромността и безкористното служене на идеите за солидарност, справедливост и свобода, обикновено не са източник на печалба, нито повод за лесна кариера, каза проф. Добрева. - Но те са духовните скрижали, които ни завеща Георги Кирков, те са наследството, което дава истинския смисъл на това да си социалист. Да работиш наистина за развитието на Отечеството ни. Името на Кирков отдавна се е превърнало в символ на почтеност, на класова непримиримост, на безкрайна обич към онеправданите и хората на наемния труд. Като своя приятел Алеко Константинов, Кирков безпощадно атакува недъзите на буржоазното общество, със средствата на сатирата и хумора обрисува характерни за времето типажи на военолюбци, търгаши, на псевдодемократи и самозабравили се парвенюта\".\r\nОбщинският съветник Николай Николов каза в словото си, че подобни събития, като отбелязването на годишнината от рождението на Георги Кирков са важни за паметта на поколенията. \"В България днес малцина знаят кой е Георги Кирков. Казвам това, за да спрем покорния отказ от истинската ни история. От подмяната, от цензурата, от лъжите. От опита за изтриване на народната памет. А народ без памет няма бъдеще, заяви Николай Николов. - Наш дълг е да помним делата на предците ни, защото това са нашите уроци. А уроците на личности като Георги Кирков са безценни\".", "date": "2017.08.27", "title": "Проф. Ваня Добрева, БСП - София: Името на Георги Кирков е символ на почтеност и безкористно служене на идеите за солидарност"}
{"url": "http://www.focus-news.net/news/2017/08/27/2429616/plovdiv-chast-ot-kv-hristo-smirnenski-e-bez-vodopodavane-zaradi-izgrazhdane-na-nov-vodoprovod.html", "text": "Няколко улици в кв. „Христо Смирненски“ са без вода днес заради изграждане на нов водопровод. Това съобщиха за Радио „Фокус“ - Пловдив от водоснабдителното дружество. До 16.00 часа с нарушено водоподаване ще бъдат домакинствата по бул „Пещерско шосе\", от №80 до №92. Вода няма да има и на ул. „Вечерница“, от №2 до №14 и от №1 до №19, както и на ул. „Авлига“.\r\nКристиян ГАРОВ", "date": "2017.08.27", "title": "Пловдив: Част от кв. „Христо Смирненски“ е без водоподаване заради изграждане на нов водопровод"}
{"url": "http://www.focus-news.net/news/2017/08/27/2429617/glasgow-evening-times-shotlandetsat-koeto-padna-i-pochina-v-balgarski-hotel-mozhe-da-se-e-katerilo-mezhdu-balkonite.html", "text": "Младият мъж от Еършайър, който почина по време на ваканция, на която беше с 18 свои приятели, в България може да е паднал и умрял, след като се е катерил по балконите на третия етаж на хотела, в който е бил отседнал, пише Glasgow Evening Times.\r\nПолицията се опитва да останови дали Камерън Ръсел – с прякор Бъф – се е катерил между етажите на хотела в Слънчев бряг, където се е случил инцидента.\r\nГоворител на полицията е казал, че „Камерън Ръсел е умрял, след като е паднал от балкона на хотелската си стая.“\r\n„Нямаме информация, с която можем да потвърдим, или да отречем, че той се е катерил по балконите, само знаем, че е паднал.“\r\n„Моментално той е занесен в болница, където е починал от раните си, няколко дни по-късно.“\r\nПревод и редакция:", "date": "2017.08.27", "title": "Glasgow Evening Times: Шотландецът, което падна и почина в български хотел „може да се е катерило между балконите“"}
{"url": "http://www.focus-news.net/news/2017/08/27/2429618/georgi-ilinov-sdruzhenie-na-avtoinstruktorite-pazardzhik-montiraneto-na-kameri-po-ulitsite-v-gradovete-e-nalozhitelno.html", "text": "Общините трябва да предвидят средства за монтирането на камери по улиците и булевардите в населените места. Това каза за Радио „Фокус” – Пазарджик Георги Илинов, от Сдружението на автоинструкторите в Пазарджик. Според него това ще допринесе за намаляване на произшествията на пътя. „При система за видеонаблюдение хората променят поведението си, защото знаят, че може да им се потърси отговорност“, коментира Илинов. Според него разходът на средства, който ще направят общините, ще бъде оправдан. „Ако те нямат възможност да монтират такива камери, трябва да бъде разрешено на водачите да ги поставят в собствените си автомобили”, коментира Илинов. Той обясни, че една камера не струва скъпо, а записът от нея е доказателство за извършено нарушение, което обаче трябва да бъде потвърдено и пред полицията.\r\nВаня НИКОЛОВА", "date": "2017.08.27", "title": "Георги Илинов, Сдружение на автоинструкторите - Пазарджик: Монтирането на камери по улиците в градовете е наложително"}
{"url": "http://www.focus-news.net/news/2017/08/27/2429619/tass-shest-ataki-na-samoubiytsi-sa-osashtestveni-sreshtu-shtab-na-arabo-kyurdskata-koalitsiya-v-severoiztochna-siriya.html", "text": "Щаб на въоръжената коалиция „Сирийски демократични сили“(СДС) в град Еш Шадади е попаднал под атака на терористи-самоубийци, предаде ТАСС, позовавайки се на информация от сирийска телевизия, според която в нападението са участвали шестима бойци на терористичната групировка Ислямска държава.\r\nНяколко от тях са застреляни от бойци на СДС, които са охранявали сградата. Все още не е постъпила информация за жертви.\r\nПо-рано беше съобщено, че в Еш Шадади, разположен в южната част на провинция Хасака, са съсредоточени 4 хуляди опълченци от СДС, които в близките дни трябва да започнат операция против банди на Ислямска държава в провинция Дейр-ез-Зор.\r\nПревод и редакция:", "date": "2017.08.27", "title": "ТАСС: Шест атаки на самоубийци са осъществени срещу щаб на арабо-кюрдската коалиция в североизточна Сирия"}
{"url": "http://www.focus-news.net/news/2017/08/27/2429620/oblastniyat-upravitel-chavdar-bozhurski-ovladyan-e-pozharat-mezhdu-mestnostite-barmuk-bair-i-batmish-kray-sliven.html", "text": "Овладян е пожарът между местностите Бармук баир и Батмиш край Сливен. Това съобщи за Агенция „Фокус“ областният управител на Сливен Чавдар Божурски. „Осигурена е охрана на периметъра, включително и със съдействието на Военнослужещите от военно формирование 22 220 – Сливен. Към момента няма проблеми, всичко е под контрол. Няма опасност за близките населени места“, обясни областният управител.  \r\nМариела РУСЕВА", "date": "2017.08.27", "title": "Областният управител Чавдар Божурски: Овладян е пожарът между местностите Бармук баир и Батмиш край Сливен"}
{"url": "http://www.focus-news.net/news/2017/08/27/2429621/premierat-na-kitay-stranata-tryabva-da-podobri-biznes-klimata-v-industrialniya-sektor.html", "text": "Китай трябва да осигури по-голям достъп до средства за компаниите, особено по-малките фирми и да прегледа фискалните и данъчни политики, за да подкрепи подобряването на индустриалния си сектор, заяви Ли Къцян, министър-председател на Китай, предаде Reuters.\r\nЛи каза, че митническите бариери трябва да бъдат намалени, професионалното обучение се подобри и защитата на интелектуалната собственост се увеличи, тъй като Китай има намерение да подобри своя производствен сектор, който, според него, все още е в средата до нисък клас в международен мащаб.\r\nКитай вече започна да изпълнява стратегията си „Произведено в Китай 2025“, която цели да подобри китайската индустрия и да направи китайските компании световни лидери в областта на технологиите.\r\nКоментарите на премиера бяха направени на среща с представители на правителствени департаменти и компании и бяха публикувани на официалната интернет страница на китайското правителство днес.\r\n„Индустрията е в основата на икономическото развитие. За да се развие китайската икономика и да се реализира нова индустриализация, трябва да разчитаме на засилването на китайското индустриално производство“, подчерта Ли.\r\nПревод и редакция:", "date": "2017.08.27", "title": "Премиерът на Китай: Страната трябва да подобри бизнес климата в индустриалния сектор"}
{"url": "http://www.focus-news.net/news/2017/08/27/2429622/chavdar-angelov-natsionalen-park-muzey-shipka-buzludzha-nad-1200-dushi-sa-posetili-pametnika-shipka-na-26-avgust-kachilite-se-na-varha-sa-tri-pati-poveche.html", "text": "Вчера в паметника „Шипка“ са влезли малко над 1200 души, присъстващите на самия връх можем да умножим по 3. Няма как да се преброят с точност. Това каза за Агенция „Фокус“ директорът на Национален парк-музей „Шипка-Бузлуджа“ Чавдар Ангелов по повод отбелязването на 140-ата годишнина от Шипченската епопея на 26 август. „Трябва да се има предвид, че паметникът беше затворен заради мерки за сигурност. Докато официалната церемония не приключи и президентът Румен Радев не си тръгна нямаше достъп до него“, обясни той и допълни, че числата на посетилите паметника миналата и тази година са съотносими. „Интересът лека-полека върви нагоре. Много е важна и метеорологичната обстановка. Например през 2015 година температурата на върха беше 10 градуса“, посочи Чавдар Ангелов. „Над 1000 юбилейни вестника по случая 140-ата годишнина от епопеята са подарени на желаещите“, каза още директорът на Националния парк-музей.\r\nБиляна ИВАНОВА", "date": "2017.08.27", "title": "Чавдар Ангелов, Национален парк-музей „Шипка-Бузлуджа“: Над 1200 души са посетили паметника „Шипка“ на 26 август, качилите се на върха са три пъти повече"}
{"url": "http://www.focus-news.net/news/2017/08/27/2429623/pazardzhik-politsiyata-ustanovyava-uchastnitsite-v-sbivane-na-macha-mezhdu-hebar-i-minyor.html", "text": "Благодарение на бързата и адекватна реакция на полицейски екипи от РУ в Пазарджик и ОДМВР бе предотвратена ескалация на напрежението между присъстващите агитки на гостите и домакините на срещата между футболните отбори на „Хебър” и „Миньор” – Перник, която се игра снощи. Това съобщи за Радио „Фокус“ – Пазарджик говорителят на ОД на МВР в Пазарджик Мирослав Стоянов. Той уточни, че след взаимодействие с ГД „Национална полиция“ феновете от Перник са посрещнати и ескортирани до стадиона. „По решение на футболния клуб на домакините от Пазарджик охраната във вътрешността на стадиона е поверена на частна охранителна фирма, като на стадиона са били разположени 12 охранители. В началото на срещата се е получила много бърза ескалация на напрежението между присъстващите фенове на двата отбора. Това е наложило да бъдат въведени около 50 униформени полицаи, които да въдворят ред и срещата да продължи нормално. В резултат на сблъсъка леко е пострадал млад мъж от Пазарджик и един охранител. Предприети са действия за установяване на конкретните участници в сбиването“, коментира Стоянов.\r\nВаня НИКОЛОВА", "date": "2017.08.27", "title": "Пазарджик: Полицията установява участниците в сбиване на мача между „Хебър“ и „Миньор“"}
{"url": "http://www.focus-news.net/news/2017/08/27/2429624/sofiya-nad-1000-abonati-na-chez-ostanaha-bez-elektrozahranvane-za-blizo-chas-zaradi-skasan-kabel-ot-stroitelna-firma.html", "text": "Над 1000 абонати на ЧЕЗ останаха без електрозахранване за близо час заради скъсан кабел от строителна фирма. Това съобщиха от пресцентъра на ЧЕЗ България. Тази сутрин несъобразени изкопни работи на строителна фирма скъсаха кабел 20 киловолта от подстанция „Красно село“. В продължение на 54 минути без електрозахранване останаха 1 003 клиенти на ЧЕЗ Разпределение в кв. \"Бояна\", вилна зона \"Киноцентър\", кв. \"Киноцентър\".\r\nЕкипите на ЧЕЗ Разпределение осигуриха електрозахранване по резервна схема. Дежурна група на компанията работи по възстановяване на щетите.", "date": "2017.08.27", "title": "София: Над 1000 абонати на ЧЕЗ останаха без електрозахранване за близо час заради скъсан кабел от строителна фирма"}
{"url": "http://www.focus-news.net/news/2017/08/27/2429625/reuters-prouchvane-pokazva-che-mnozinstvoto-ot-frantsuzite-ne-sa-dovolni-ot-rabotata-na-emanyuel-makron.html", "text": "Мнозинството от французите са недоволни от работата на Еманюел Макрон, предава Reuters, позовавайки се на проучване, извършено в неделя.\r\nПроучването е проведено от „Ifop“ за вестник „Le Jorunal du Dimanche“. То показва, че недоволството от Еманюел Макрон се е вдигнало до 57 % от 43 през юли месец.\r\nБлизо 40 % са доволните от работата на центристкия лидер, което е с 14 % по-малко от юли месец.\r\nГоворителят на правителството Крисоф Кастанер заяви, че управляващата партия преживява тежък момент, но добави, че недоволството на някои хора е приемлива цена, ако правителството успява да прокарва реформи.\r\n„Да, срещаме трудности, но не можеш да прекарваш времето си, гледайки анкети, когато си в правителството. Тук сме, за да трансформираме страната. Нашата страна трябва да поеме рискове, ние поемаме рискове“, заяви той.\r\nПоследните критики срещу президента са заради факта, че е похарчил 26 хиляди евро за грим по време на първите 100 дена от управлението си. Симеон Миланов", "date": "2017.08.27", "title": "Reuters: Проучване показва, че мнозинството от французите не са доволни от работата на Еманюел Макрон"}
{"url": "http://www.focus-news.net/news/2017/08/27/2429626/dots-marko-zlatev-voenen-istorik-malko-izvesten-fakt-e-che-s-po-malko-ot-50-voenen-sastav-balgarskoto-opalchenie-uspyava-da-zashtiti-pozitsiyata-si-pri-shipka.html", "text": "Малко известен факт е, че с по-малко от 50% военен състав, българското опълчение успява да защити позицията си при Шипка. Това съобщи за Радио „Фокус“ - Пловдив военният историк доц. Марко Златев. По думите му около 5500 души е численият състав на защитниците на Шипченския проход по време боевете през периода 21-26 август 1877 (9 – 14 август стар стил).  „Срещу  българското опълчение и руските военнослужещи се изправят близо 27 000 османци, предвождани от Сюлейман паша. Съотношението на силите е било 5:1 в полза на войската на Сюлейман паша, въпреки това в продължилите шест дни сражения шипченската позиция е удържана“, добави доц. Златев. Според него във военната история има такива сражения, в които половината от личния състав на отбраняващите се да е загубен, но позицията да е удържана. Тази година се навършват 140 години от героичните боеве на Шипченската епопея.\r\nКристиян ГАРОВ", "date": "2017.08.27", "title": "Доц. Марко Златев, военен историк: Малко известен факт е, че с по-малко от 50% военен състав, българското опълчение успява да защити позицията си при Шипка"}
{"url": "http://www.focus-news.net/news/2017/08/27/2429627/tass-hizbula-predade-na-livanskite-vaorazheni-sili-telata-na-osem-ubiti-ot-islyamska-darzhava-voynitsi.html", "text": "Експертна група отиде до граничната зона Уади Мира в Сирия, където се намира лобното място на осем ливански войници, които бяха взети за заложници и убити от „Ислямска държава“ през 2014 г., предава ТАСС. По информация на ливански медии след проведен ДНК анализ, телата на военнослужещите ще бъдат предадени на ливанската армия.\r\nИзясняването на съдбата на пленените и убити войници стана една от ключовите точки, при сключването на примирие между „Хизбула“ и остатъците от „Ислямска държава“ в района на Халимат Кара. Едно от условията на примирието е прехвърлянето на бойците на „Ислямска държава“ в сирийската провинция Дейр ез Зор. Симеон Миланов", "date": "2017.08.27", "title": "ТАСС: „Хизбула“ предаде на ливанските въоръжени сили телата на осем убити от \"Ислямска държава\" войници"}
{"url": "http://www.focus-news.net/news/2017/08/27/2429628/angel-vukodinov-naz-rekoltata-ot-slanchogled-tazi-godina-e-dvoyno-po-niska-zagubite-shte-sa-seriozni.html", "text": "Реколтата от слънчоглед тази година е двойно по-ниска. Това каза за Агенция „Фокус“ Ангел Вукодинов – член на Контролния съвет на Националната асоциация на зърнопроизводителите (НАЗ) за реколтата от маслодаен слънчоглед. „В Южна България тече усилено жътвата, даже на места приключва. За съжаление резултатите са около половината, на повечето места максимум 60% от нормалното. Това означава, че навсякъде масово, поне в Южна България, е под 200 кг. Има и места, където се жъне 120-130 кг“, коментира Вукодинов и уточни, че това е далеч под себестойността. „Колегите ще понесат сериозни загуби и след тези от рапицата. Реколтата от пшеница на повечето места е добра“, допълни Вукодинов. \r\nПо думите му основната причина за ниската реколта е климатът и необичайно малкото валежи. „Последната стопанска година от лятото на 2016 г. досега в района, в който аз работя, дъждовете са около половината от статистическата норма за последните 100 години“, каза още Ангел Вукодинов.\r\nЛюба АЛЕКСИЕВА", "date": "2017.08.27", "title": "Ангел Вукодинов, НАЗ: Реколтата от слънчоглед тази година е двойно по-ниска, загубите ще са сериозни"}
{"url": "http://www.focus-news.net/news/2017/08/27/2429629/afp-britanskite-vlasti-arestuvaha-vtori-chovek-za-napadenieto-pred-bakingamskiya-dvorets.html", "text": "Британската полиция арестува втори мъж за нападението със сабя пред Бъкингамския дворец, предава AFP.\r\n„Мъжът е арестуван по подозрение, че е замесен в замислянето, подготовката и изпълнението на терористичен акт“, заявиха от полицията в изявление.\r\nТова се случи часов след като „Ислямска държава“ пое отговорност за нападението с нож срещу белгийски войници в Брюксел. Британската полиция каза, че е арестувала 30-годишния мъж на адрес в Западен Лондон. Властите обискират имота, където той е арестуван. Симеон Миланов", "date": "2017.08.27", "title": "AFP: Британските власти арестуваха втори човек за нападението пред Бъкингамския дворец"}
{"url": "http://www.focus-news.net/news/2017/08/27/2429630/pazardzhik-priklyuchva-beglika-fest-2017.html", "text": "Приключва Беглика фест 2017, каза за Радио „Фокус“ – Пазарджик Борислав Сандов, координатор на фестивала. Той обясни, че в продължение на пет дни край едноименния язовир в Родопите се събират над 1 000 души. „През тази година Беглика фест 2017, премина под мотото „Пресътворение“. Завръщаме се към корените си, към желанието да установим по-дълбока връзка с естественото около нас“, каза още Борислав Сандов. Стотици млади хора се включиха в програмата на фестивала и предвидените в нея разнообразни инициативи – „Горски кът – читател“, „Детска градина в гората“, Програма „Здраве и себепознание“ и „Островът на тишинавтите“, уточни Сандов. Той допълни, че през тази година с цел опазване на природата чиста организаторите са забранили използването на прибори за еднократна употреба. Освен това се предвижда районът, където се провежда фестивалът, след края на проявата да бъде почистен.\r\nВаня НИКОЛОВА", "date": "2017.08.27", "title": "Пазарджик: Приключва Беглика фест 2017"}
{"url": "http://www.focus-news.net/news/2017/08/27/2429631/israel-hayom-livanskata-armiya-zayavi-che-e-pobedila-silite-na-islyamska-darzhavapo-granitsata-sas-siriya.html", "text": "Силите на „Ислямска държава“ по сирийско-ливанската граница, които се сражаваха срещу Въоръжените сили на Ливан, „Хизбула“ и Сирийската арабска армия, прекратиха огъня, след като бе обявено примирие, предава Israel Hayom.\r\nЛиванската армия обяви, че примирието влиза в сила от 7:00 местно време, но не уточни дали то важи и за сирийската страна на границата.\r\nАгенция „Фокус“ припомня, че сраженията започнаха миналата седмица, когато Ливанската армия, „Хизбула“ и САА започнаха отделни, но едновременни офанзиви срещу анклава на „Ислямска държава“ по границата.  Оперативните мероприятия се увенчаха с успех и Въоръжените сили на Ливан освободиха важни и ключови пунктове от джихадистите.Симеон Миланов", "date": "2017.08.27", "title": "Israel Hayom: Ливанската армия заяви, че е победила силите на „Ислямска държава“по границата със Сирия"}
{"url": "http://www.focus-news.net/news/2017/08/27/2429632/inzh-damyan-damyanov-yuzdp-pozharat-v-kresnenskoto-defile-e-pod-kontrol-s-izklyuchenie-na-edin-skalist-uchastak.html", "text": "Пожарът в Кресненското дефиле е под контрол, с изключение на един скалист участък. Това каза за Радио „Фокус“ – Пирин инж. Дамян Дамянов, директор на Югозападно държавно предприятие във връзка с огнената стихия, която вече четвърти ден бушува в дефилето. „Има само едно горящо огнище, което се намира в скалист район. До обяд районът бе посипван от хеликоптера“, каза Дамянова. По думите му останалата част от пожара е погасена.\r\nЛора КАЛЧЕВА", "date": "2017.08.27", "title": "Инж. Дамян Дамянов, ЮЗДП: Пожарът в Кресненското дефиле е под контрол, с изключение на един скалист участък"}
{"url": "http://www.focus-news.net/news/2017/08/27/2429633/daily-sabah-tovaren-korab-se-raztsepi-na-dve-blizo-do-istanbul.html", "text": "Товарен кораб се разцепи на две близо до северозападното черноморско крайбрежие на Турция, предава Daily Sabah . Екипажът от 11 души е спасен.\r\nКорабът „Леонардо“, който е плавал под монголско знаме, е започнал да се пропуква и се е разцепил на две, докато е бил на котва близо до Истанбул. Половината от плавателния съд е откарана на брега от влекачи, докато остатъка е във водата и потъва. \r\nВ спасителната операция са участвали осем кораба.\r\nТурските медии предават, че построеният през 1975-та година плавателен съд, е отивал в пристанище „Тузла“ в Истанбул за ремонтна дейност. Симеон Миланов", "date": "2017.08.27", "title": "Daily Sabah: Товарен кораб се разцепи на две близо до Истанбул"}
{"url": "http://www.focus-news.net/news/2017/08/27/2429634/pazardzhik-25-broya-koshove-s-nezakonno-uloveni-ratsi-sa-otkriti-pri-proverka-na-yazovir-batak.html", "text": "След подаден сигнал от любители-риболовци за заложени „кошове“ за раци на яз. „Батак“, инспектори на ИАРА-Пазарджик са извършили проверка на място, съобщиха от институцията. При проверката в местността „Велинградското втечало“ са открити 25 броя „кошове“ за раци и уловени в тях 10 броя езерни раци. По случая е съставен протокол срещу неизвестен извършител.", "date": "2017.08.27", "title": "Пазарджик: 25 броя „кошове“ с незаконно уловени раци са открити при проверка на язовир „Батак“"}
{"url": "http://www.focus-news.net/news/2017/08/27/2429635/reuters-siriyskoto-pravitelstvo-podkrepya-primirieto-mezhdu-hizbula-i-islyamska-darzhava-spored-koeto-teroristite-shte-se-prehvarlyat-v-iztochna-siriya.html", "text": "Сирийската арабска армия се съгласи със споразумението, което бе сключено от „Ислямска държава“ и „Хизбула“, предава Reuters. Според това споразумение бойците на „Ислямска държава“ ще се прехвърлят от региона на сирийско-ливанската граница в Източна Сирия.\r\n„След успеха на нашите въоръжени сили постигнат в западната част на Каламун, споразумението между Хизбула и терористичната групировка Даеш, бе одобрено“, заявиха по сирийската държавна телевизия.\r\nНе е ясно дали споразумението важи за бойците на „Ислямска държава“ само от сирийската или ливанската страна на границата. Симеон Миланов", "date": "2017.08.27", "title": "Reuters: Сирийското правителство подкрепя примирието между „Хизбула“ и „Ислямска държава“, според което терористите ще се прехвърлят в Източна Сирия"}
{"url": "http://www.focus-news.net/news/2017/08/27/2429636/d-r-kalin-dimitrov-tsentar-za-podvodna-arheologiya-parvoto-potanalo-selishte-po-balgarskoto-chernomorie-e-otkrito-prez-20-te-godini-na-minaliya-vek.html", "text": "Първото потънало селище по Българското Черноморие е открито през 20-те години на миналия век, когато е прокопавана връзката между Варненското и Белославското езеро. Това каза в интервю за Агенция „Фокус“директорът на Центъра за подводна археология д-р Калин Димитров. „Оттогава те са известни като Наколни селища. Към днешна дата има 13 или 14 такива селища във Варненските езера. Всички те са открити при различни драгажи, изкопни и строителни дейности през 20-ти век. Имаме данни за потънала част от Некропола на Дуранкулак, която се намира в най-северната точка на българското крайбрежие. Има едно погребение от каменно-медната епоха открито под вода в Шабла. С това изчерпваме тези, които са съвсем на север“, обясни той. „Ако слезем на юг от Стара планина имаме данни за селище, което е под днешното ниво на морето, регистрирано при строителни дейности във връзка с правенето на Бургаските солници през 20-те години. Там вероятно са 2 селища“, посочи д-р Димитров и допълни, че има и селище на Рибното пристанище в Бургас, също регистрирано при строежа на пристанище. „Има и селище на пристанището на днешната Военна база „Атия“, открито при строителството през 60-те години. Селищата в пристанището на Созопол са от каменно-медната и бронзовата епоха. Селище от бронзовата епоха има и в залива на устието на река Ропотамо, както и селище от бронзовата епоха в южния Китенски залив“, каза още директорът на Центъра на подводна археология.\r\nБиляна ИВАНОВА", "date": "2017.08.27", "title": "Д-р Калин Димитров, Център за подводна археология: Първото потънало селище по Българското Черноморие е открито през 20-те години на миналия век"}
{"url": "http://www.focus-news.net/news/2017/08/27/2429637/aa-turskite-sili-za-sigurnost-eliminiraha-sedem-boytsi-na-kyurdskata-rabotnicheska-partiya.html", "text": "Поне седем бойци на „Кюрдската работническа армия“ (ПКК) са елиминирани при турска антитерористична операция в три източни провинции, предава Anadolu Agency. \r\nЧетирима бойци на ПКК са убити в окръг Башкале, който се намира в провинция Ван. Други двама са загинали в източната провинция Мус и окръг Кемах на провинция Ерзинчан.\r\nСмята се, че един от елиминираните е 23-годишен мъж с кодово име „Ридван Ялчин“, който е бил регионалният координатор за връзките с обществеността на ПКК. Симеон Миланов", "date": "2017.08.27", "title": "AA: Турските сили за сигурност елиминираха седем бойци на „Кюрдската работническа партия“"}
{"url": "http://www.focus-news.net/news/2017/08/27/2429638/blagoevgrad-kashta-gori-v-melnik.html", "text": "Къща и дворно място горят в Мелник. Това каза за Радио „Фокус“ – Пирин инж. Дамян Дамянов, директор на Югозападно държавно предприятие. На място има екипи на Регионална дирекция „Пожарна безопасност и защита на населението“- Благоевград и на Държано горско стопанство - Сандански.\r\nЛора КАЛЧЕВА", "date": "2017.08.27", "title": "Благоевград: Къща гори в Мелник"}
{"url": "http://www.focus-news.net/news/2017/08/27/2429639/pazardzhik-suhi-trevi-goryat-zad-golyama-benzinostantsiya-na-vhoda-na-grada.html", "text": "Сухи треви горят зад голяма бензиностанция в близост до кръговото кръстовище и моста на река Марица в Пазарджик, предаде репортер на Радио „Фокус“ – Пазарджик. На място е пристигнал един автомобил на пожарната и екип от огнеборци, който гаси огнището. Задимяване има в района на близката улица „Любен Боянов“.\r\nВаня НИКОЛОВА", "date": "2017.08.27", "title": "Пазарджик: Сухи треви горят зад голяма бензиностанция на входа на града"}
{"url": "http://www.focus-news.net/news/2017/08/27/2429640/cyprus-mail-predsedatelyat-na-parlamenta-na-kipar-zayavi-che-imperskite-ambitsii-na-turtsiya-sa-vinovni-za-lipsata-na-reshenie-po-kiparskiya-vapros.html", "text": "Председателят на парламента на Кипър Деметрис Силурис заяви, че „провокативна и арогантна“ Турция с империалистически амбиции, пречи на разрешаването на  кипърския въпрос, предава Cyprus Mail .\r\nНа церемония в памет на жителите на населеното място Ахерито, които загиват по време на турската инвазия през 1974-та година, Силурис заяви, че винаги кипърските гърци са толерирали и преживявали „последствията на едно двойно престъпление“, а именно преврата подкрепен от гръцката хунта и последвалата турска инвазия.\r\n„Наясно сме, че разрешаването на кипърския проблем не зависи от нас, а изцяло от Турция, чиято позиция влошава ситуацията. Не трябва да забравяме, че кипърският проблем е проблем на една незаконна инвазия и последвала окупация, а не на спора между две общности“, заяви той.\r\n„Виждаме провокативна, зла и арогантна Турция, която не крие империалистическите си цели“, добави кипърският политик. Симеон Миланов", "date": "2017.08.27", "title": "Cyprus Mail: Председателят на парламента на Кипър заяви, че имперските амбиции на Турция са виновни за липсата на решение по кипърския въпрос"}
{"url": "http://www.focus-news.net/news/2017/08/27/2429641/blagoevgrad-sedem-kashti-sa-izgoreli-v-rayona-na-selata-stara-kresna-i-oshtava-pri-pozhara-v-kresnenskoto-defile.html", "text": "Седем къщи са изгорели в района на кресненските села Стара Кресна и Ощава при пожара в Кресненското дефиле. Това каза за Радио „Фокус“- Пирин Николай Георгиев, кмет на Община Кресна. Той уточни, че три от тях са били постоянно обитавани, а останалите са се ползвали за вили. Георгиев добави, че е възстановено изцяло електрозахранването в община Кресна, включително и в село Ощава.\r\nЛора КАЛЧЕВА", "date": "2017.08.27", "title": "Благоевград: Седем къщи са изгорели в района на селата Стара Кресна и Ощава при пожара в Кресненското дефиле"}
{"url": "http://www.focus-news.net/news/2017/08/27/2429642/prof-bozhidar-dimitrov-natsionalniyat-istoricheski-muzey-reshi-da-pridobie-starinnata-tsarkva-v-s-berende.html", "text": "Националният исторически музей реши да придобие старинната църква в с. Беренде. Това съобщи за Агенция „Фокус“ проф. Божидар Димитров, директор на Националния исторически музей. „Музеите обикновено се снабдяват с движими паметници на културата, но Националния исторически музей реши да придобие старинна църква. Това се прави по света, но в България не се е. За какво става дума? В село Беренде, близо до Годеч, има разкошна малка църква, която е пред рухване. В нея има стенописи от цар Иван Асен II, заедно с негови надписи. Църквата е световно известен паметник, има стенописи от 13 в.“, обясни проф. Димитров и уточни, че дълго време се е чудил защо църквата не се реставрира и не се превърне в културно-исторически обект. „Убедих се, че там е невъзможно да се направи каквото и да е било. Църквата е построена в края на един дол, до там е много трудно да се стигне дори пеша, камо ли да се извършва реставраторска дейност – по стенописи, икони, по сградата. Реших да постъпя по най-елегантния начин, както се прави напоследък по света. Както е известно египтяните пренесоха храмовете от долината на Аслан, на другаде също направиха подобни неща“, каза още той.  \r\n„Италианска фирма, строяща на „Позитано“ някакъв обект, с нейни разноски бяха пренесени две гробници в Националния исторически музей. Укрепени са и сега всеки може да ги гледа и да им се радва. Същото нещо сега се опитва да направи друга фирма, вече българска. За съжаление, гробниците, открити край земеделското министерство, са почти напълно унищожени. Националният исторически музей не е вехтошарски магазин да събира всякакви боклуци. Църквата в Беренде е световно известен паметник, публикуван няколко пъти в голям формат и би трябвало да бъде достояние както на българите, така и на чужденците. Ще му намерим много хубаво място и ще го покажем на хората“, обясни проф. Божидар Димитров. \r\nПроф. Божидар Димитров вече е разговарял с председателя с отговорни дейци на културата. Той заяви, че няма да позволи този път нещата да попаднат в ръцете на полуграмотни същества. „Този път ще говори тежката наука дали е постъпено правилно, или не“, коментира проф. Божидар Димитров.\r\nМариела РУСЕВА", "date": "2017.08.27", "title": "Проф. Божидар Димитров: Националният исторически музей реши да придобие старинната църква в с. Беренде"}
{"url": "http://www.focus-news.net/news/2017/08/27/2429643/daily-express-dve-evropeyski-direktivi-sa-poprechili-na-ispanskite-vlasti-da-deportirat-imama-koyto-e-otgovoren-za-atentata-v-barselona.html", "text": "Испанските власти са се опитали да депортират мюсюлманския духовник Абделбаки ес Сати през 2014-та година по обвинение в наркотрафик, пише Daily Express. \r\nМестен съдия е заявил, че две европейски директиви дават право на Абделбаки ес Сати да остане в страната, тъй като не представлява „сериозна заплаха“. След като съдът е решил да го остави в Испания, имамът е започнал да радикализира младите мъже, който са формирали терористичната клетка, която извърши атентата в Барселона. \r\nПисмен документ разкрива, че съдия Пабло де ла Рубия е блокирал депортирането на Абделбаки ес Сати на основание европейското законодателство. Въпросните директиви са 2003/109/EC и 2001/40/EC. Според тях страните-членки могат да депортират само неевропейски граждани, които „представляват сериозна заплаха за обществения ред и националната сигурност“.\r\nСъдията е решил да не депортира имама, тъй като той е бил съден само веднъж и се е опитвал да се „интегрира“ в испанското общество. \r\n„Въпреки че деянието на обвиняемия е сериозно, има само едно обвинение, което е старо. Заподозреният работи в Испания, което демонстрира желанието му за интеграция в испанското общество“, е заявил съдията относно молбата за депортация. Симеон Миланов", "date": "2017.08.27", "title": "Daily Express: Две европейски директиви са попречили на испанските власти да депортират имама, който е отговорен за атентата в Барселона"}
{"url": "http://www.focus-news.net/news/2017/08/27/2429644/nna-livanskiyat-vanshen-ministar-zayavi-che-livan-e-parvata-arabska-strana-koyato-e-spechelila-bitkata-sreshtu-terorizma.html", "text": "Ливанският външен министър Гебран Базил, който е на посещение в Източна Бекаа заяви, че Ливан е първата арабска страна, която е спечелила битката срещу тероризма, предава ливанската национална информационна агенция NNA.\r\n„Победата в Рас-Баалбек и ал Каа е на всички ливанци“, заяви външният министър.\r\nГоворейки пред представители на местната власт, които се събраха да го посрещнат пред църквата „Св.Илия“ в градчето Серхине Базил каза, че „Ливан на толерантността и диалога“, е помогнал за победата срещу тероризма.\r\nТой добави, че правителството нямаше да приеме преговорите с терористите, докато не получи „най-ценната на света“ информация за отвлечените и убити от „Ислямска държава“ войници. Симеон Миланов", "date": "2017.08.27", "title": "NNA: Ливанският външен министър заяви, че Ливан е първата арабска страна, която е спечелила битката срещу тероризма"}
{"url": "http://www.focus-news.net/news/2017/08/27/2429645/pencho-gerov-kmet-na-obshtina-chavdar-fond-zemedelie-vavede-pokazatelya-naselenie-za-vzemaneto-na-evropeyskite-fondove-taka-prakticheski-nyamame-vazmozhnost-da-gi-poluchavame.html", "text": "От миналата година при класацията на населените места, които да взимат европейски фондове, Фонд „Земеделие“ въведе показателя брой население, а ние сме най-малката община. Проектите, които изготвяме са много добри, но когато сложим показателя брой население, другите общини получават 15-20 точки, а ние 5. Това каза в интервю за Агенция „Фокус“ кметът на Община Чавдар Пенчо Геров. „Това ни пречи, практически сме изключени от възможността да можем по нататък да усвояваме европейски пари“, заяви той. „Имахме много и прекрасни намерения, внесли сме проекти във Фонд „Земеделие“ за довършване на част от улици и тротоари, за откриване на нови улици с цел разширяване територията на селото и създаване на имоти, които се търсят много от външни хора“, обясни кметът. „Много искахме да направим пътя между селата Чавдар и Петрич, който е само 7 км, с него можехме да създадем голяма туристическа пътека от София, през Байлово, Смолско и Петрич. Във всички тези населени места има какво да се види“, посочи Пенчо Геров.\r\nКметът призова хората да отидат в Чавдар и да се порадват на красотите му, които не са малко. „„Казаните“ и най-вече спортните туристически атракции, които сме направили. Много хора ги посещават и сега, но ако бяхме класирани за средства за изграждане на този път нещата коренно щяха да се променят“, коментира кметът. „За съжаление, вероятността оттук насетне да можем да участваме в усвояването на европейските фондове като че ли приключи“, каза още Пенчо Геров.\r\nБиляна ИВАНОВА", "date": "2017.08.27", "title": "Пенчо Геров, кмет на Община Чавдар: Фонд „Земеделие“ въведе показателя население за вземането на европейските фондове, така практически нямаме възможност да ги получаваме"}
{"url": "http://www.focus-news.net/news/2017/08/27/2429646/afp-frantsiya-i-germaniya-shte-predlozhat-nov-danak-varhu-golemite-internet-kompanii.html", "text": "Франция и Германия планират да предложат нов данък върху интернет гигантите, за да платят те „честна контрибуция“ във всяка страна, където печелят, заяви френският финансов министър Бруно льо Мер, цитиран от AFP . \r\n„Ще разкрием нов план с германските ни партньори по време на следващата среща на финансовите министри в Талин“, заяви министър льо Мер относно плановете за нови данъци за технологичните гиганти Google, Apple, Facebook и Amazon.\r\n„Предлагаме да се вземат приходите на тези големи компании като изходна точка и да се използват за определянето на нивото на данъка, така че въпросните фирми да платят това, което трябва на хазните на всяка държава, където изкарват пари“, заяви той.\r\nКоментарът на льо Мер идва след като Гугъл избегнаха 1,15 милиарда евро данък, изискван от Франция. Гугъл не платиха този данък, тъй като според съда, компанията не може да бъде таксувана във Франция. Симеон Миланов", "date": "2017.08.27", "title": "AFP: Франция и Германия ще предложат нов данък върху големите интернет компании"}
{"url": "http://www.focus-news.net/news/2017/08/27/2429647/plovdiv-zhitelite-na-s-trud-gotvyat-grazhdansko-nepodchinenie-sreshtu-deynostta-na-zavoda-za-prerabotka-na-biomasa.html", "text": "Жителите на с. Труд готвят гражданско неподчинение срещу дейността на завода за преработка на биомаса в населеното място. Това каза за Радио „Фокус“ - Пловдив Станимир Тончев от Инициативния комитет на протестиращите. По думите му действията по гражданското неподчинение най-вероятно ще се проведат в средата на следващия месец. Тончев добави, че изборът на тази форма на протест е изцяло на жителите на селото, а не на инициативния комитет. „Жителите на селото ще решат конкретното място – може и вътре в селото, може и около централата, не е изключено блокиране на движението по пътя Пловдив – Карлово или директно на магистралата“, коментира още Тончев. Той заяви, че търпението на хората вече тотално е изчерпано. Станимир Тончев съобщи също, че инсталацията за преработка на биомаса не е изпълнила нареждане на Община Марица –  до 1-ви юли да премахнат купчините с отпадъци около завода. „Повторната проверка на Общината установи, че има нови места на които се изсипва отпадъчният материал“, коментира още Тончев.„Фокус“ припомня, че жителите на с. Труд организираха четири протеста срещу дейността на завода за преработка на биомаса, който по думите им, трови въздуха в населеното място. В търсене на решение на проблема през месец юли от инициативния комитет се срещнаха и с представители на различни министерства, но до този момент няма официално становище по казуса.\r\nКристиян ГАРОВ", "date": "2017.08.27", "title": "Пловдив: Жителите на с. Труд готвят гражданско неподчинение срещу дейността на завода за преработка на биомаса"}
{"url": "http://www.focus-news.net/news/2017/08/27/2429648/kyustendil-samo-v-edna-lenta-se-izvarshva-dvizhenieto-po-uchastak-ot-patya-bobov-dol-zhedna-zaradi-aktiviziralo-se-svlachishte.html", "text": "Само в една лента се извършва движението по пътя Бобов дол-Жедна при км 14+900 заради активизирало се свлачище. Това съобщиха за Радио „Фокус“ – Пирин от Областно пътно управление – Кюстендил. С повишено внимание трябва да се извършва преминаването по третокласен път – 107 след Рилския манастир от км 31+350 до км 31+450 заради пропадане на част от дясната пътна лента и банкета. Движението в района се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Ограничено е движението на товарни автомобили по пътя Смоличано – Пелатиково. Причината за временната организация на движението е пропадане на част от пътното тяло при км 10+650, км 11+720, км 12+830 и км 13+360. Трафикът по автомагистрала „Струма“ и главен път Е-79 в частта им от областта е нормално натоварен.\r\nЛора КАЛЧЕВА", "date": "2017.08.27", "title": "Кюстендил: Само в една лента се извършва движението по участък от пътя Бобов дол-Жедна заради активизирало се свлачище"}
{"url": "http://www.focus-news.net/news/2017/08/27/2429649/plovdiv-izklyuchitelno-natovareno-e-dvizhenieto-po-uchastaka-na-am-trakiya-v-oblastta-i-po-patya-plovdiv-asenovgrad-smolyan.html", "text": "Изключително натоварено е движението по участъка на АМ „Тракия“ в областта и по пътя Пловдив-Асеновград-Смолян. Това съобщи за Радио „Фокус“ – Пловдив дежурният в Областно пътно управление. Интензивен трафик се отчита и по направленията Пловдив-Пазарджик и Пловдив-Карлово. Дежурният призова водачите за повишено внимание и движение със съобразена скорост, както и за проява на толерантност на пътя, за да не се създават предпоставки за възникването на сериозни пътни инциденти.\r\nОпасност от падащи камъни има по направленията Смолян-Кричим-Стамболийски, Асеновград-Смолян, Троян-Кърнаре, както и при проходите „Козница“ и „Стражата“. До този момент на деня няма подадени сигнали за тежки пътнотранспортни произшествия. Остават валидни въведените забрани за движение в Пловдивска област. Затворен за движение е пътят Белица-Загражден-Давидково, в участъка от км 13 до км 18, заради разрушена настилка. Ограничено е движението в участъка на км 19 от пътя Тополово-Леново-Поройна, също поради разрушена настилка. Ограничено е преминаването на камиони над 12 тона по пътя Поповица-Болярци, заради намален габарит на пътното платно на мост. Забранено е и движението на камиони с височина над 4 метра през тунелите по пътя Асеновград-Смолян. Обходният маршрут за водачите е през пътя Кричим-Девин.\r\nДвижението на територията на град Пловдив също е интензивно към този час на деня. Не се образуват задръствания по главните булеварди на града. Пътните настилки на територията на града са сухи и нормално проходими.", "date": "2017.08.27", "title": "Пловдив: Изключително натоварено е движението по участъка на АМ „Тракия“ в областта и по пътя Пловдив-Асеновград-Смолян"}
{"url": "http://www.focus-news.net/news/2017/08/27/2429650/blagoevgrad-ednoto-platno-e-deformirano-poradi-aktiviziralo-se-svlachishte-i-dvizhenieto-se-izvarshva-samo-v-ednata-lenta-na-patya-selo-blatska-selo-ablanitsa.html", "text": "Едното платно е деформирано поради активизирало се свлачище и движението се извършва само в едната лента на третокласен път – 1972 село Блатска-село Абланица, при км 7+700. Движението е урегулирано с пътни знаци до 31 октомври. Това съобщих за Радио „Фокус“ – Пирин от Областно пътно управление – Благоевград. Шофьорите на моторни превозни средства трябва да имат предвид, че по второкласен път – 84 Якоруда-Разлог при км 98+500 пътният участък е стеснен поради дестабилизиран банкет в ляво. Движението е урегулирано с необходимите пътни знаци до 31 август. По третокласен – 198 Петрич-отклонението за Долна Крушица заради косене и изсичане на храсти движението се извършва в лявата или дясната лента за срок до 1 септември. Отново по третокласния път, но в участък Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента. Преминаването е урегулирано с необходимите пътни знаци до 1 септември. Трафикът по автомагистрала „Струма“ и главен път Е-79 е интензивен.\r\nЛора КАЛЧЕВА", "date": "2017.08.27", "title": "Благоевград: Едното платно е деформирано поради активизирало се свлачище и движението се извършва само в едната лента на пътя село Блатска - село Абланица"}
{"url": "http://www.focus-news.net/news/2017/08/27/2429651/afp-gubernatorat-na-teksas-zayavi-che-usloviyata-sled-harvi-sa-loshi-i-stava-oshte-po-loshi.html", "text": "Губернаторът на Тексас Грег Абът заяви, че условията по крайбрежието, което бе ударено от урагана „Харви“, са „лоши и стават по-лоши“, предава AFP. \r\nАбът не уточни броя на жертвите. Засега властите потвърдиха официално два смъртни случая.\r\nГубернаторът добави, че спасителните отряди вървят от врата на врата в някои от най-лошо засегнатите места. Той добави, че войници от Националната гвардия са разположени в Хюстън, за да помагат с лодки, хеликоптери и друга техника в операциите.\r\n„Имаше много предупреждения за евакуация“, заяви той, добавйки, че това „най-вероятно е спасило много животи“.\r\n„Сега се занимаваме с щетите около Хюстън, заради наводненията. Големи са и стават по-големи. Щетите ще бъдат милиарди долари, но няма да можем да кажем нищо конкретно през следващите дни“, заяви Грег Абът.\r\nГубернаторът на Тексас похвали президента Доналд Тръмп за бързата и адекватна реакция. Той подчерта, че никога преди това не е виждал федерално правителство, което да издаде толкова бързо заповед за евакуация и извънредно положение.  Симеон Миланов", "date": "2017.08.27", "title": "AFP: Губернаторът на Тексас заяви, че условията след „Харви са „лоши и става още по-лоши“"}
{"url": "http://www.focus-news.net/news/2017/08/27/2429652/reuters-finlandskata-politsiya-nauchi-istinskata-samolichnost-na-marokanetsa-koyto-izvarshi-napadenieto-v-turku.html", "text": "Финландската полиция заяви, че мароканският кандидат за бежански статут, който уби две жени миналата седмица, е идентифициран с истинската си самоличност, след като е дал фалшиво име на властите през 2016-та година, предава Reuters.\r\nПолицията каза, че заподозреният, който преди беше идентифициран като 18-годишен младеж на име Абдерахман Мечках, е роден в Мароко през 1994 година.\r\n„Идентичността му е потвърдена, тъй че знаем с кого си имаме работа“, заяви главният инспектор Криста Гранрот.\r\nВластите не обявиха истинската идентичност и възраст на нападателя.Симеон Миланов", "date": "2017.08.27", "title": "Reuters: Финландската полиция научи истинската самоличност на мароканеца, който извърши нападението в Турку"}
{"url": "http://www.focus-news.net/news/2017/08/27/2429653/pencho-gerov-kmet-na-obshtina-chavdar-ako-v-malkite-naseleni-mesta-ne-postapvat-nikakvi-evropeyski-pari-obezlyudyavaneto-e-absolyutno-neizbezhno.html", "text": "Ако някой мисли, че не трябва да се обезлюдяват българските села, то трябва да бъде премахната дискриминацията с условието за брой на жителите. Фонд „Земеделие“ е създаден за укрепване на селата и малките общини. В противен случай в малките населени места няма да постъпват никакви европейски пари, а тогава обезлюдяването е абсолютно неизбежно. Това каза в интервю за Агенция „Фокус“ кметът на Община Чавдар Пенчо Геров. „Не си представям България без малките населени места. В Чавдар живеят 1300 човека, нямаме някакво сериозно напускане на общината, но и нас не ни подминава това младите хора да отиват в София на работа“, обясни той и допълни, че в близост до селото има 3 големи промишлени предприятия, където хората могат да работят. „В детската градина, която е обновена и много красива, имаме 29 деца. В училището сега са 76 деца. Малко са, иска ни се да има повече, мъчим се да създаваме най-добрите условия за обучение на децата, за да задържаме в Чавдар и новородените деца. Засега успяваме, но и ние не сме застраховани от намаляване на населението“, посочи Пенчо Геров.\r\nБиляна ИВАНОВА", "date": "2017.08.27", "title": "Пенчо Геров, кмет на Община Чавдар: Ако в малките населени места не постъпват никакви европейски пари обезлюдяването е абсолютно неизбежно"}
{"url": "http://www.focus-news.net/news/2017/08/27/2429654/n-tv-otlivat-na-germanski-turisti-reflektira-seriozno-varhu-turizma-v-istanbul.html", "text": "Терористичните атентати, политическите размирици и дипломатическата криза между Берлин и Анкара доведе до сериозен отлив на германските туристи от Турция, който е болезнено осезаем за заетите в бранша в Истанбул, предава телевизионният канал N-tv.\r\nПоследиците са ясно забележими на популярния Капалъчаршъ – един от най-старите и големи пазари в света, който събира под един покрив над седем хиляди магазинчета. През последните две години търговците там са по-скоро заети с това да пият чай и да коментират последните новини от деня, отколкото да продават стоките си. Малкото туристи, които прекрачат прага на Капалъчаршъ, идват, за да разгледат артикулите и по-рядко, за да купуват, разказва един от търговците, допълвайки, че както той, така и голяма част от колегите му срещат сериозни затруднения да плащат огромните суми за наем на помещенията. От 2015 г. насам повече от 500 магазини са били принудени да затворят врати и към момента не се очертава промяна в тенденцията, съобщава Радио „Фокус“ в рубриката „Балкански туристически часовник“.\r\nСамо на няколко спирки от базара се намира величествената „Св. София“, една от главните атракции на Истанбул. Сега обаче опашката от посетителите съвсем не е дълга. Един от местните екскурзоводи признава, че само допреди две години германците там са били навсякъде. След терористичния атентат от януари 2016 г., при който загинаха осем германски туристи – част от група, разглеждаща „Св. София“, немска реч там се чува все по-рядко.", "date": "2017.08.27", "title": "N-tv: Отливът на германски туристи рефлектира сериозно върху туризма в Истанбул"}
{"url": "http://www.focus-news.net/news/2017/08/27/2429655/pregled-na-mezhdunarodnite-novini-do-18-chasa-agentsiya-fokus.html", "text": "Иракските военни съобщиха, че са освободили от терористичната групировка Ислямска държава всички райони на град Тал-Афар, като само в северните покрайнини са останали няколко села.Операцията започна на 20 август. Вчера дойде информация, от бригаден-генерал Наджем ал Джабири, че града почти е освободен и се провежда зачистка.\r\n„Части на девета бронетанкова дивизия, заедно с бригади на опълчението, са освободили последните няколко района и по този начин, са завършили освобождението на основната част на града“, заяви Ярала.\r\nОсвен това, той отбеляза, че на военните е останало да освободи северно предградие и селата около него. На там вече се движат армейски подразделения.\r\nТал-Афар беше последната голяма твърдина на Ислямска държава на границата между Ирак и Сирия.\r\n*** Броят на жертвите от двойната терористична атака в Каталония, миналата седмица, нарасна до 16 души.\r\n„Тази сутрин почина 51-годишна германка, в болницата, където беше хоспитализирана, заради критичното си състояние“, заявиха от регионалната служба за гражданска защита.\r\n***Британската полиция арестува втори мъж за нападението със сабя пред Бъкингамския дворец.\r\n„Мъжът е арестуван по подозрение, че е замесен в замислянето, подготовката и изпълнението на терористичен акт“, заявиха от полицията в изявление.\r\nТова се случи часов след като „Ислямска държава“ пое отговорност за нападението с нож срещу белгийски войници в Брюксел. Британската полиция каза, че е арестувала 30-годишния мъж на адрес в Западен Лондон. Властите обискират имота, където той е арестуван.\r\n*** Силите на „Ислямска държава“ по сирийско-ливанската граница, които се сражаваха срещу Въоръжените сили на Ливан, „Хизбула“ и Сирийската арабска армия, прекратиха огъня, след като бе обявено примирие.\r\nЛиванската армия обяви, че примирието влиза в сила от 7:00 местно време, но не уточни дали то важи и за сирийската страна на границата.\r\nАгенция „Фокус“ припомня, че сраженията започнаха миналата седмица, когато Ливанската армия, „Хизбула“ и САА започнаха отделни, но едновременни офанзиви срещу анклава на „Ислямска държава“ по границата.  Оперативните мероприятия се увенчаха с успех и Въоръжените сили на Ливан освободиха важни и ключови пунктове от джихадистите.\r\n***Товарен кораб се разцепи на две близо до северозападното черноморско крайбрежие на Турция. Екипажът от 11 души е спасен.\r\nКорабът „Леонардо“, който е плавал под монголско знаме, е започнал да се пропуква и се е разцепил на две, докато е бил на котва близо до Истанбул. Половината от плавателния съд е откарана на брега от влекачи, докато остатъка е във водата и потъва. \r\nВ спасителната операция са участвали осем кораба.\r\nТурските медии предават, че построеният през 1975-та година плавателен съд, е отивал в пристанище „Тузла“ в Истанбул за ремонтна дейност.\r\n*** Франция и Германия планират да предложат нов данък върху интернет гигантите, за да платят те „честна контрибуция“ във всяка страна, където печелят, заяви френският финансов министър Бруно льо Мер.\r\n„Ще разкрием нов план с германските ни партньори по време на следващата среща на финансовите министри в Талин“, заяви министър льо Мер относно плановете за нови данъци за технологичните гиганти Google, Apple, Facebook и Amazon.\r\n„Предлагаме да се вземат приходите на тези големи компании като изходна точка и да се използват за определянето на нивото на данъка, така че въпросните фирми да платят това, което трябва на хазните на всяка държава, където изкарват пари“, заяви той.\r\nКоментарът на льо Мер идва след като Гугъл избегнаха 1,15 милиарда евро данък, изискван от Франция. Гугъл не платиха този данък, тъй като според съда, компанията не може да бъде таксувана във Франция.\r\n*** Губернаторът на Тексас Грег Абът заяви, че условията по крайбрежието, което бе ударено от урагана „Харви“, са „лоши и стават по-лоши“.\r\nАбът не уточни броя на жертвите. Засега властите потвърдиха официално два смъртни случая.\r\nГубернаторът добави, че спасителните отряди вървят от врата на врата в някои от най-лошо засегнатите места. Той добави, че войници от Националната гвардия са разположени в Хюстън, за да помагат с лодки, хеликоптери и друга техника в операциите.\r\n„Имаше много предупреждения за евакуация“, заяви той, добавйки, че това „най-вероятно е спасило много животи“.\r\n„Сега се занимаваме с щетите около Хюстън, заради наводненията. Големи са и стават по-големи. Щетите ще бъдат милиарди долари, но няма да можем да кажем нищо конкретно през следващите дни“, заяви Грег Абът.\r\nГубернаторът на Тексас похвали президента Доналд Тръмп за бързата и адекватна реакция. Той подчерта, че никога преди това не е виждал федерално правителство, което да издаде толкова бързо заповед за евакуация и извънредно положение.\r\n*** Финландската полиция заяви, че мароканският кандидат за бежански статут, който уби две жени миналата седмица, е идентифициран с истинската си самоличност, след като е дал фалшиво име на властите през 2016-та година.\r\nПолицията каза, че заподозреният, който преди беше идентифициран като 18-годишен младеж на име Абдерахман Мечках, е роден в Мароко през 1994 година.\r\n„Идентичността му е потвърдена, тъй че знаем с кого си имаме работа“, заяви главният инспектор Криста Гранрот.\r\nВластите не обявиха истинската идентичност и възраст на нападателя.", "date": "2017.08.27", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2017/08/27/2429656/gd-granichna-politsiya-3-kilometrova-kolona-ot-tovarni-avtomobili-se-e-obrazuvala-na-izhod-na-gkpp-dunav-most-vidin.html", "text": "3-километрова колона от товарни автомобили се е образувала на изход на ГКПП \"Дунав мост - Видин\". Това съобщиха от пресцентъра на ГД „Гранична полиция“ като информацията за трафика на българските гранични контролно-пропускателни пунктове е към 18.00 часа. На българо-сръбската граница, на ГКПП Калотина трафикът е интензивен на изход за леки автомобили. На българо-македонската граница трафикът е нормален за всички ГКПП. На българо-гръцка граница трафикът е интензивен на вход на всички ГКПП, без ГКПП \"Кулата\", където трафика към 18:00 ч. е нормален. На българо-турската граница трафикът е интензивен на вход, на  ГКПП \"Малко Търново\".\r\nНа българо-румънската граница на ГКПП \"Дунав мост - Видин\" трафикът интензивен на изход за леки и товарни автомобили  има образувала се колона от около 3 км от товарни автомобили на изход. На ГКПП \"Дунав Мост - Русе\" има образувала се колона от около 1 км от товарни автомобили на изход.\r\nФериботът Оряхово - Бекет работи само в светлата част от деня поради ниско ниво на река Дунав.", "date": "2017.08.27", "title": "ГД \"Гранична полиция\": 3-километрова колона от товарни автомобили се е образувала на изход на ГКПП \"Дунав мост - Видин\""}
{"url": "http://www.focus-news.net/news/2017/08/27/2429657/gartsiya-nezakonnoto-kampinguvane-prodalzhava-da-e-osnoven-problem-prez-tozi-turisticheski-sezon.html", "text": "Според сегашното законодателство свободният къмпинг на непозволено място е изрично забранено от закона, с изключение на зоните, определени специално за тази цел, а полицията има право да арестува самостоятелно лагеруващите автоматично, пишат гръцките медии.\r\nНаказанието за паленето на огън в горските площи или замърсяването на защитени зони от Натура 2000, може да бъде до пет години.\r\nСпоред председателя на Съюза на къмпинг зоните на Халкидики Андонис Делидимитриу, „дискусията започна в края на зимата, след като 38 депутати на СИРИЗА поискаха декриминализация на свободния къмпинг, и който законопроект „създаде много изкривено впечатление, че е позволено свободното къмпингуване“. \r\nВ мрежата дори има съвети за това как да се избегне арест, възмущават се от асоциацията. \r\n„Минах  вчера през Комица и видях, там 15 - 20 коли с българска регистрация“, заяви председателят на Федерацията на стаи под наем- Халкидики, Димитрис Хадалис. Той каза, че освен от познатите ни всички Кавуротрипес и Комица, цялото крайбрежие от Вурвуру до Сарти и от друга страна, на крайбрежната зона от Олимпиада до Стратони са нацвъкани с палатки и кемпери.\r\n„Феноменът на незаконен къмпинг се засили напоследък“, каза той пред гръцки медии като повдигна въпроса за загуба на приходи не само за фирми, занимаващи се с туризъм, но и за държавата, съобщава Радио „Фокус“ в рубриката „Балкански туристически часовник“.\r\nПолицията, от друга страна, при прилагане на закона започна и с арестите. През месец юни са били направени общо 82 проверки и са били регистрирани 18 нарушения и арестувани отново 13 души.\r\nТова гласят официалните данни на полицията в област Централна Македония.", "date": "2017.08.27", "title": "Гърция: Незаконното къмпингуване продължава да е основен проблем през този туристически сезон"}
{"url": "http://www.focus-news.net/news/2017/08/27/2429658/predstoyashti-sabitiya-v-stranata-za-28-avgust-agentsiya-fokus.html", "text": "***\r\nВ 06.00 часа в зала 5 на МОН ще бъде изтеглен изпитният вариант за държавния зрелостния изпит по български език и литература за сесията август-септември 2017 г. Изпитът по БЕЛ ще започне в 08.00 часа. Авторът и произведението за 41 въпрос ще бъдат обявени в 12.00 часа. \r\n***\r\nОт 11.00 часа в училището за кучета водачи „Очи на четири лапи\" ще се проведе публична среща на представители на Комисията за защита от дискриминация с ръководството на Фондация „Очи на четири лапи\".\r\n***\r\nОт 11.30 часа в Българска търговско-промишлена палата ще се състои пресконференция, на която официално ще бъде представена класацията на БТПП за водещите фирми в България „ТОП 100”.\r\n***\r\nОт 13.00 часа в Централния пресклуб на БТА Българският вегански съюз ще даде пресконференция във връзка с поправка на Наредба 2 от 11.2.2009 г. на МЗХ и предстоящият на 31 август протест за тотална забрана на кожодерската индустрия.\r\n***\r\nВ 14.00 часа в сградата на Държавна агенция „Електронно управление“ ще бъдат отворени офертите на участниците в откритата процедура за избор на изпълнител по първата фаза от проекта „Изграждане и внедряване на пилотна система за дистанционно електронно гласуване“.\r\n***\r\nОт 14.00 часа X състав на Специализирания наказателен съд ще гледа делото срещу Людмил Р. – производство по чл. 256 НПК. \r\n***\r\nОт 14.30 часа XI състав на Специализирания наказателен съд ще гледа делото срещу Николай С. – производство по чл. 65 НПК.\r\n***\r\nОт 18.00 часа в Галерия „Академия“, ул. „Шипка“1, ще бъде открита финалната изложба на децата и студентите от Лятна академия за деца и ученици – август 2017 към Националната художествена академия.\r\n***\r\nОт 08.30 часа на терените на „Евима Футбол“ звездата на световния футбол Джими Флойд Хаселбанк ще проведе открита тренировка за всички треньори участници в турнира Evima Cup Bansko 2017, а в 11.30 часа ще награди призьорите.\r\n***\r\nОт 17.30 часа в зала №5 в сградата на Община Благоевград ще се проведе техническата конференция във връзка с 5-ото юбилейно издание на Международния детски футболен турнир „Купите на Община Благоевград“. В 18.00 часа ще започне встъпителната пресконференция.  От 19.30 часа от сградата на Съдебната палата до пл. „Македония“ ще се състои парад на участниците, а официално изданието на турнира ще бъде от 20.00 часа. \r\n***\r\nВ 14.00 часа  Апелативен съд Бургас ще разгледа жалбата на обвиняемото лице Иван И. и неговия защитник против Определение на Окръжен съд Бургас, с което е наложена мярка за неотклонение „задържане под стража“ по обвинението за убийството на малолетната Никол Й. от гр. Бургас. \r\n***\r\nВ Експо център „Флора\" ще бъде открита изложбата „Избрано“ от 4-ти Международен фото салон „Пловдив`2017“ . Изложбата в Експо център „Флора Бургас“ ще бъде отворена от 10.00 до 19.00 часа до 30 септември.\r\n***\r\nОт 10.30 до 11.30 часа в Художествената галерия ще се проведе лятна работилница за въображение. \r\n***\r\nОт 08.00 до 17.00 часа в Народно читалище „Йордан Йовков – 1870 г.“ ще се проведе лятна детска занималня.\r\n*** \r\nОт 11.00 часа ПП АБВ организира пресконференция в пресклуба на БТА в Пазарджик. Ще участват Румен Петков, член на ИБ на АБВ, и общинските съветници от АБВ в Пазарджик Атанас Шопов и Ангел Минков. \r\n***\r\nОт 10.00 часа в Детския отдел на Градската библиотека ще се проведе Творческо ателие „Работливи ръчички“ -   изработване на фигури от пластилин. \r\n***\r\nОт 10.00 часа   в зала 105 на Община Сливен ще се състои пресконференция \r\nпо повод предстоящото провеждане на рали \"Сливен\" с участието на кмета Стефан Радев и организаторите на проявата. \r\n***\r\nОт 11.00 часа в Регионалния инспекторат по образование  кметът Стефан Радев ще връчи почетно отличие - \"Национална диплома\", учредена от Министерството на образованието и науката, на трима зрелостници от випуск 2016/2017 г. \r\n***\r\nОт 10.00 до 12.30 часа в детски отдел на библиотека „Родина“ продължава програмата за лятна работа с деца.", "date": "2017.08.27", "title": "Предстоящи събития в страната за 28 август (Агенция „Фокус“)"}
{"url": "http://www.focus-news.net/news/2017/08/27/2429659/reuters-reks-tilarsan-zayavi-che-sasht-shte-prodalzhat-s-mirniyanatisk-sreshtu-severna-koreya.html", "text": "Държавният секретар на САЩ Рекс Тилърсън заяви, че изстрелването на три балистични ракети от Северна Корея тази седмица е провокативен акт, но Вашингтон ще продължи да търси мирно решение на проблема, предава Reuters.\r\n„Разглеждаме го като провокативен акт срещу САЩ и съюзниците ни“, каза той.\r\n„Ще продължим с кампанията си за мирен натиск, както го описах, работоейки със съюзниците ни и Китай. Ще видим дали ще можем да накараме режима в Пхенян да дойде на масата за преговори“, добави държавният секретар. Симеон Миланов", "date": "2017.08.27", "title": "Reuters: Рекс Тилърсън заяви, че САЩ ще продължат с „мирния“натиск срещу Северна Корея"}
{"url": "http://www.focus-news.net/news/2017/08/27/2429660/ministar-valentin-radev-situatsiyata-kray-kresna-e-ovladyana-ot-vsichki-posoki-ekipite-na-myasto-prodalzhavat-gasitelnite-raboti.html", "text": "Ситуацията край Кресна е овладяна от всички посоки, екипите на място продължават гасителните работи, съобщи на редовен  брифинг  министър Валентин  Радев, съобщиха от пресцентъра на МВР. Той обобщи и актуалната обстановка в страната, като подчерта, че само за днес служителите на Главната дирекция „Пожарна безопасност и защита на населението“ са се отзовали на 202 пожара, три от които са горски и отново призова за внимание с боравенето с огън през идните дни. В телефонен  разговор с главния прокурор  Сотир  Цацаров министър  Радев е бил запознат, че по случая с пожара край Кресна ще работи Окръжна прокуратура - Благоевград.\r\nДиректорът  на ГД „Пожарна безопасност и защита на населението“ главен комисар Николай Николов, уточни че периметърът на пожара е 20–килиметров, но контролът на стихията край Кресна към момента е почти 100%, защото остава все още един проблемен  участък -  тъй нареченият Крив тунел и местността Скалата. Главен комисар Николов го описа като вертикален и скалист, поради което на практика и е невъзможно човешка сила да гаси огъня. Именно затова са били предприети две мерки -  гасенето да се подпомага с хеликоптер, а специална група алпинисти да решат как и от къде би могла да се атакува скалата. Ако тази нощ не успеем  да решим  този проблем, утре рано сутринта започваме да изграждаме нова полоса на 300 метра от проблемния участък, за да затворим най-после и от там  пожара, допълни директорът на пожарната. През деня е имало леки инциденти, които за щастие бързо са били обработени. Подробности за тях оповести директорът на ОДМВР-Благоевград старши комисар Николай Хаджиев. Той уточни, че става въпрос за две пътно-транспортни произшествия, с леки материални щети, възникнали поради несъобразена скорост и дистанция. Те нямат връзка с пожара. Старши комисар  Хаджиев припомни, че от 14 до 20 часа важи забраната за движение на тежкотоварни камиони, като се прави изключение за тези, които превозват животни и храна. Министърът на вътрешните работи Валентин Радев се обърна към всички пътуващи по път Е-79 да бъдат особено внимателни, тъй като днес трафикът е много натоварен, особено в посока към столицата, а в Кривия тунел все още няма електрозахранване.", "date": "2017.08.27", "title": "Министър Валентин Радев: Ситуацията край Кресна е овладяна от всички посоки, екипите на място продължават гасителните работи"}
{"url": "http://www.focus-news.net/news/2017/08/27/2429661/sakam-da-kazham-makedoniya-zabranata-na-skopie-za-dvizhenie-v-gorite-i-natsionalnite-parkove-e-v-ushtarb-na-makedonskiya-turizam.html", "text": "Решението на македонското правителство да забрани движението в горите и националните паркове като превенция срещу пожари е в ущърб на туризма, предава интернет сайтът „Сакам да кажам“. \r\nТуристически агенции и спортни клубове се оплакват, че мярката на Скопие ги е задължила да откажат полети с парапланер, колоездачни турове и планински преходи в Националния парк „Галичица“ на туристи, които са направили резервациите си още преди месеци. Компаниите са принудени да връщат пари, защото не са в състояние да реализират предложената услуга, нито да отложат изпълнението ѝ, тъй като няма яснота докога ще остане в сила забраната. Представителите на туристическия бранш в Охрид припомнят, че голяма част от посетителите на града се записват на подобен тип обиколки, съобщава Радио „Фокус“ в рубриката „Балкански туристически часовник“.\r\nМакедонското правителство въведе забрана за движение в горите и националните паркове в началото на август заради съмнения, че големият брой пожари в страната през последните седмици са предизвикани умишлено. Мярката ще остане в сила, докато властите в Скопие не преценят, че опасността е преминала.", "date": "2017.08.27", "title": "„Сакам да кажам“, (Македония): Забраната на Скопие за движение в горите и националните паркове е в ущърб на македонския туризъм"}
{"url": "http://www.focus-news.net/news/2017/08/27/2429662/afp-donald-tramp-shte-poseti-teksas-pri-parva-vazmozhnost.html", "text": "Американският президент Доналд Тръмп похвали спасителните операции в Тексас, предава AFP. Той заяви, че ще посети зоната, която е засегната от наводненията и урагана, когато местните власти са готови, за да не им пречи.\r\n„Ще отида в Тексас веднага щом пътуването може да се направи, без да се пречи. Фокусът трябва да е върху живота и сигурността“, написа президентът в серия от „туитове“ относно опустошенията от урагана „Харви“.\r\n„Много хора твърдят, че това е най-лошия ураган, който са виждали някога. Добрата новина е, че имаме страхотен наземен талант“, заяви той за спасителните екипи. Симеон Миланов", "date": "2017.08.27", "title": "AFP: Доналд Тръмп ще посети Тексас при първа възможност"}
{"url": "http://www.focus-news.net/news/2017/08/27/2429663/d-r-kalin-dimitrov-tsentar-za-podvodna-arheologiya-potanalite-praistoricheski-selishta-v-cherno-more-sa-unikalna-arheologicheska-struktura.html", "text": "Потъналите праисторически селища са много интересни, защото са уникална археологическа структура. Такива големи промени в нивото на морето, свързани с нивото на цял басейн като Черно море, на други места няма. Това каза в интервю за Агенция „Фокус“ директорът на Центъра за подводна археология д-р Калин Димитров. „Това, което прави тези обекти по-различни от останалите е фактът, че са покрити с вода сравнително бързо и в тях се запазват добре предмети от органична материя. Тези селища под вода, ако ги сравним със селища от същата епоха на сушата, виждаме много предмети, елементи от конструкции от дърво, които на сушата никога не оцеляват“, обясни той. „Има места, които традиционно са използвани като пристанища. Те са с много добри природни дадености, защитени от ветрове и са използвани много дълго време. Такова място проучвахме тази година в залива Св. Димитър в устието на река Ропотамо“, посочи д-р Димитров. „Проучвахме над селището от бронзовата епоха - пластовете, които са натрупани, когато мястото е било използвано за пристанище. То е било използвано от Античността до Османския период, като материалите са много“, уточни той. „Вероятно подобна е ситуацията и с пристанището в Созопол, където сигурно също е имало толкова голям пласт, акумулиран от времето, когато това е било пристанище на Аполония, на древния и средновековния град“, коментира Калин Димитров. „На много места пристанищните пластове са изгребани и изхвърлени. Ропотамо мисля, че от всички места, които познаваме, е в най-добро състояние и е запазен пластът, когато мястото е било пристанище“, каза още той. \r\nБиляна ИВАНОВА", "date": "2017.08.27", "title": "Д-р Калин Димитров, Център за подводна археология: Потъналите праисторически селища в Черно море са уникална археологическа структура"}
{"url": "http://www.focus-news.net/news/2017/08/27/2429664/pazardzhik-obshtina-panagyurishte-organizira-informatsionna-sreshta-po-proekt-za-sanirane-na-sgradi.html", "text": "Община Панагюрище, съвместно с Областен информационен център – Пазарджик, организира информационна среща във връзка с изпълнението на проект: „Обновяване и внедряване на мерки за енергийна ефективност в многофамилни жилищни сгради в зона на публични функции с висока обществена значимост и зона с преобладаващ социален характер”. Това съобщи за Радио „Фокус“ – Пазарджик Радка Костуркова от общинската администрация. Тя уточни, че проектът „Обновяване и внедряване на мерки за енергийна ефективност в многофамилни жилищни сгради в зона на публични функции с висока обществена значимост и зона с преобладаващ социален характер” е част от Инвестиционната програма на Община Панагюрище, която се изпълнява по проект „Изпълнение на интегриран план за градско възстановяване и развитие на град Панагюрище”, финансиран от Оперативна програма „Региони в растеж” 2014 – 2020 г., Приоритетна ос „Устойчиво и интегрирано градско развитие”. Финансовият ресурс, предвиден за изпълнение на проекта, е в размер на 1 870 420 лева. „Целта на информационната среща е заинтересованите страни да се запознаят с условията и процеса на кандидатстване, както и с критериите за подбор на жилищни сгради за обновяване“, обясни Костуркова. Тя допълни, че информационната среща ще се състои на 5 септември 2017 година от 16.00 часа в сесийната зала в сградата на Община Панагюрище.\r\nВаня НИКОЛОВА", "date": "2017.08.27", "title": "Пазарджик: Община Панагюрище организира информационна среща по проект за саниране на сгради"}
{"url": "http://www.focus-news.net/news/2017/08/27/2429665/middle-east-eye-sasht-shte-smekchat-sanktsiite-sreshtu-hizbula-za-da-ne-navredyat-na-livanskata-ikonomika.html", "text": "Предложенията за втвърдяване на американските санкции срещу „Хизбула“, бяха ревизирани, за да не се навреди на ливанската икономика, предава Middle East Eye.\r\nТози ход е знак, че Вашингтон се притеснява за стабилността на Ливан, заявиха политически и банкерски източници пред една от световните медии.\r\nЗаконопроектът за санкциите няма да бъде обсъден и гласуван до есента, когато американският конгрес се събере отново. Ливанското правителство, централната банка и частните банки лобираха сериозно пред американски политици за смекчаване на въпросните санкции, тъй като в противен случай стабилността на страната би била засегната. Симеон Миланов", "date": "2017.08.27", "title": "Middle East Eye: САЩ ще смекчат санкциите срещу „Хизбула“, за да не навредят на ливанската икономика"}
{"url": "http://www.focus-news.net/news/2017/08/27/2429666/pencho-gerov-kmet-na-obshtina-chavdar-balgariya-nyama-da-ya-ima-ako-selata-izcheznat.html", "text": "Колегите кметове на малки населени места да настояват пред ръководството на общината за разработване на проекти. България няма да я има, ако селата изчезнат. Това каза в интервю за Агенция „Фокус“ кметът на Община Чавдар Пенчо Геров. „Съветвам ги да не се отчайват, да продължават да бъдат упорити. Лошото е, че много от населените места не са самостоятелни общини, каквато е Община Чавдар, а са прикрепени към някоя голяма община и много често биват забравени“, посочи той. „Почти всички хора, които са родени в Чавдар, живели са в София, и се пенсионират се връщат да живеят в Чавдар, защото им е много по-спокойно“, обясни Пенчо Геров. „Имаме прекрасен клуб на пенсионера. Там почти всеки ден се правят сбирки, пенсионерите намират време да поседнат, да си поприказват и да си споделят. На тези възрастни хора, които са останали сами в този живот, такава среща много помага. Селата трябва да ги има“, допълни кметът. „На моите колеги кметове казвам, че ако им ударят шамар и те да удрят шамар, и да продължават напред“, каза още Пенчо Геров.\r\nБиляна ИВАНОВА", "date": "2017.08.27", "title": "Пенчо Геров, кмет на Община Чавдар: България няма да я има, ако селата изчезнат"}
{"url": "http://www.focus-news.net/news/2017/08/27/2429667/nbc-news-amerikanski-zhurnalist-zagina-v-yuzhen-sudan.html", "text": "Американски журналист на свободна практика бе убит в Южен Судан, заявиха от посолството на САЩ в страната, цитирани от NBC News.\r\nЮжносуданската армия и опозицията заявиха, че Кристофър Алън е попаднал между две сражаващи се страни.\r\nПосолството потвърди смъртта му и каза, че семейството му е известено. \r\nГоворителят на южносуданската армия полковник Домик Чол Санто заяви, че Алън е убит в събота сутринта, когато опозиционни бунтовници нападат град Кая близо до границите с Уганда и Конго.\r\nОсвен американския журналист в сражението са загинали още 15 души. Симеон Миланов", "date": "2017.08.27", "title": "NBC News: Американски журналист загина в Южен Судан"}
{"url": "http://www.focus-news.net/news/2017/08/27/2429668/24-vesti-makedoniya-srabskiyat-premier-nastoya-che-makedoniya-ne-tryabva-da-priznava-kosovo-dokato-balgarski-evrodeputat-zayavi-che-sarbiya-e-opitala-da-organizira-prevrat-v-skopie.html", "text": "Македония трябва да уважи договора си със Сърбия и да се въздържи от гласуване на приемането на Косово в ЮНЕСКО, заяви сръбският премиер Ана Бърнабич, цитирана от македонската медия „24 Вести“.\r\nИзявлението й идва след вчерашните срещи по време на срещата на премиерите от Западните Балкани в Драч. На въпрос дали Зоран Заев е избегнал да отговори за Косово, Бърнабич каза, че вече има договор, който трябва да се спази.\r\n„Чух какво каза. Каза, че вероятно тази година това въобще няма да е тема на дневен ред. Че ще видим за идната година. Въобще не бих влизала в спекулации дали тази година това ще бъде тема или не. Важно е, ако това влезе в дневния ред, да се придържаме към договорите си. Както тази година, така и другата. Във всеки случай мисля, че ще продължим този разговор“, заяви сръбският премиер.\r\nДипломатическият скандал между Македония и Сърбия доби нови измерения, откакто македонската прокуратура разшири разследването за събитията от т.нар. „кървав четвъртък“, когато сръбският разузнавач Горан Живалиевич нахлу в македонския парламент заедно с протестиращите от ВМРО-ДПМНЕ.  Българският евродепутат Ангел Джамбазки заяви, че това е неуспешен опит за преврат от страна на Сърбия.\r\n„Безспорно Македония е много важна тема за нас. Защо Сърбия постъпва така.Разкрити са в опит за преврат. Искаха да направят преврат. Водещи офицери от сръбското разузнаване бяха начело на нападението в парламента на Македония. Превратът, който искаха да извършат бе против интересите на Македония. С това искаха да се нахвърлят и върху договора за добросъседство между България и Македония“, заяви българският евродепутат. Симеон Миланов", "date": "2017.08.27", "title": "24 Вести (Македония): Сръбският премиер настоя, че Македония не трябва да признава Косово, докато български евродепутат заяви, че Сърбия е опитала да организира преврат в Скопие"}
{"url": "http://www.focus-news.net/news/2017/08/27/2429669/plovdiv-okolo-100-dushi-sa-se-sabrali-na-protest-sreshtu-bezzakonieto-v-tsiganskata-mahala-v-asenovgrad.html", "text": "Около 100 души са се събрали на протест пред паметника на Цар Иван Асен II в Асеновград, за да изразят недоволството си от беззаконието в циганската махала в града. Това съобщи за Радио \"Фокус\" - Пловдив Йордан Тодоров от инициативния комитет на протестиращите. Очаква се към тях да се присъединят още хора и броят на протестиращите да се увеличи. Очаква се по-късно шествието на протестиращите ще се насочи по пътя Асеновград - Смолян. Очаква се шествието да блокира за кратко движението в района на разклона за Асеновата крепост. \r\nОсновно искане на протестиращите е жителите в циганската махала, които не са регистрирани в Общината, ще бъдат изселени. Според тях откритата преди дни полицейска приемна в кв. „Лозница“ няма да реши проблема, тъй като петимата полицейски служители, които ще работят там, са недостатъчни.\"Фокус\" припомня:  Протестът тази вечер е поредният, който се организира след инцидента от края на месец юни, при който група цигани нападнаха деца от отбора по гребане, трениращи на язовир \"40-те извора\". 11 души от местната махала \"Лозница\" бяха задържани за побоя и чакат в ареста делото по случая. Кметът на Община Асеновград Емил Караиванов, вицепремиерът Валери Симеонов и министърът на вътрешните работи Валентин Радев оповестиха спешни мерки за овладяване на напрежението, сред които проверка на незаконното строителство в циганската махала. При проведените до момента две акции общината събори 26 незаконни постройки в махалата. В четвъртък пък беше открита постоянна полицейска приемна на територията на махалата. \r\nКристиян ГАРОВ", "date": "2017.08.27", "title": "Пловдив: Около 100 души са се събрали на протест срещу беззаконието в циганската махала в Асеновград"}
{"url": "http://www.focus-news.net/news/2017/08/27/2429671/gartsiya-bakshishi-izmamnitsi-skubyat-naivni-turisti-v-atina-s-po-100-evro.html", "text": "Излизайки от международното летище в Атина, холандската двойка се вълнува от посещението на гръцките острови след няколко дни в града. Вместо да отидат до станцията на метрото, те решават да използват такси. Добре дошли, добре дошли! – таксиметровият шофьор ги поздравява с удоволствие. – О, здравей – отговарят усмихнато холандците. – Това ли е първият ви път в Гърция? – пита ги шофьорът, докато тръгват. – Да, така е – отговарят, без да осъзнават, че са се самоубили.\r\n„Първият въпрос, който таксиметровите шофьори задават от чуждестранните клиенти, е дали са пътували в Гърция преди това. Ако отговорът е „не“, жална им майка“, казва таксиметров шофьор с 30-годишен опит в улиците на Атина. По очевидни причини той поиска името му да не бъде публикувано, съобщават гръцките електронни медии.\r\n„Клиентите, които идват от летището, виждат знака, информиращ посетителите, че фиксираната тарифа до центъра на Атина е 38 евро. Но шофьорът ще започне разговор, за да спечели доверието, а след това ще каже нещо за трафик по магистралата „Атики одос“ и ще трябва да тръгне по друг маршрут – казва ветеранът. \r\n„Най-популярният начин за измама е с включен апарат за изминато разстояние и лъжата, че всяка община има своя тарифа за преминаване и други подобни неща.“ Така, вместо обещаните от табелата 38 евро, вие плащате 100 евро.\r\nНякои от колегите му, които работят по летищния маршрут, не чакат на стоянката, но се промъкват в залата за пристигащи, като се преструват, че търсят определен клиент. След като разкажат историята си на пазачите, те са свободни да ловят риба.\r\nВ пристанище Пирея фиксираната цена до центъра на Атина е 25 евро през деня. Въпреки че винаги има много таксита, които чакат клиенти, гърците често не успяват да се качат. Шофьорите естествено предпочитат туристите. „Те могат да поискат 80 или 100 евро“, каза опитният таксиметров шофьор.\r\nПрепоръчвам на всички мои клиенти да резервират такси в аванс, така че шофьорът да ги чака, когато пристигнат, вместо да отидат на пиацата“, заяви собственикът на туристическа агенция, която е изслушал много оплаквания относно измамите. „Разумните ще попитат колко ще струва пътуването преди да влязат и ще решат дали да влязат или не, в зависимост от отговора.\r\nТуристическият агент наскоро разказа опит от първа ръка. – Бях в Монастираки и отидох да взема такси. Приближих се към първия, но бакшишите отпред ме спряха и ме изпратиха до едно от такситата на гърба на опашката. Шофьорът, който ме заведе, каза, че първите по ред очакват чужденците да платят от 70 до 100 евро. Скандално е, че такова нещо може да се случи на открито. Удивителното е, че дори и наличието на полиция не дава резултати, съобщава Радио „Фокус“ в рубриката „Балкански туристически часовник“.\r\nДруго място, където са съобщени такива практики, е пиацата, обслужваща Акропола, пред ресторант Dionysos. – Никой няма да те вземе, ако си грък. Започвам да говоря английски, и чак като се кача, казвам че съм грък“, казва туристическият агент.\r\nОчевидно само малка част от таксиметровите шофьори се занимават с подобни дейности, но безнаказаността, с която се радват, поражда огромно негативно отношение върху цялата професия. „Всеки път, когато оставям клиенти в Акропола, аз ги предупреждавам да не плащат повече от 12 евро за връщане“, казва източникът.\r\nПрезидентът на асоциацията на шофьорите на таксита в Атина Таймиос Лимберопулос отрече, че има таксиметрови шофьори на летището, които мамят чуждестранните посетители, заявявайки, че те се наблюдават от КАТ и камери за видеонаблюдение. По въпроса за Монастираки неговият аргумент беше, че шофьорите, които избягват клиенти, са банда албанци, които са създали свой собствен незаконен кръг- „ограбват хора и контролират бизнеса със собствени правила“.\r\nПо време на полицейска проверка в гаража на междуградските автобуси на KTEL преди седмици полицията арестува 13 таксиметрови шофьора, хванати на място да манипулират своите измервателни уреди.", "date": "2017.08.27", "title": "Гърция: Бакшиши-измамници скубят наивни туристи в Атина с по 100 евро"}
{"url": "http://www.focus-news.net/news/2017/08/27/2429672/blagoevgrad-2-205-dela-za-izvarsheni-prestapleniya-sa-priklyucheni-v-oblastta-prez-2016-godina.html", "text": "2 205 дела за извършени престъпления са приключени в област Благоевград през 2016 година. Това каза за Радио „Фокус“ – Пирин Емилия Илиева, началник на отдел „Статистически изследвания“- Благоевград към Териториално статистическо бюро-Югозапад. Делата за 526 от тях са завършили с ефективно осъждане, за 1 280 – с условно осъждане, за 43 – с оправдаване, за 9 – с прекратяване, и за 347 – с освобождаване от наказание. „С осъдителни присъди – ефективни и условни, са приключили делата за 1 806 извършени престъпления, което е по-малко с 4.8% в сравнение с 2015 година“, каза още Илиева. Броят на обвиняемите лица в областта през 2016 година е 2 010, от които: с ефективна осъдителна присъда са приключили делата на 499 лица (24.8% от общия брой на обвиняемите); условно осъдени са 1 097 лица, или 54.6 % от общия брой на обвиняемите; освободени от наказателна отговорност са 356 лица, или 17.7% от общия брой на обвиняемите; оправдателна присъда са получили 49 обвиняеми лица (2.4%); на 9 лица (0.5%) делата са прекратени.\r\nЛивия НИНОВА", "date": "2017.08.27", "title": "Благоевград: 2 205 дела за извършени престъпления са приключени в областта през 2016 година"}
{"url": "http://www.focus-news.net/news/2017/08/27/2429673/reuters-donald-tramp-zaplashi-che-shte-prekrati-uchastieto-na-sasht-v-nafta.html", "text": "Доналд Тръмп поднови заплахите си, че ще откаже споразумението НАФТА и нападна търговските партньори на САЩ Канада и Мексико, предава Reuters. Това се случва само дни преди трите страни да се срещнат за втори кръг от преговорите за пренаписването на споразумението.\r\n„Намираме се в процес на предоговаряне на НАФТА (най-лошото ни търговско споразумение) с Мексико и Канада. И двете са много трудни, може би трябва да го прекратя?“, написа американският президент в Twitter.\r\nАгенция „Фокус“ припомня, че по време на кандидат-президентската си кампания Доналд Тръмп, обеща да предоговори или терминира Северноамериканското споразумение за свободна търговия, което вреди на пазара на труда в САЩ и увеличава американския дефицит. Симеон Миланов", "date": "2017.08.27", "title": "Reuters: Доналд Тръмп заплаши, че ще прекрати участието на САЩ в НАФТА"}
{"url": "http://www.focus-news.net/news/2017/08/27/2429674/vidin-samo-edno-dete-e-zapisano-v-parvi-klas-v-uchilishteto-v-belogradchishkoto-selo-rabisha.html", "text": "Само едно дете е записано в първи клас в училището в белоградчишкото село Рабиша, каза за Радио „Фокус“ – Видин Елза Георгиева, директор на основно училище „Васил Априлов“ в селото. Тя посочи, че детето живее в Белоградчик, но ще се обучава в училището в Рабиша, защото там учи и сестра му. „В училището се обучават 45 деца до 7 клас включително. Всички паралелки, с изключение на паралелката в 7 клас, са слети“, каза Елза Георгиева. Децата, които учат в основното училище, са от Рабиша и от Белоградчик. Община Белоградчик е подсигурила училищен автобус за извозване на децата до Рабиша. Две са училищата в Белоградчик, но от години от града се извозват деца за училището в Рабиша.\r\nАнна ЛОЗАНОВА", "date": "2017.08.27", "title": "Видин: Само едно дете е записано в първи клас в училището в белоградчишкото село Рабиша"}
{"url": "http://www.focus-news.net/news/2017/08/27/2429676/nimh-utre-shte-bade-slanchevo-i-goreshto-s-maksimalni-temperaturi-mezhdu-32-i-37.html", "text": "През нощта ще бъде ясно и почти тихо. Утре ще се задържи слънчево, след обяд и горещо. Ще духа до умерен вятър от запад-северозапад и привечер ще се усилва, а от запад ще започне да се развива купеста облачност. Максималните температури ще са между 32° и 37°. През нощта срещу вторник вятърът ще се ориентира от североизток, ще нахлува хладен въздух и на места в Северна България ще превали и прегърми. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Мартин Славчев.\r\nАтмосферното налягане ще се понижи и ще е около средното за месеца.     \r\nПо Черноморието ще бъде предимно слънчево. Привечер ще духа до умерен североизточен вятър. Максималните температури ще са 28°-30°. Температурата на морската вода 25°-26°. Вълнението на морето ще е 2 - 3 бала. Над планините ще бъде предимно слънчево. Ще духа умерен и силен северозападен вятър. Привечер облачността ще се увеличи и през нощта на отделни места ще превали и прегърми. Максималната температура на височина 1200 метра ще бъде около 24°, на 2000 метра – около 18°.\r\nВъв вторник облачността ще е значителна. Ще има превалявания от дъжд, в следобедните часове на места в Южна България ще са придружени и с гръмотевици. Вятърът ще е от изток-североизток, ще бъде умерен, в Източна България до силен. Температурите ще се понижат значително и максималните ще са предимно между 20° и 25°. В сряда ще е почти без валежи, облачността ще намалее. Вятърът от североизток ще отслабне, най-късно в югоизточните райони. Преобладаващите температури ще са между 22° и 27°. В четвъртък ще бъде слънчево. Сутринта ще е хладно, дневните температури ще се повишат с 1-2 градуса.", "date": "2017.08.27", "title": "НИМХ: Утре ще бъде слънчево и горещо, с максимални температури между 32° и 37°"}
{"url": "http://www.focus-news.net/news/2017/08/27/2429677/srabskiyat-ministar-na-otbranata-vlastite-v-makedoniya-tryabva-da-znayat-che-za-nas-e-mnogo-vazhno-kosovo-da-ne-stane-chlen-na-yunesko-i-interpol.html", "text": "Властите в Македония могат да водят собствена политика в страната си, но трябва да знаят, че за Сърбия е много важно Косово да не стане член на ЮНЕСКО и Интерпол, каза сръбският министър на отбраната Александър Вулин, цитиран от македонския телевизионен канал „Алсат-М“.\r\n„И Македония, и всички други страни трябва да знаят, че искането за членство на Косово в ЮНЕСКО и Интерпол е от голямо значение за нас. Ние смятаме, че Косово не смее и не може да бъде част от тези организации. Всички страни, които знаят това, ще разберат, че и нашите отношения в голяма степен ще се отнасят до това“, заяви сръбският министър Вулин.\r\nТой посочи, че Сърбия не поставя пречки на другите да решават за страните си, но и тя не позволява други да вземат решения от нейно име. Симеон Миланов", "date": "2017.08.27", "title": "Сръбският министър на отбраната: „Властите в Македония трябва да знаят, че за нас е много важно Косово да не стане член на ЮНЕСКО и Интерпол“"}
{"url": "http://www.focus-news.net/news/2017/08/27/2429678/angel-vukodinov-naz-s-okolo-25-e-po-niska-izkupnata-tsena-za-ton-maslodaen-slanchogled-v-sravnenie-s-minalata-godina.html", "text": "С около 25% е по-ниска изкупната цена за тон маслодаен слънчоглед в сравнение с миналата година. Това каза за Агенция „Фокус“ Ангел Вукодинов – член на Контролния съвет на Националната асоциация на зърнопроизводителите (НАЗ), за реколтата от маслодаен слънчоглед. „Едно зло никога не идва само – цените са едни от най-ниските, на които продаваме. Към момента търговците се опитват да предлагат 520-550 лв., което е с около 150 лв. по-малко от миналата година на тон. Не стига, че реколтата е наполовина, но ще имаме и около 25% по-ниска цена“, коментира Вукодинов и уточни, че това показват котировките на световните борси. „Не мога да кажа дали има някаква договорка и дали причините са световни. Факт е, че към днешна дата котировката е изключително ниска. Вътрешните цени както при преработвателите, така и от изкупвачите, са доста ниски“, каза още Ангел Вукодинов.\r\nЛюба АЛЕКСИЕВА", "date": "2017.08.27", "title": "Ангел Вукодинов, НАЗ: С около 25% е по-ниска изкупната цена за тон маслодаен слънчоглед в сравнение с миналата година"}
{"url": "http://www.focus-news.net/news/2017/08/27/2429679/reuters-emanyuel-makron-i-redzhep-tayip-erdogan-obsadiha-vazmozhnostite-za-osvobozhdavaneto-na-zadarzhaniya-v-turtsiya-frenski-zhurnalist.html", "text": "Френският президент Еманюел Макрон и турският му колега Реджеп Тайип Ердоган обсъдиха усилията за освобождаването на задържания в Турция френски журналист, предава Reuters.\r\nЕманюел Макрон настоя журналистът Луп Бюро да бъде освободен и върнат във Франция.\r\n„Двамата президенти се съгласиха да продължат контакта и на министерско ниво, за да стигнат до позитивен резултат“ се казва в изявление от Елисейския дворец. \r\nДвамата президенти обсъдиха и ситуацията в Сирия, Ирак и Персийския залив, както и борбата срещу тероризма. Симеон Миланов", "date": "2017.08.27", "title": "Reuters: Еманюел Макрон и Реджеп Тайип Ердоган обсъдиха възможностите за освобождаването на задържания в Турция френски журналист"}
{"url": "http://www.focus-news.net/news/2017/08/27/2429680/spas-stanoev-sayuz-na-taksimetrovite-vodachi-nad-2-000-lv-na-godina-izliza-poddrazhkata-na-edin-taksimetrov-avtomobil-v-pazardzhik.html", "text": "Над 2 000 лв. на година излиза поддръжката на един таксиметров автомобил. Това каза за Радио „Фокус“ – Пазарджик Спас Станоев, член на Съюза на таксиметровите водачи в Пазарджишко. По думите му в тази сума влизат двете задължителни застраховки „Гражданска отговорност“ и застраховката на четирите места в автомобила, както и подмяната на филтрите за гориво, смяната на маслото на МПС, частични ремонти, както е разходите за гориво. „Средно на месец таксиметров автомобил, който кара на газ има разходи от около 350 лв., а такъв на нафта и бензин – около 550лв. Горивото е най-големият разход, тъй като автомобилите са целодневно в движение“, уточни Станоев. Той каза също, че водачите са изключително стриктни по отношение употребата на алкохол и досега няма констатирани нарушения. По отношение на дневния оборот таксиметровият шофьор уточни, че е субективно. В повечето случаи повече клиенти има при дъждовно и студено време и при големи горещини.\r\nАлбена ЖИЛЕКОВА", "date": "2017.08.27", "title": "Спас Станоев, Съюз на таксиметровите водачи: Над 2 000 лв. на година излиза поддръжката на един таксиметров автомобил в Пазарджик"}
{"url": "http://www.focus-news.net/news/2017/08/27/2429681/the-hill-amerikanskite-vlasti-ochakvat-che-vazstanovyavaneto-na-teksas-ot-uragana-harvi-shte-prodalzhi-godini.html", "text": "Администрацията на президента Доналд Тръмп готви отговора си на разрушенията причинени от урагана „Харви“, предава The Hill. \r\nНачалникът на Федералната служба за кризисен мениджмънт (ФЕМА) заяви, че очаква възстановяването на Тексас да продължи „години“.\r\nФедералното правителство на САЩ има пет хиляди души на място в Тексас и Луизиана, които помагат при бедствието.\r\n„Вече приготвяме екипи за възстановяване на домовете. Подготвяме се за следващите няколко години“, заяви началникът на ФЕМА Брук Лонг.\r\n„Президентът ми даде цялата власт, която ми е нужна за целта“, добави той. Симеон Миланов", "date": "2017.08.27", "title": "The Hill: Американските власти очакват, че възстановяването на Тексас от урагана „Харви“ ще продължи години"}
{"url": "http://www.focus-news.net/news/2017/08/27/2429697/angel-vukodinov-naz-ochakvame-v-severna-balgariya-rekoltata-ot-slanchogled-da-e-po-dobra-zashtoto-v-yuzhna-balgariya-masovo-dobivite-sa-katastrofalno-niski.html", "text": "Очакваме в Северна България реколтата от слънчоглед да е по-добра, защото в Южна България масово добивите са катастрофално ниски. Това каза за Агенция „Фокус“ Ангел Вукодинов – член на Контролния съвет на Националната асоциация на зърнопроизводителите (НАЗ) за реколтата от маслодаен слънчоглед. „В Северна България жътвата още не е започнала. На местата, където заради сушата слънчогледът е просъхнал, по-рано се жъне. Затова очакваме, че там реколтата ще е по-добра. В Южна България, масово в Пазарджишко, Пловдивско, Хасковско, Старозагорско, добивите са катастрофално ниски“, коментира Вукодинов. \r\nПо думите му скоро ще започне жътвата и в Източна и Югоизточна България. „Ще видим там какви ще са добивите. Дано да има малко по-добри резултати“, допълни още Ангел Вукодинов.\r\nЛюба АЛЕКСИЕВА", "date": "2017.08.27", "title": "Ангел Вукодинов, НАЗ: Очакваме в Северна България реколтата от слънчоглед да е по-добра, защото в Южна България масово добивите са катастрофално ниски"}
{"url": "http://www.focus-news.net/news/2017/08/27/2429698/d-r-kalin-dimitrov-tsentar-za-podvodna-arheologiya-proektat-black-sea-map-v-koyto-uchastvame-e-unikalen-po-mashtabite-si-ne-samo-za-balgariya-no-i-za-sveta.html", "text": "Black sea MAP е наистина уникален по мащабите си проект, не само за България, но и за света. Той е финансиран от британската частна благотворителна „Фондация за изследване и образование“ /Expedition and Education Foundation/. Това каза в интервю за Агенция „Фокус“директорът на Центъра за подводна археология д-р Калин Димитров. „От гледна точка на вложените средства проектът е бих казал свръх всичко, което човек може да си представи, че някой дава за археология. Поради това придобиваме тези така впечатляващи резултати при корабокрушенията“, обясни той. „Използва се последната дума на техниката, която съществува в света за такива цели. Това е техника, която обичайно се използва за индустриални цели, от които хората изкарват пари. В нашия случай тази техника се използва за археологически цели“, коментира Калин Димитров. „От една страна за документиране на корабокрушенията и от друга за събиране на проби, които да позволят да се реши въпросът с промените на Черно море в последните 12-13 години“, уточни той.\r\nБиляна ИВАНОВА", "date": "2017.08.27", "title": "Д-р Калин Димитров, Център за подводна археология: Проектът Black sea MAP, в който участваме, е уникален по мащабите си, не само за България, но и за света"}
{"url": "http://www.focus-news.net/news/2017/08/27/2429699/sofiya-vazstanoveno-e-dvizhenieto-na-orlov-most-obzor.html", "text": "Възстановено е движението на Орлов мост по бул. „Цариградско шосе“ и по бул. „Евлоги и Христо Георгиеви“. Дейностите продължиха две седмици, като беше извършен цялостен ремонт на пътните платна в двете посоки на бул. „Цариградско шосе“ при Орлов мост с цялостното фрезоване. Пътните платна и в двете посоки на бул. „Цариградско шосе” са изцяло подновени и заздравени със стоманена мрежа, за да се избегне нагъване и образуване на коловози. Реконструкцията на Орлов мост струва 250 хил. лв.\r\nОт 27 август, започна разширението и рехабилитацията на ул. Тодор Каблешков\". Строителните дейности са в участъка от бул. „Братя Бъкстон” до бул. „Цар Борис ІІІ”, като включват и изграждане на нов мост. Срокът за завършване на обекта е три месеца.", "date": "2017.08.27", "title": "София: Възстановено е движението на Орлов мост (ОБЗОР)"}
{"url": "http://www.focus-news.net/news/2017/08/27/2429700/apa-v-azerbaydzhan-e-sazdadena-spetsialna-komisiya-za-razsledvaneto-na-pozhara-vav-voenniya-sklad.html", "text": "Министерствата на отбраната и на извънредните ситуации, както и прокуратурата на Азербайджан разпространиха съвместно заявление във връзка със взривовете, избухнали в резултат на пожара във военния склад в Хъзънски района на страната, предаде АПА.\r\nСпоред заявлението по заръка на президента на Азербайджан Илхам Алиев се създава комисия за разследване на случая с представители на министерствата на отбраната, на извънредните ситуации, на вътрешните работи, на здравеопазването, на местните власти , на прокуратурата и на граничната служба. \r\nЕвакуирано е население на близките населени места Силтачай, Гилязи, Мухамедхасан и Шурабад. Съобщава се за шестима души с леки наранявания.  Виктор Турмаков", "date": "2017.08.27", "title": "АПА: В Азербайджан е създадена специална комисия за разследването на пожара във военния склад"}
{"url": "http://www.focus-news.net/news/2017/08/27/2429701/lovech-vremenno-e-ogranicheno-dvizhenieto-po-patya-i-4-brestnitsa-yablanitsa-poradi-ptp.html", "text": "Временно е ограничено движението по пътя I-4 Брестница - Ябланица поради ПТП. Това съобщиха от пресцентъра на Агенция \"Пътна инфраструктура\". Обходният маршрут е по път III-103, през Златна панега.", "date": "2017.08.27", "title": "Ловеч: Временно е ограничено движението по пътя I-4 Брестница - Ябланица поради ПТП"}
{"url": "http://www.focus-news.net/news/2017/08/27/2429702/blagoevgrad-1-596-sa-osadenite-litsa-s-vlezli-v-sila-prisadi-v-oblastta-prez-2016-godina.html", "text": "1 596 са осъдените лица с влезли в сила присъди в област Благоевград през 2016 година. Това каза за Радио „Фокус“ – Пирин Емилия Илиева, началник на отдел „Статистически изследвания“- Благоевград към Териториално статистическо бюро-Югозапад. В сравнение с 2015 година се наблюдава намаление с 10.1%. „Осъдените непълнолетни лица между 14 и 17 години съставляват 2.1% от всички осъдени лица и достигат 33“, каза още Илиева. През 2016 година коефициентът на криминална активност за област Благоевград е 592 на 100 хил. души от средногодишното наказателноотговорно население. За изминалата година с най-голям брой и относителен дял са общоопасните престъпления. „С осъждане през 2016 година са завършили 836 общоопасни престъпления, или 46.3% от всички престъпления, завършили с осъждане. Броят на осъдените лица за тези престъпления е 808, или 50.6% от всички осъдени лица“, посочи Илиева. Спрямо 2015 година се наблюдава увеличение с 0.7% при престъпленията и с 2.3% на лицата, осъдени за общоопасни престъпления.\r\nЛивия НИНОВА", "date": "2017.08.27", "title": "Благоевград: 1 596 са осъдените лица с влезли в сила присъди в областта през 2016 година"}
{"url": "http://www.focus-news.net/news/2017/08/27/2429703/pencho-gerov-kmet-na-obshtina-chavdar-prez-sledvashtata-godina-predstoi-da-izgradim-etnografski-muzey-v-koyto-da-pokazhem-kakvi-sa-bili-obleklata-v-nashiya-kray.html", "text": "През следващата година ни предстои да изградим Етнографски музей, по-съвременен, в който да покажем какви са били облеклата в нашия край. Това каза в интервю за Агенция „Фокус“ кметът на Община Чавдар Пенчо Геров. „Надявам се, че догодина по това време ще бъде готов. С всичко това се стремим да поддържаме нормален живот в Община Чавдар“, коментира той. „Най-интересното в Община Чавдар е местността Св. Петка, в която имаме изграден Археологически музей, в който има разкопки от 6000 години пр.н.е. Там имаме изградени и спортно-туристически атракции- 2 стени за катерене, едната е 12 метра, а другата 8. Направени са въжени линии и люлки, а за по-малките деца и клатушкащи се фигури“, обясни той. „В резултат на това се радваме на доста добро посещение, особено силно при започване на учебната година. Тогава с туроператори почти всеки ден от София пристигат 100-120 деца. Те прекарват деня при нас и вечерта се прибират“, посочи кметът и допълни, че общинското ръководство се опитва да разработи допълнителен проект за привличане на повече туристи. „Имаме и прекрасната местност „Казаните“, която също е доста интересна. Не сме се отказали, приели сме, че туризмът ще бъде част от живота на Община Чавдар. Няма да успеем да решим всички проблеми, тъй като нямаме минерални извори, създаваме всичко по изкуствен начин“, посочи Пенчо Геров. „Няма ден без посещение от хора, които идват, за да разглеждат центъра на Чавдар, защото е много красив. Получаваме много похвали, според които това може би е най-хубавият селски център. Това се знае от много хора, които идват да го посещават. Всичко това помага в Чавдар да се създадат и работни места и общината да бъде привлекателна“, каза още кметът. \r\nБиляна ИВАНОВА", "date": "2017.08.27", "title": "Пенчо Геров, кмет на Община Чавдар: През следващата година предстои да изградим Етнографски музей, в който да покажем какви са били облеклата в нашия край"}
{"url": "http://www.focus-news.net/news/2017/08/27/2429704/albanian-daily-news-edi-rama-razkri-sastava-na-novoto-albansko-pravitelstvo.html", "text": "Министър-председателят на Албания Еди Рама назова състава на новото си правителство.  То ще се състои от 13 министъра, от които двама без портфейл. От тях мъжете ще са седмина , а жените седем, предаде  Albanian Daily News.\r\nВицепремиер е Сенида Меси. Пандели Майко ще бъде министър без портфейл отговарящ за албанците зад граница. Вторият министър без портфейл Сонила Като ще отговаря за предприемачеството. Дитмир Бушати остава на поста външен министър.  Фатмир Джафай е вътрешен министър, а на отбраната Олта Джака. Министър на правосъдието е Етилда Гьони, а на икономиката и финансите Арбен Ахметай. Линида Никола е министър на отбраната, а на здравеопазването Огерта Манастирлиу. Министри на енергетиката, земеделието и туризма ще бъдат съответно Дамян Гикнури, Нико Пелеши и Бленди Клоши. Виктор Турмаков", "date": "2017.08.27", "title": "Albanian Daily News:  Еди Рама разкри състава на новото албанско правителство"}
{"url": "http://www.focus-news.net/news/2017/08/27/2429705/chetvarti-den-prodalzhava-borbata-s-oganya-v-kresnenskoto-defile-pozharat-nanese-shteti-za-milioni-obzor.html", "text": "Четвърти ден продължава борбата с огъня в Кресненското дефиле. В събота през нощта пожарът се разрасна с  около 200 дка. Огънят засегна около 15 000 дка площи. По предварителни данни, ако територията трябва да се залеси, щетите възлизат на близо 15 млн. лв. Според експерти да се обработи за 4 дни такова голяма площ и да се овладее пожарът е направо геройство. На терен в неделя работиха 30 пожарни автомобила, 150 пожарникари, 85 служители на българската армия, около 130 служители на Югозападно държавно предприятие, около 50 души от Регионалната дирекция по горите, служители на Националните паркове „Рила“ и „Пирин“. В погасителните дейности бяха включени и два вертолета. При пожара са изгорели седем къщи в района на селата Стара Кресна и Ощава, три от тях са били постоянно обитавани, а останалите са се ползвали за вили. В неделния следобед министърът на вътрешните работи Валентин Радев обяви, че ситуацията край Кресна е овладяна от всички посоки, а екипите на място продължават гасителните работи. Възстановено бе електричеството на цялата територия на община Кресна, включително и във всички тунели по главен път Е-79 в Кресненското дефиле.Директорът на ГД „Пожарна безопасност и защита на населението“ главен комисар Николай Николов, уточни че периметърът на пожара е 20–килиметров, но контролът на стихията край Кресна е почти 100%. Остава все още един проблемен участък - тъй нареченият Крив тунел и местността Скалата. Участъкът е вертикален и скалист, поради което на практика и е невъзможно човешка сила да гаси огъня. Именно затова гасенето се подпомага с хеликоптер, а специална група алпинисти ще решат как и от къде би могла да се атакува скалата. Около 20.00 часа обаче стана ясно, че гори склонът срещу село Стара Кресна в посока село Влахи. Директорът на Югозападно държавно предприятие инж. Дамян Дамянов съобщи, че на място вече има екипи на пожарната и техника.  По думите му огънят е далече от с. Влахи, както и от други населени места и за момента не представлява опасност за населението. „Това, което сега гасим, е извън площта на стария пожар\", каза инж. Дамянов и добави, че гори основно иглолистна гора.\r\nМинистърът на вътрешните работи призова за внимание с боравенето с огън през идните дни, тъй като опасността от пожари в страната остава изключително висока. Само в неделя служителите на Главната дирекция „Пожарна безопасност и защита на населението“ са се отзовали на 202 пожара, три от които са горски.", "date": "2017.08.27", "title": "Четвърти ден продължава борбата с огъня в Кресненското дефиле, пожарът нанесе щети за милиони (ОБЗОР)"}
{"url": "http://www.focus-news.net/news/2017/08/27/2429706/d-r-kalin-dimitrov-tsentar-za-podvodna-arheologiya-na-19-septemvri-shte-ima-den-na-otvorenite-vrati-na-izsledovatelskiya-korab-havila-sub-siy-po-proekta-black-sea-map.html", "text": "На 19 септември ще слезем от изследователския кораб „Хавила суб сий“ и ще има open day. Корабът ще бъде в Бургаското пристанище на първо корабно място срещу Морска гара и ще бъде отворен за посетители. Ще има презентация и пресконференция. Това каза в интервю за Агенция „Фокус“директорът на Центъра за подводна археология д-р Калин Димитров.\r\n„За проекта Black sea MAP тази година, съгласно първоначалния договор и плановете, би трябвало да бъде последната с полева работа. Извършихме вече част от дейностите. Направихме едно археологическо проучване в залива Св. Димитър пред устието на река Ропотамо през юни“, посочи той и допълни, че целта на проучването е била да се установи стратиграфията на обекта, да се достигне до селището от бронзовата епоха и да се провери дали няма такова и от каменно-медната епоха. „Това, което успяхме да направим е, че проучихме добре пластовете, свързани с времето, когато мястото е било пристанище. Поради това, че пластовете са добре запазени, както вече казах, всъщност доста бавно вървеше цялото изследване. Стигнахме до началото на пласта от бронзовата епоха. Не сме изчерпали този пласт, със сигурност догодина ще продължим да го допроучваме и да проверим хипотезата за наличие или липса на селище от каменно-медната епоха по-дълбоко“, обясни Калин Димитров. \r\n„На 24 август с изследователския кораб „Хавила суб сий“ ще правим голямо морско проучване, в което всъщност ще продължим работата по другата цел на проекта. Тя е да се изясни историята и развитието на Черноморския басейн след Ледниковата епоха - какво е било нивото на морето, как се е покачвало и на какви нива е имало спиране на покачването на морето, какви древни брегови ивици имаме, залети от морето“, посочи той и уточни, че ще продължи и документирането на корабокрушения, започнало миналата година.\r\nБиляна ИВАНОВА", "date": "2017.08.27", "title": "Д-р Калин Димитров, Център за подводна археология: На 19 септември ще има ден на отворените врати на изследователския кораб „Хавила суб сий“ по проекта Black sea MAP"}
{"url": "http://www.focus-news.net/news/2017/08/27/2429707/reuters-martin-shults-razkritikuva-angela-merkel-v-nachaloto-na-predizbornata-kampaniya-v-germaniya.html", "text": "Кандидатът за канцлер на Германия от ГСДП Мартин Шулц засили критиките си към действащия канцлер Ангела Меркел, посочвайки, че тя няма връзка с избирателите си, предаде  Reuters.\r\nЧетири седмици преди парламентарните избори в Германия Шулц заяви пред местна медия, че поведението на Меркел в края на нейния настоящ трети мандат му напомня на начина, по който бившият канцлер Хелмут Кол е загубил досег с гласоподавателите си по време своя четвърти мандат в края на 90-те години на ХХ век.  \r\n„Има много сфери, където хората чувстват, че Меркел е се е загубила в местите си“, заяви Меркел. „Все повече и повече хора забелязват колко  е отделена тя от реалността. Точно това ще мобилизира моите гласоподаватели“, добави той.  \r\nТой посочи, че предизборната кампания на неговите противници-консерватори е проста: „Ние имаме Ангела Меркел и това ни стига“. „Последните четири години от епохата на Кол бяха период на стагнация и политическа агония. Искам да спестя това на Германия“, заяви Шулц .  Виктор Турмаков", "date": "2017.08.27", "title": "Reuters: Мартин Шулц разкритикува Ангела Меркел в началото на предизборната кампания в Германия"}
{"url": "http://www.focus-news.net/news/2017/08/27/2429708/ria-novosti-v-yuzhnata-chast-na-afganistan-pri-vzriv-na-kamikadze-sa-zaginali-10-dushi.html", "text": "Най-малко десет души са загинали, а още осем са ранени при взрив на терорист-камикадзе в  Южен Афганистан, предаде  РИА Новости.\r\nВзривът се е случил с кола-бомба при нападение срещу армейски конвой в провинцията Хилменд. Губернаторът на района Атикула Хан посочи, че сред загиналите има и военни, и цивилни. Все още никоя терористична групировка не е поела отговорност за нападението. \r\nСитуацията в Афганистан през последните месеци се е влошила значително. Талибаните, които преди контролираха значителни територии в селските райони на страната, са започнали да настъпват към големите градове. Също така на територията на страната се засилва влиянието и на „Ислямска държава“.  Виктор Турмаков", "date": "2017.08.27", "title": "РИА Новости: В южната част на Афганистан при взрив на камикадзе са загинали 10 души"}
{"url": "http://www.focus-news.net/news/2017/08/27/2429709/ahlulbayt-stefan-de-mistura-shte-pristigne-v-iran-za-obsazhdane-na-siriyskata-kriza.html", "text": "Специалният пратеник на ООН за Сирия Стефан де Мистура ще пристигне в Техеран, за да обсъди сирийската криза с високопоставени представители на иранските власти, предаде  AhlulBayt.\r\nДе Мистура трябва да пристигне в Техеран късно през нощта срещу понеделник и да проведе преговори с иранския външен министър Мохамад Джавад Зариф и с заместник-външния министър по арабските и африканските въпроси Хосеин Джабери Ансари относно последното развитие на събитията в Сирия и за разрешаването на кризата в страната чрез политически преговори. \r\nПосещението се осъществява преди следващия кръг мирни преговори в казахстанската столица Астана, който ще се проведе през средата на септември.  Виктор Турмаков", "date": "2017.08.27", "title": "AhlulBayt: Стефан де Мистура ще пристигне в Иран за обсъждане на сирийската криза"}
{"url": "http://www.focus-news.net/news/2017/08/27/2429710/sport-ludogorets-i-pirin-zavarshiha-naravno-11-v-mach-ot-parva-liga.html", "text": "Мачът от 7-ия кръг на Първа лига между Лудогорец и Пирин завърши наравно 1:1.\r\nЛудогорец поведе на стадион \"Лудогорец Арена\" в 61-та минута с попадение на Анисе Абел. В 87-та минута Станислав Костов от Пирин изравни.", "date": "2017.08.27", "title": "Спорт: Лудогорец и Пирин завършиха наравно 1:1 в мач от Първа лига"}
{"url": "http://www.focus-news.net/news/2017/08/27/2429711/afp-vsichki-patnicheski-poleti-na-osnovnoto-letishte-v-hyustan-sa-otmeneni-zaradi-uragana-harvi.html", "text": "Международно летище „Буш“ в най-големия град на американския щат Тексас Хюстън е отменило всичките си пътнически полети заради урагана „Харви“, предизвикал наводнения в щата, предаде  AFP.\r\nЛетището обяви отмяната на страницата си в интернет.  По-рано другото летище на града „Хоби Интернешънъл“ също обяви, че отменя всички полети „заради водата по пистите“.  Виктор Турмаков", "date": "2017.08.27", "title": "AFP: Всички пътнически полети на основното летище в Хюстън са отменени заради урагана „Харви“"}
{"url": "http://www.focus-news.net/news/2017/08/27/2429713/albanian-daily-news-liderat-na-albanskata-opozitsiya-obyavi-che-novoto-pravitelstvo-e-nov-komunisticheski-elit.html", "text": "Според лидера на опозиционната Албанска демократическа партия „комунистическият елит се е завърнал на власт“ с новото правителство на страната, предаде  Albanian Daily News.\r\n„Тридесет години след падането на комунизма, днес Албания е управлявана от някои от най-печално известните комунистически личности като Еди Рама, Грамоз Ружи, Фатмир Джафай и Дитмир Бушати“, заяви Баша. Според него новото правителство няма да подкрепя народа, а престъпния свят. Той добави, че опозицията има задължението да спре това управление.\r\nПо-рано министър-председателят на Албания Еди Рама обяви състава на новото си правителство.  Виктор Турмаков", "date": "2017.08.27", "title": "Albanian Daily News: Лидерът на албанската опозиция обяви, че новото правителство е „нов комунистически елит“"}
{"url": "http://www.focus-news.net/news/2017/08/27/2429714/donald-tramp-neobhodimo-e-vazstanovyavane-sled-uragana-harvi.html", "text": "Президентът на САЩ Доналд Тръмп е провел среща с правителството си относно урагана „Харви“ и е посочил, че трябва да се засилят усилията по реакция и възстановяване, пише  The Hill.\r\nСпоред официално заявление на Белия дом Тръмп е обсъдил „настоящата федерална подкрепа за реакцията спрямо урагана „Харви“ и за възстановяването след него“. „Тръмп е посочил очакването си, че всички министерства и агенции трябва да подкрепят щатите Тексас и Луизиана и че приоритет е спасяването на човешки животи“, пише още в заявлението. \r\nПрезидентът е напомнил на всички, че „издирването и спасяването ще премине в масова грижа, във възстановяване на електрическата мрежа,  предоставяне на всички необходимо за  евакуираните, както и икономическо възстановяване“. Той е посочил пострадалите от времето да продължат да изпълняват инструкциите на своите щатски и местни упълномощени лица.  Виктор Турмаков", "date": "2017.08.27", "title": "Доналд Тръмп: Необходимо е  възстановяване след урагана „Харви“"}
{"url": "http://www.focus-news.net/news/2017/08/27/2429715/makfaks-makedoniya-spored-milosh-zeman-sashtestvuva-opasnost-bosna-i-hertsegovina-da-se-prevarne-v-evropeyska-baza-za-islyamistkite-teroristi.html", "text": "Президентът на Чехия Милош Земан предупреди, че Европа трябва да започне да депортира хора, за които се подозира, че са ислямски радикали и че съществува реална заплаха, „Ислямска държава“ след поражението си в Сирия и Ирак да направи база за терористи в европейските страни, по-специално в Босна и Херцеговина, предаде “Макфакс“.\r\n\"Мисля, че, ако „Ислямска държава“ бъде победена в Ирак и Сирия, съществува опасност, че терористите, освен че ще се преместят в Афганистан, ще започнат да създадат европейска терористична база. Такава база може да бъде Босна и Херцеговина, с оглед на националния ѝ състав\", заяви Земан в интервю местни медии. \r\nЧешкият президент отново призова от Европа да бъдат депортирани всички хора, за които има съмнение, че са ислямски радикали и да не се допуска терористите от „Ислямска държава“  да създадат бази в Европа, които вече няма да бъдат единствено мрежа от отделни клетки или от \"самотни вълци\". Виктор Турмаков", "date": "2017.08.27", "title": "„Макфакс“ (Македония): Според Милош Земан съществува опасност Босна и Херцеговина да се превърне в европейска база за ислямистките терористи"}
{"url": "http://www.focus-news.net/news/2017/08/27/2429716/inzh-damyan-damyanov-yuzdp-prodalzhavat-pogasitelnite-deynosti-pri-sklonat-sreshtu-selo-stara-kresna-v-posoka-selo-vlahi-nyama-opasnost-za-mestnoto-naselenie.html", "text": "Продължават погасителните дейности при склонът срещу село Стара Кресна в посока село Влахи, няма опасност за местното население. Това каза за Радио „Фокус“ инж. Дамян Дамянов, директор на Югозападно държавно предприятие, във връзка с огнената стихия, която вече четвърти ден бушува в дефилето. Той подчерта, че огънят е далеч от село Влахи. „Противопожарни екипи и булдозери работят по разширяването на полосата. На терен са над 100 души“, обясни инж. Дамянов. Той уточни, че склонът е с дължина около 700-800 метра, като противопожарните екипи работят усърдно огънят да не се разпространи от установения периметър.", "date": "2017.08.27", "title": "Инж. Дамян Дамянов, ЮЗДП: Продължават погасителните дейности при склонът срещу село Стара Кресна в посока село Влахи, няма опасност за местното население"}
