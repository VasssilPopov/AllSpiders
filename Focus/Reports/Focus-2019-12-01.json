{"url": "http://www.focus-news.net/news/2019/12/01/2725065/tass-v-kanada-e-spechelen-dzhakpot-ot-132-miliona-dolara.html", "text": "Джакпотът на националната лотария \"6 от 49\" в размер на 17,6 милиона канадски долара (13,2 милиона долара) беше спечелен в Канада, съобщиха представители на компанията OLG, която провежда тиражите, цитирани от  TACC . \r\n\"Късметлийските числа са 1, 8, 18, 24, 30 и 45 и бонус число 13\", заявиха организаторите. В момента се знае, че печелившият билет е продаден в провинция Онтарио. \r\n \r\nВ допълнение, така наречената утешителна награда в размер на 1 милион канадски долара (760 хиляди долара) също беше спечелена. Тя ще отиде при жител на провинция Британска Колумбия. \r\n \r\nСъгласно правилата на „6 от 49“, за да се получи награда, е необходимо да се представи печелившия билет на организаторите, а името на победителя трябва да бъде публично оповестено. \r\n \r\nИграта „6 от 49“ стартира през 1982 г. и стана първата национална лотария в Канада, в която играчите сами могат да избират числа за участие. \r\n \r\n  Юлиян Марков", "date": "2019.12.01", "title": "ТАСС: В Канада е спечелен джакпот от 13,2 милиона долара"}
{"url": "http://www.focus-news.net/news/2019/12/01/2725071/sport-tsska-i-ludogorets-s-chetvarto-poredno-nulevo-ravenstvo-za-parvenstvoto.html", "text": "ЦСКА и Лудогорец завършиха с нулево равенство в дербито от 18-ия кръг на efbet Лига. Това означава, че мачът, игран на стадион \"Българска армия\", продължава традицията и вече четвърта поредна среща между тези два тима за първенство завършва с този резултат. \r\n \r\nХиксът между \"зелени\" и \"червени\" означава, че на върха в класирането няма да има промени, тъй като Левски и Локомотив (Пловдив) по-рано през уикенда също завършиха наравно своите срещи. \r\n \r\nТака лидер в класирането е Лудогорец с 46 точки, следван от Левски с 39 и Локомотив (Пловдив) с 37 точки. Четвърти е ЦСКА с 35 точки.", "date": "2019.12.01", "title": "Спорт: ЦСКА и Лудогорец с четвърто поредно нулево равенство за първенството"}
{"url": "http://www.focus-news.net/news/2019/12/01/2725064/sergey-stanishev-pes-za-iskaneto-da-bade-svalen-imuniteta-na-elena-yoncheva-poznavayki-ya-ot-tolkova-godini-az-sam-absolyutno-ubeden-v-neynata-nevinnost.html", "text": "Лидерът на Партията на европейските социалисти (ПЕС) Сергей Станишев обяви в предаването „120 минути” на  bTV , че подкрепя Елена Йончева, във връзка с искането на българската прокуратура да бъде свален имунитетът й като евродепутат. Той припомни, че също е минал по този път и е бил със свален имунитет като евродепутат. „Познавайки я от толкова години, аз съм абсолютно убеден в нейната невинност, разбирам как се чувства, защото минах в миналия парламент през същата процедура и аз настоявах за ускорена процедура”, посочи Станишев. \r\n \r\nСтанишев коментира, че е изненадан от реакцията на БСП и схващането на левицата, че Елена Йончева е единствената отговорна за борбата с корупцията в партията.", "date": "2019.12.01", "title": "Сергей Станишев, ПЕС: за искането да бъде свален имунитета на Елена Йончева: Познавайки я от толкова години, аз съм абсолютно убеден в нейната невинност"}
{"url": "http://www.focus-news.net/news/2019/12/01/2725069/volen-siderov-ataka-shte-vdigna-bunt-protiv-povisheniya-danak-za-kolite.html", "text": "Лидерът на „Атака” и общински съветник Волен Сидеров разкри в предаването „Неделник” по „Алфа тв” как ще гласува по важните точки в Столичния общински съвет през идните дни. Това съобщиха от пресцентъра на  партията . Националистът направи и анализ на перипетиите, през които премина „Атака” през последните 10 години. \r\n \r\n„Увеличението на бюджета за чистота на Столична община за 2020 г. скача от 207 на 217 млн. лв., с цели 10 милиона. Аз ще гласувам категорично против. Освен това ще настоявам за подробен анализ от надлежните органи какви договори са сключвани и с кои фирми, точно както заявих и в предизборната си кампания за кмет на столицата”, заяви Сидеров. \r\n \r\nТой допълни, че данъците за автомобилите на столичани също ще се гласуват скоро, като заяви, че по темата трябва да има голямо обществено недоволство. По думите му предлогът за вдигане на данъка е нонсенс, тъй като се вдига данъкът както на колите, които замърсяват повече, така и на тези с газови уредби. \r\n \r\n„Това ще засегне стотици хиляди души. Ние ще предприемем всички действия, както като партия, така и като медия, да спрем подобно безочие”, каза още той.", "date": "2019.12.01", "title": "Волен Сидеров, „Атака”: Ще вдигна бунт против повишения данък за колите"}
{"url": "http://www.focus-news.net/news/2019/12/01/2725067/anadolu-agency-predsedatelyat-na-ek-i-turskiyat-prezident-razgovaryaha-po-telefona.html", "text": "Новият председател на Европейската комисия Урсула фон дер Лайен разговаря по телефона с турския президент Реджеп Тайип Ердоган в първия си работен ден, предава  Anadolu Agency . \r\n \r\nДвамата са обсъдили присъединяването на Турция към ЕС, споразумението от 18 март 2016 г за подкрепа на сирийските бежанци в Турция и доброволното връщане на сирийците в зоната за сигурност, създадена от турската администрация в Северна Сирия. \r\n \r\nВ своя публикация в социалната мрежа „Туитър“ Фон дер Лайен заяви, че е започнала първия си ден в офиса с любезни телефонни обаждания към страните от Г-7 и Г-20, заявявайки, че те „трябва да работят заедно“ за справяне с глобалните предизвикателства. \r\n \r\nТурция и ЕС подписаха споразумение за бежанците през март 2016 г., което имаше за цел да възпрепятства нелегалната миграция през Егейско море, като се вземат по-строги мерки срещу трафиканти на хора и се подобрят условията на близо три милиона сирийски бежанци в Турция. \r\n \r\n  Юлиян Марков", "date": "2019.12.01", "title": "Anadolu Agency: Председателят на ЕК и турският президент разговаряха по телефона"}
{"url": "http://www.focus-news.net/news/2019/12/01/2725063/prof-nikolay-gabrovski-ot-2-miliona-dopalnitelno-se-nuzhdae-pirogov-g-n-borisov.html", "text": "От 2 милиона допълнително се нуждае „Пирогов“, г-н Борисов. Това каза проф. Николай Габровски, „Пирогов“, в разговор с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“, съобщиха от  екипа на предаването . Проф. Габровски заяви позиции по следните теми: \r\n \r\n Инцидентът в „Пирогов“; Детската педиатрична клиника \r\nБеновска покани проф. Габровски в студиото с пожелания да не се случват повече инциденти в „Пирогов“. Водещата обяви, че няма да пита за криминалната част на случая, защото това ще се разбере, но попита професора няма ли в болницата противопожарна инсталация, която да излива вода върху пожара. „Имаме инсталация, която да установи дали има пожар и тя сигнализира“ отговори Габровски и обясни, че системата е сработила и е подала сигнал, което е позволило бързо да се реагира. „Премиерът Борисов с много загриженост помага за инвестициите в „Пирогов“. Може би, трябва да помислите и да сложите нещо такова, защото това са хора и няма нужда аз да Ви обяснявам, които сте изнасяли на ръце“ предложи Беновска. Проф. Габровски обясни, че това е най-старата сграда на „Пирогов“ и на снимки от началото на миналия век се вижда поле и една единствена сграда, която е исторически и културен паметник, който, за съжаление, е извън съвременните стандарти за лечение, медицина и здравеопазване. „Ремонт и цялостно реновиране нееднократно сме заявявали, че бихме искали да се случи, но на практика това е една много сериозна инвестиция сама по себе си и болницата не би могла да инвестира за подобно реновиране. Така или иначе са подадени планове и се надяваме наистина този труден и тежък момент да стане повод за една подкрепа по-мащабна и да се укрепи цялата сграда“ надява се проф. Габровски.  \r\n \r\n„Сега, обаче, сте изправени и пред още неща освен да преодолеете това, което се случи в „Пирогов“, освен крехкия имидж, аз не случайно поставих въпроса по детски „лоши ли са лекарите?“, но Вие трябва да поемете сега и ресора на Детската педиатрична болница, защото тя затваря поне до 6-ти януари, доколкото изтече информация, за спешни случаи“ коментира Беновска. „Специално става дума за едно интензивно отделение, което е в педиатрията, което колегите са преценили, че не могат да обезпечат“ обясни Габровски. Беновска подчерта, че отделението е било с много малко легла, а професорът добави, че леглата са били само 4. Той добави, че „Пирогов“ има голям опит в лечението на деца, особено в травматизма и острите състояния. „Ние понякога се шегуваме, понеже около 300 000 души минават през „Пирогов“, че ги делим на такива, които са минавали през „Пирогов“ и такива, които ще минат. За съжаление, почти на всеки се е налагало, истината е, че от около 800 души, които минават на ден, около 1/3 са деца“ обясни проф. Габровски. \r\n \r\n„Може ли механично да се разделят? Вие знаете, че когато хората имат нещо спешно, тичат към „Пирогов“, защото това е спешният център. Може ли механично да се каже – не, децата няма да идват в „Пирогов“ или ще идват еди-колко си деца?“ попита водещата. Проф. Габровски отговори, че „Пирогов“ има традиция в лечението на деца, има детска противошокова зала, детска травматология, хирургия и ортопедия. „Една много добре развита структура, в която беше инвестирано много през последните години и условията, които предлагаме, са доста добри, особено за спешните състояния. Най-важни са екипите, тъй като колегите са с много опит, обезпечени сме и от различните специалности и с анестезиолози така, че „Пирогов“ в тежките ситуации си е бил на мястото и когато е ставало дума за деца. По-скоро става дума за една организационна промяна. Знаете, че и други болници са ангажирани – „Трета градска болница“, „Александровска болница“, които също да могат да създадат един буфер, за да преодолеем тази ситуация. Разбира се, началото на година ще видим какво ще ни донесе“ коментира проф. Габровски.  \r\n \r\n Лоши/Добри ли са лекарите?; Програма „Детско здраве“; Програма „Пулс“ \r\n„Въпросът ми е изключително важен. Каква инициатива според Вас можем да подемем като партньори, за да покажем и светлата страна на лекарската професия не само тъмната, злоупотребата и т.н., защото всяко стадо си има мърша, но има и светли герои?“ попита Беновска. „Да, така е и на мен ми направи впечатление, че не попитахте „добри ли са лекарите?“. Според мен има едно напрежение в обществото и лекарите са един много лесен отдушник. Общо взето в случаите, в които имаме някаква неудача при нас, или по някакъв начин нашите усилия не са довели до успешен резултат е много лесно да бъдат обвинени лекарите, много е лесно да се правят обобщения, нещо, което не може да бъде правилно и редно. Ние сме едно отражение на обществото и при нас има по-добри професионалисти, има и хора, които по-спокойно гледат на професията си, но това, в което аз съм дълбоко убеден е, че всички колеги, когато имат пациент срещу себе си, се стремят да му помогнат. На въпроса Ви по-скоро бих отговорил, че лекарите са добри, макар че категорията, която трябва да използвам не знам дали е точно такава, но смятам, че лекарите ни са професионалисти, а да са професионалисти означава да се грижат за пациентите си и да правят всичко възможно според ситуацията и според конкретния случай. Пациентите трябва да знаят, че ние - лекарите се мъчим да им помагаме, но просто невинаги това е възможно. Проф. Габровски спомена за инициатива, която „Пирогов“ трета поредна година осъществява – Програма „Детско здраве“ – колеги от различни специалности веднъж месечно обикалят различни болници в различни градове и правят безплатни консултации на деца. „Изключително успешна е програмата, няколко стотин деца обикновено се преглеждат и мисля, че се създава много добра колаборация“ коментира проф. Габровски. Беновска припомни, че „Пирогов“ прави обучение „Пулс“  на широк кръг от специалисти по европрограма. Проф. Габровски подчерта, че в здравеопазването има немалко позитиви, но е напълно естествено да се търсят лошите новини. Водещата подчерта, че така се поддаваме на „хейтърите“ и ставаме заложници, а лекарите като упражняващи високохуманна професия и журналистите са длъжни да задават тона в обществото. Габровски обясни, че има много неща, за които да се похвалят и специално програма „Пулс“ е много добра и 7 000 души от всички краища на страната от спешната помощ ще преминат обучение, което обхваща всички аспекти на спешната помощ, има над 110 лектори, които са водещи специалисти. Обучението както теоретично, така и практично. „Смятам, че в рамките на тези 18 месеца спешната помощ в страната ще стане със сигурност доста по-добра, ще има едно хомогенизиране на познанието, надявам се колегите да бъдат по-спокойни, по-уверени. Ще успеят да си сверят часовниците с последните тенденции. Да не забравяме, че се закупиха 400 линейни за спешната помощ да влязат в употреба и предстои през следващата година ремонт на спешните звена, което ще обхване над 70 структури. Виждате, че по отношение на спешната помощ имаме и добри новини, и се радвам много, че предлагате това нещо да се популяризира като информация“ коментира проф. Габровски. \r\n  \r\n Обучение на специалисти за България, а не за запада; Неврохирургичен форум в България 2022 \r\n„Вие сте база за обучение на лекари без специалност. Вие знаете, че напоследък се обсъждат различни програми и промени в закона, че лекарите трябва да заплащат, за да вземат специалност и да се ангажират да работят там, където са учили“ подчерта Беновска. Проф. Габровски обясни, че основният проблем е, че много колеги, придобивайки специалност, започват да търсят професионална реализация извън страната и най-чести дестинации са Германия и Англия. „Може би не трябва бедна България да обучава лекари за богата Германия и се търсят решения на този въпрос – как да се случи така, че да се намали интересът на колегите да ходят на запад. Разбира се, това е чрез създаване на по-добри условия на работа тук, чрез повишаване на доходите, но моето впечатление от последните години е, че ние извървяхме огромен път за последните 10-15 години по отношение на модернизацията на инфраструктурата в страната. Ние вече категорично имаме болници, които са на много високо европейско ниво. Вече имаме апаратура, която категорично е на много високо европейско и дори бих казал на световно ниво. Дано не Ви звуча твърде оптимистично, но това са фактите“ обясни проф. Габровски.  \r\n \r\n„Още една добра новина, която нека да я преведем така, че хората да не кажат – не се фукайте, а просто ни накарайте да повярваме, че можем да получим здравословната грижа. След 3 години в София за първи път ще се проведе под Ваше домакинство, Вие сте и неврохирург, най-престижният неврохирургичен форум в света“ оповести Беновска. Проф. Габровски сподели, че това е голям успех и около 2000 души водещи имена в неврохирургията всяка година се събират на едно място, за да могат да оповестят докъде са стигнали, какво се е променило в начините на лечение и именно София ще е домакин на форума през 2022 година.  \r\n \r\n Новият бюджет и здравеопазването   \r\n„Понеже всичко става с пари. Не само с идеи – идеите са добри, но трябват и лостове за осъществяване. Какво още бихте искали да Ви бъде отпуснато с новия бюджет?“ попита Беновска. Проф. Габровски обясни, че има няколко неща, които трябва да бъдат довършени – проектът за ремонт на сградата излиза около 2 милиона лева и е много важна крачка за „Пирогов“. Беновска сподели надеждата Горанов и Борисов да чуят молбата и призова да се опитаме да отговорим на въпроса „добри ли са лекарите?“ и да започнат съвместните инициативи. Водещата подари на професор Габровски тениската на предаването „Беновска пита“, здрава българска червена ябълка с пожелание здравеопазването на „Пирогов“ да върви и книгата с интервюто и с Ахмед Доган от 1992 година, преиздадена през 2016 година.  \r\nТака завърши разговорът между проф. Николай Габровски и Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 1-ви декември 2019 година.", "date": "2019.12.01", "title": "Проф. Николай Габровски: От 2 милиона допълнително се нуждае „Пирогов“, г-н Борисов"}
{"url": "http://www.focus-news.net/news/2019/12/01/2725072/patna-politsiya-napomnya-na-shofyorite-da-karat-vnimatelno-pri-zimni-usloviya-obzor.html", "text": "По време на брифинг  инспектор Петър Соколов от „Пътна полиция“  напомни на шофьорите да карат внимателно при зимни условия. „С понижаването на температурите водачите трябва да имат готовност за заледяване по пътищата. Както виждате, прогнозите за времето, които дават синоптиците, са за застудяване и понижаване на температурите под нула градуса, което означава, че с падналите през седмицата валежи от дъжд, трябва водачите да са подготвени за движение при зимни условия и да имат готовност за частично заледяване на някои участъци от Републиканската пътна мрежа, особено когато се движат в усойни места и през проходите на страната\", подчерта той. Инспекторът допълни, че водачите трябва да бъдат подготвени за такава ситуация и да могат при необходимост незабавно, безопасно, така че да могат да предотвратят пътно-транспортно произшествие. Той обясни също така, че основните причини поради които възникват пътно-транспортни произшествия това са несъобразената скорост на водачите, неправилно движение по пътното платно, което означава неправилно изпреварване. „Всички водачи, които трябва да предприемат маневрата изпреварване трябва да са абсолютно убедени, че времето и разстоянието от започването до завършването на маневрата ще им бъде достатъчно и маневрата ще бъде извършена безопасно както за тях така и за другите участници в движението“, обясни инспектор Петър Соколов. Инспекторът подчерта, че всички водачи при тръгване на път трябва да са заредили автомобилите си с гориво, стъклопочистващите устройства трябва да са заредени с незамръзваща течност и батериите на мобилните телефони трябва да бъдат заредени. „Моят съвет към водачите с настъпване на зимния период е изключително да бъдат отговорни с поведението си, което ще доведе както до безопасното движение на самите тях, така и за останалите участници в движението“, допълни инспектор Соколов. Той подчерта, че трябва да изпълняват указанията на контролните органи, защото на всички места, където възниква тежко пътно-транспортно произшествие органите веднага организират обходен маршрут, където е възможно, за да не се затрудни останалата част от движението, докато се обработва произшествието. \r\n \r\nТеодора ПАТРОНОВА", "date": "2019.12.01", "title": "„Пътна полиция“ напомня на шофьорите да карат внимателно при зимни условия (ОБЗОР)"}
{"url": "http://www.focus-news.net/news/2019/12/01/2725074/petar-ivanov-amerikanska-targovska-kamara-borisov-i-tramp-sa-silni-lichnosti-i-po-edin-ili-drug-nachin-imat-savpadeniya-v-svoite-vizhdaniya-i-liderstvo.html", "text": "Борисов и Тръмп са силни личности и по един или друг начин имат съвпадения в своите виждания и лидерство. Това каза Петър Иванов, изпълнителен директор на Американската търговска камара, в разговор с Илиана Беновска в седмичното обзорно политическо предаване „Беновска пита“ по „Канал 3“ и Радио „К2“, съобщиха от  екипа на предаването . Иванов заяви позиции по следната тема:  \r\n \r\n Какво поиска САЩ от България и какво България поиска от САЩ? \r\nИлиана Беновска покани Петър Иванов в студиото да разговарят по темата, която ще бъде не само темата на годината, но и темата на третия мандат на правителството на Бойко Борисов – посещението на министър-председателя в овалния кабинет при президента Тръмп. „Каква новина лично Вие като човек, който се грижи за американските инвестиции в България и за българските в Америка, подчертавам го, защото често се изпуска, смятате, че трябва да откроим от тази среща между президента на САЩ Тръмп и министър-председателя на България Борисов?“, попита водещата. Петър Иванов обяви, че е бил единственият представител на бизнеса и за него е нормално изпълнителният директор на Американската търговска камара да присъства. За него най-важното като свидетел и участник е факта, че срещата е минала извън протокола, много приятелски е била. Неговият извод за това е, че е продължила повече от предвидените 50 минути, продължила е повече от 2 часа. След това Борисов е посетил Американската търговска камара, която се намира на входа на Белия дом и представлява 3 милиона американски компании и е най-голямата бизнес организация в света, а ние сме част от тази мрежа. За първи път срещата е била направена в този формат – имало е представени 15 огромни корпорации с изпълнителни директори. „Това е начинът, по който ние трябва да се срещаме с бизнеса.“, завърши Петър Иванов.  \r\n \r\nБеновска попита какъв е обемът на американските инвестиции в България в момента. Събеседникът й заяви, че с тази цифра много се спекулира. Американските инвестиции са на шесто място, но обемът им е 4,2 млрд. лв. Американските компании наемат 30 хиляди високоплатени служители в България и са инвестирали във важни области, които генерират допълнителна работна ръка. Беновска отбеляза, че в обществото и политиците има нетърпимост от това, че „Америка за България“ финансира неправителствени организации, в това число и в съдебната система, лица и медии и попита госта си дали според него трябва да се хигиенизира подбора на това къде Америка инвестира в такива чувствителни сектори като правосъдие и медии. Водещата поясни, че пита, защото много се говори за върховенство на закона и в документа, който е излязъл след срещата Тръмп-Борисов, както и за свободата на медиите. Петър Иванов отговори, че не може да коментира други организации. След коментара на Беновска, че като българин с гражданска позиция може да коментира, той заяви, че в Америка върховенството на закона е наистина върховенство на закона, както е и в много други държави, защото без него всичко друго губи смисъла си. Гостът отбеляза, че там има много ясни предпоставки и никой не е застрахован да влезе в затвора. Беновска го помоли да не избягва въпроса й, защото като ръководител на АТК той трябва да представлява американския и българския интерес и попита какво отношение би трябвало да заеме Камарата по отношение на това, че с американски пари се финансират чувствителни сектори в България – правосъдие и медии. „Да, те трябва да се финансират. Това, което колегите предполагам правят, без да съм запознат, е да разяснят какъв е начинът и подходът към върховенството на закона в Америка. Това е с цел България да се поучи от опит на една демокрация, която е от доста повече години.“, заяви Петър Иванов. Водещата отбеляза, че тя пита за нещо, което не е тайна – финансират се медии на определени олигарси и се финансират определени лица в съдебната система. Гостът й каза, че не се е интересувал от техните дейности, но знае, че това, което правят е да предават опита, който имат в Америка, а Беновска му препоръча да се поинтересува. Петър Иванов попита водещата дали е чувала за Foreigner Parties Act и дали знае как действа. Водещата отговори, че е чувала и действа на конкурсно начало. Стана ясно, че това не е така – когато американска компания, за която работи някой и има подозрения, че той участва в корупционна сделка, този някой подлежи на съдебен процес в Америка. Беновска заяви, че това е другата страна на нещата, а тя е имала предвид, че има публичност и яснота как се стига до тези изводи. Петър Иванов повтори, че не иска да коментира други организации. \r\n \r\nВодещата помоли госта си да каже нещо, което е останало скрито от срещата на премиера Борисов с Тръмп и попита дали наистина са били толкова радушни към нас Тръмп, вицепремиера и неговият секретар. Според Петър Иванов политиката винаги се прави от хора и от личности и когато има съвпадение между тях, нещата стават по-лесно. „Очевидно двамата лидери са достатъчно силни личности, които по един или друг начин съвпадат в своите виждания и своето лидерство и това веднага си пролича – още от първото ръкостискане до последния момент в разговорите им, дори и без да се чува за какво са говорили, това беше очевидно. От тази гледна точка, аз смятам, че това е страхотно за нас, страхотно за Америка.“, заяви гостът в предаването. Беновска попита как ще се измери това страхотно в числови и инвестиционни измерения от Америка към България и от България към Америка. Петър Иванов заяви, че за да присъстват 15 души от АТК и да останат там, при положение, че премиерът е закъснял с повече от 50 минути по най-извинителната причина, която може да има – задържал го е президента на САЩ, според него бъдещето пред България е добро, защото бизнесът в Америка е прагматичен и по някой път никакво извинение не е валидно. Водещата попита кога ще има конкретика в обемите и стана ясно, че конкретиката е в изследванията, които са направили – САЩ е 6тия чуждестранен инвеститор. Петър Иванов се зачуди защо го пита за обеми и каза, че това е грешен въпрос, но Беновска се обоснова с това, че премиерът Борисов преди да излети на екологичен форум в Испания е отделил време да обясни БВП и ред други неща, които се измерват в конкретни неща. Събеседникът й заяви, че от първите 6 инвеститора в държавата има инвестиции, които са направени в сектори, които са бързо оборотни – днес са тук, утре ги няма. „България не е вече развиваща се страна, в която да се правят инвестиции както преди 30 години – веднага и в огромни обеми. Говорим вече, че българската икономика произвежда продукти за света и излиза на американския пазар, който е най-конкурентния.“, заяви г-н Иванова и допълни, че ние гледаме едностранно като че ли очакваме някой да ни помогне отново или поне така изглежда, защото не разбираме икономическия смисъл. Затова Беновска зададе по друг начин въпроса си – до колко България е годен партньор на Америка и с какво. Петър Иванов веднага отговори, че с хората си сме годен партньор, „нашият капитал са нашите хора“, заяви той. Гостът допълни, че географското ни положение също благоприятства, стана ясно и че от тук тече трафикът на интернет между Изтока и Запада. Според него е почти толкова важно България да бъде информационен хъб, колкото и газов хъб.  \r\n \r\nБеновска отбеляза, че в подписания документ при визитата на Борисов в САЩ развитието на мрежата 5G е било акцент, което според анализатори означава „Чао, Huawei, Китай“ и попита дали по този начин американците не ни слагат бариера към китайските инвестиции. Петър Иванов отрече и като човек, който е работил за американски компании, на които Huawei е бил конкурент каза, че това, за което в момента Америка претендира, е трябвало да се направи много по-отдавна. Той допълни, че те имат право на патенти и защита и Америка не е съгласна тези патенти да бъдат нарушавани, защото по този начин се придобива конкурентно преимущество. Също така, когато се говори за данни, те са по-ценни, отколкото енергията и суровините за енергия и когато има съмнения, че тези данни се използват с други цели, е съвсем нормално да има такова изискване, по думите на г-н Иванов. „Инвестициите никой не може да ни спре. С когото искаме, с него ще работим. Мисля, че Америка е един добър партньор на България и ще бъде все по-добър и съм сигурен, че шестото място не е нивото, което трябва да гоним.“, допълни Петър Иванов.  \r\n \r\nЗа финал Беновска попита какъв негов личен извод от тази среща е споделил с премиера Бойко Борисов или с министрите, които са били с него. „Това, което говорихме с тях, е да използваме потенциала на нашите хора, да реформираме образованието, въпрос, който се зададе и на премиера на тази среща, защото не можем да продължаваме да имаме 62 университета, които не са в топ 1000 и да мислим, че така ще продължим.“, отговори Петър Иванов и подчерта, че нямаме толкова проблем със средното, колкото с висшето образование, защото не достигат кадри, което е голям проблем за всички в бизнеса. Според него както днес имаме едни от най-добрите IT специалисти, ако не се направят промени, утре това няма да бъде така. Беновска попита конкретно каква помощ предлага АТК и стана ясно, че те дават модели на страни, които са успешни, но всяка корпорация решава самостоятелно. На въпрос от водещата дали има финансова политика на камарата, събеседникът й подчерта, че те са NGO и не е виждал политика на камарата, в която NGO да финансира такива неща. Беновска напомни за корпоративната социална отговорност и че големите са длъжни да помагат на малките. „Това го правим с нашите членове. Затова казвам, че корпорациите го правят, например подкрепихме пара-олимпийския ни отбор, защото никой не е могъл да ги финансира да отидат да участват за квалификациите на пара-олимпийските игри.  \r\nБеновска попита Петър Иванов каква съвместна инициатива иска да осъществят „Канал 3“, Радио „К2“ и Американската търговска камара. Той съобщи, че правят форум „InoStar” за иновациите и старъпите и важното е не само да има инвестиции, но и младите хора да се научат на предприемачество. Беновска каза, че чака знак от него, за да започнат и му подари клубната тениска на предаването и поиска при следващото му гостуване да й отговори на въпроса „Защо?“. Петър Иванов от своя страна й подари книгата „Балканите и Балканската война“ от Лев Троцки с пожеланието водещата да прочете новата книга, която някой ден ще бъде написана – Балканския мир и Балканите. Беновска му даде книгата с интервюто й с Ахмед Доган и символичната българска червена ябълка с надежда да работи добре като представител на Американската търговска камара. Така завърши разговорът между Петър Иванов и Илиана Беновска в седмичното обзорно политическо предаване „Беновска пита“ по „Канал 3“ и Радио „К2“ на 1 декември 2019 година.", "date": "2019.12.01", "title": "Петър Иванов, Американска търговска камара: Борисов и Тръмп са силни личности и по един или друг начин имат съвпадения в своите виждания и лидерство"}
{"url": "http://www.focus-news.net/news/2019/12/01/2725073/anadolu-agency-turskata-armiya-izgrazhda-novi-kpp-v-severna-siriya-za-da-predpazva-tsivilnoto-naselenie.html", "text": "Турската армия в неделя започна изграждането на контролно-пропускателните пунктове (КПП) в Северна Сирия в опит да предотврати терористичните атаки, насочени срещу цивилни граждани чрез атентати с автомобили от страна на кюрдските милиции, предава  Anadolu Agency . \r\n \r\n\"За да се улесни създаването на зона за сигурност, бяха установени пътни контролно-пропускателни пунктове в отговор на атаките на терористите от Кюрдската работническа партия (ПКК) и техният сирийски клон – Отрядите за народна самоотбрана (ОНС), насочени срещу невинни цивилни\", се казва в съобщението на Министерството на националната отбрана на Турция в социалната мрежа „Туитър“. \r\n \r\n\"Ще бъдат взети всички необходими предпазни мерки, за да се гарантира безопасността на местните хора\", се добавя в изявлението \r\nВ събота терористичната група планираше да удари цивилни в село Тал Абаяд с два камиона, натоварени с бомби. Силите за сигурност осуетиха един от опитите, но другият камион избухна извън селото и рани поне петима местни жители. \r\nВедомството отбелязва, че турската армия е открила още едно училище в град Рас ал Айн, което е било превърнато във военен пост с тунели, прокопани отдолу от терористите от ПКК/ОНС, съобщи Министерството. \r\n \r\n\"По време на операции по претърсване и пречистване нашите войници са идентифицирали още едно училище в Рас ал-Айн, което е станало неизползваемо от терористите от ПКК/ОНС, които са прокопали тунели, простиращи се до близките сгради за нападенията си\", отбелязва министерството и добавя: \"Тунелите са затворени, за да се предотврати по-нататъшното им използване.\" \r\n \r\n  Юлиян Марков", "date": "2019.12.01", "title": "Anadolu Agency: Турската армия изгражда нови КПП в Северна Сирия, за да предпазва цивилното население"}
{"url": "http://www.focus-news.net/news/2019/12/01/2725078/sport-manchestar-yunayted-i-astan-vila-zavarshiha-naravno-22.html", "text": "Футбол: Отборите на  Манчестър Юнайтед и Астън Вила завършиха наравно 2:2 в мач от 14-ия кръг на Премиерната лига на Англия. И двата тима си размениха по един гол и през двете полувремена. След равенството Манчестър Юнайтед заема деветото място с 18 точки, а Астън Вила са 15-ти с 15 точки. \r\nЛестър победи Евъртън с 2:1 и заема второто място с 32 точки, с три повече от шампионите от Манчестър Сити, които са трети. \r\nИзиграха се още два мача от Премиерната лига на Англия: \r\nНорич – Арсенал  2:2 \r\nУулвърхемптън – Шефилд Юнайтед  1:1", "date": "2019.12.01", "title": "Спорт: Манчестър Юнайтед и Астън Вила завършиха наравно 2:2"}
{"url": "http://www.focus-news.net/news/2019/12/01/2725076/62-darzhavi-se-vklyuchiha-v-hhv-yubileen-blagotvoritelen-bazar-na-mezhdunarodniya-zhenski-klub-v-sofiya-obzor.html", "text": "62 държави се включиха в ХХV юбилеен благотворителен базар на Международния женски клуб в София. Той се проведе в Интер Експо Център в столицата. Базарът бе открит официално с изпълнение на български гайди. В него участваха 62 страни от цял свят, които представиха свои ръчно изработени продукти, сувенири, ястия от националната си кухня, традиционни облекла и разнообразни културни обичаи. Специални гости на програмата бяха Жана Бергендорф, Устата, VenZy, Софийски духов оркестър и много други.  \r\n \r\nС приветствени думи  Албена Джоунс, президент на Международния женски клуб , коментира, че международната подкрепа и солидарност са много важни. Тя допълни, че това е едно от най-значимите ежегодни културни мероприятия в календара на столицата. Албена Джоунс заяви своето съжаление във връзка с липсата на щанд на Албания като дългогодишен участник в инициативата и изрази съпричастност във връзка със станалото в страната земетресение. По отношение на събитието тя поясни, че тази година организация има двоен празник - не само XXV юбилеен базар, но и тридесетгодишен юбилей на Международния женски клуб. „Затова успяхме да разпространим своята финансова подкрепа към тридесет благотворителни проекта със социално значими каузи. Този най-голям по рода си брой финансирани проекти досега се осъществи с помощта на средствата, които събрахме заедно през 2018 г., а именно - 389 000 лева. Тази година ние вярваме, че ще надхвърлим тази сума, за да може нашата подкрепа да расте\", добави още Джоунс. След словото на Албена Джоунс, 62 държави откриха своите традиционни щандове. Всеки от участниците представи своята страна по разнообразен начин, някои - с характерни облекла, други - със специфични храни и други. Всички събрани средства ще бъдат дарени за благотворителност.  \r\n \r\n Наргиз Гурбанова, посланик на Азербайджан в България , представи щанда на страната. „Азербайджанското посолство в продължение на 4 години участва в това благотворително мероприятие. Ние много се гордеем с това, че можем да подпомогнем за неправителствени организации, които се грижат за деца в неравностойно положение в България“, коментира Гурбанова. Тя допълни, че на техния щанд има от класически азербайджански ястия като пилаф, долма и кюкю, до сувенири, които символизират азербайджански забележителности като Момината кула, чашки за чай, красиви чинийки и др.  \r\n \r\n Максим Бехар, почетен генерален консул на Република Сейшели , също представи щанда на държавата. „Ние сме единственото почетно консулство, което участва базара от създаването му, повече от 15 години“, коментира Бехар. Той заяви, че посещава няколко пъти в годината Република Сейшели и носи оттам интересни неща като ръчно направени гривни, чайове, подправки, за да може след това те да се продадат на коледния пазар и да се съберат пари за добри каузи. Бехар допълни, че благотворителните средства се разпределят от Международния женски клуб за няколко инициативи, обикновено свързани с подпомагане на болни деца. „Обаче аз ще върна лентата 25 години назад, когато бях организатор и сега съм един от организаторите на първия коледен базар, тогава, първите 5-6 години събирахме пари за мобилни мамографии. С тогавашната американска посланичка пътувахме в такива райони - по границата Кърджали, Сливен, Хасково, и тогава си спомням, че нито една от жените, с които разговаряше г-жа посланичката, не знаеше, че трябва да има превантивен преглед за рак на гърдата, не знаеше какво е мамограф. И когато се върнахме в София, започнахме да организираме първите базари и купихме 4 или 5 мобилни мамографа, които обикаляха южните райони в София, а може би не само, и там жените се преглеждаха превантивно за рак на гърдата. Това беше голямо постижение. Спомням си, че много допринесохме. Сега събираме десетократно, да не кажа - стократно повече средства“, посочи Максим Бехар. \r\n \r\nБояна МАРКОВА", "date": "2019.12.01", "title": "62 държави се включиха в ХХV юбилеен благотворителен базар на Международния женски клуб в София (ОБЗОР)"}
{"url": "http://www.focus-news.net/news/2019/12/01/2724913/predstoyashti-sabitiya-v-stranata-za-1-dekemvri-agentsiya-fokus.html", "text": "*** \r\n \r\nОт 09:00 часа в зали 2, 3 и 4 в Интер Експо Център – София (бул. „Цариградско шосе“ 147) ще се състои 25-тия юбилеен благотворителен базар на Международен женски клуб – София. \r\n \r\n \r\n*** \r\n \r\nОт 16:00 часа на Моста на влюбените при НДК доброволци от клубовете на БМЧК от софийски училища ще раздават информационни материали и червени панделки по случай Световния ден за борба с ХИВ/СПИН. \r\n \r\n*** \r\n \r\nОт 17:00 часа от пл. \"Св. Неделя\", ще тръгне шествие на доброволците на Столичната организация на БЧК, посветено на Световния ден за борба с ХИВ/СПИН. \r\n \r\n*** \r\n \r\nОт 18:00 часа пред НДК, кметът на София Йорданка Фандъкова традиционно ще запали светлините на голямото Коледно дърво на Общината. \r\n \r\n*** \r\n \r\nОт 18:00 часа в Литературен клуб „Перото“ ще се състои инициативата „Коледа в писмо“. \r\n \r\n*** \r\n   \r\nОт 13.00 часа на адрес: ж.к. \"Братя Миладинови\", бл. 56, вх. А, ще се проведе кастинг за персонажи, които да участват в заснемането на рекламни филми за забележителностите на България. \r\n \r\n*** \r\n \r\nОт 18.00 часа в Общинския театър ще се състои „Магията на танца“, спектакъл на ансамбъл „Чинари“.   \r\n \r\n*** \r\n \r\nОт 18.00 часа от Драматично-куклен театър ,,Иван Радоев\" ще започне шествие по повод Международния ден за борба срещу СПИН, организирано от БМЧК- Плевен. \r\n \r\n*** \r\n \r\nОт 19.00 часа в читалище ,,Съгласие\" ще се състои гала концерт на победителите от конкурсната програма на Петия международен фестивал на китарата. \r\n \r\n*** \r\n \r\nОт 11.00 часа в Кукления театър, ще се играе спектакълът „Който не работи не трябва да яде“. \r\n \r\n*** \r\n \r\nОт 12.00 часа в парк хотел „Стара Загора“, ще се проведе Шести фестивал „Хляб и вино“.", "date": "2019.12.01", "title": "Предстоящи събития в страната за 1 декември (Агенция „Фокус“)"}
{"url": "http://www.focus-news.net/news/2019/12/01/2724912/pregled-na-osnovnite-temi-v-svetovniya-pechat-agentsiya-fokus.html", "text": "Турският президент Реджеп Тайип Ердоган призова всички участващи страни в Източното Средиземноморие да направят енергията инструмент за сътрудничество, а не за конфликти, цитира думите му турското англоезично издание  Hurriyet Daily News . \r\n \r\n„Някои кръгове използват заплашителен език и политики за изнудване по отношение на споделянето на източници на енергия в Източното Средиземноморие. Нито една държава не е над международното право. Никой не може да постигне нищо с логиката „аз го направих, затова стана така“, каза Ердоган. \r\n\"Турция няма да се преклони пред тях\", добави той. \r\n \r\nЗабележките на президента дойдоха по време на церемонията по откриването на европейската част на Трансанадолския газопровод (ТАНАП). \r\n \r\n„Обръщам се към всички страни в Източното Средиземноморие. Нека направим енергията инструмент за сътрудничество, а не за конфликти. Не прилагайте методи, които ще накарат региона да плаща“, каза той. Ердоган също говори за сондажните дейности на Анкара в Източното Средиземноморие, като каза, че не е възможно да бъде „отстранена“ Турция по този въпрос. \r\n„Нашите два високотехнологични сондажни съда и два кораба за сеизмични проучвания продължават работата си в региона“, каза той. \r\nЕрдоган добави, че Турция няма да изтегли корабите си от региона, само защото разгневява някои кръгове. „Корабите ще продължат да изпълняват своите задължения.“ \r\n„Турция няма да позволи на другите да навредят на интересите й и тези на Турския Кипър“, каза той. \r\n \r\nПрезидентът също така подчерта, че сондажните дейности на Турция ще доведат до мир и просперитет, като се позова на неотдавнашно споразумение с Либия относно морските граници в Средиземноморието. Международно признатото правителство на Либия и Турция на 28 ноември подписаха споразумение за морските граници в Средиземно море. \r\n\"Сега атакуват Либия\", каза Ердоган. Той добави още, че след като турският парламент приеме споразумението, настоящата ситуация ще има различно измерение. \r\n \r\nЕрдоган също изрази подкрепата си за проекта ТАНАП, проект за газопровод за пренос на природен газ на Азербайджан до множество европейски пазари, заявявайки, че той е изграден около мира. \r\n„Тук сме свидетели на исторически момент. Трябва да подчертая, че това е повече проект за мир, отколкото регионален проект“, каза Ердоган. Президентът също така похвали сътрудничеството между Турция, Азербайджан и Грузия, както и акционерите на проекта. \r\n \r\n„Финализирахме ТАНАП, както беше планирано, въпреки всички събития и цялото  напрежение. Ние поставяме това богатство в услуга на нашите граждани и цялото човечество“, каза той. Ердоган също подчерта значението на ТАНАП по отношение на приноса му за сигурността на енергийните доставки в Европа. \r\n*** \r\n \r\n Операцията по издирване и спасяване на оцелели от земетресението в Албания приключи, заяви премиерът на страната Еди Рама, като броят на загиналите достигна 51 и се смята, че под руините няма други затрупани, пише американският вестник  The New York Times   \r\n \r\nЗеметресението с магнитуд 6,4, най-смъртоносното в страната, стана в ранните сутрешни часове във вторник с епицентър леко на запад от столицата Тирана. Стотици афтършокове, някои с магнитуд над 5,0, разтърсиха вече повредените сгради и изплашиха допълнително жителите. \r\n \r\nПремиерът Еди Рама каза, че предварителните данни показват, че над 1465 сгради в столицата Тирана и около 900 в близкия Дуръс са били сериозно повредени от труса. Около 2000 души са ранени. \r\n \r\n51-ият загинал е 20-годишна жена, която е починала в събота. Била е ударена по главата от падащи тухли в Тирана. Повечето жертви са от крайбрежния град Дуръс и близкия град Тумане. \r\n \r\nВ Дуръс в събота президентът Илир Мета, премиерът Еди Рама и стотици жители присъстваха на погребението на девет членове на голямо семейство, които бяха убити при срутването на четириетажна къща. Един младеж от фамилията е оцелял и е изпратен в Италия за лечение. \r\n \r\nПредварителните данни показват, че бедствието е оставило най-малко  четири хиляди души без дом. Около 2 500 души от повредени домове са приютени в хотели, а други са отишли в съседно Косово или са се преместили в източните райони на Албания. Премиерът обеща, че до следващата година всички бездомни ще бъдат в „по-здрави домове“. \r\n \r\nНедоброто строителството и корупцията в албанската строителна индустрия са обвинени за голяма част от щетите. Съставен е законопроект, който ще предвиди присъди за всички инвеститори, архитекти и надзорни органи от 7 до 15 години затвор за нарушаване на строителните норми. \r\n \r\nПравителството създаде фонд за обезщетяване на семействата на загиналите, като всяко семейство ще получи по един милион леки (почти 9 000 долара). Това включва и специални пенсии за възрастни хора и стипендии за деца. Правителствените и частните призиви за дарения са събрали около 15 милиона евро (около 16,5 милиона долара) за три дни. \r\n \r\nПоп звезди от албански произход, включително певиците Дуа Липа, Рита Ора и Биби Рекса, отправиха апели в социалните медии. Рита Ора каза, че ще помогне за изграждането на дом за бездомно семейство и „пряко помага на тези семейства, доколкото може!“ \r\n*** \r\n \r\n Председателят на Кнесета Юли Еделщайн ще бъде домакин на очакваната съдбовна среща в неделя следобед между преговарящите екипи на „Ликуд“ и Съюза „Синьо и бяло“, която може да реши дали правителството за националното единство ще бъде съставено до крайния срок на 11 декември или Израел ще отиде на трети избори за по-малко от година, пише израелското англоезично издание  The Jerusalem Post . \r\n \r\nПредставители на „Синьо и бяло“ изразиха рядък оптимизъм преди срещата, че това може да бъде повратна точка. \r\n\"Ще дойдем без предразсъдъци и се надяваме да постигнем напредък\", заяви източник, близък до лидера на „Синьо и бяло“ Бени Ганц. \r\nВ опит да гарантират успеха на срещата, „Синьо и бяло“ решиха да не се присъединяват към демонстрациите срещу премиера Бенямин Нетаняху. Хиляди демонстрираха на площад Хабима в Тел Авив, като поискаха незабавната оставка на Нетаняху и държаха лозунги, наричайки го престъпник. Бившият министър на „Ликуд“ Михаел Ейтан присъства на митинга. \r\n \r\nПартията на труда проведе поредната демонстрация пред дома на министъра на правосъдието Амир Охана в Тел Авив в петък, а в събота вечерта имаше и демонстрации за и против Нетаняху пред резиденцията му в Йерусалим. \r\n\"Не можете да демонстрирате срещу премиера, когато сме на коалиционни преговори с него, ако искаме да успеем, защото не искаме други избори\", заяви източник, близък до Ганц. \r\n \r\nОчаква се двете страни да обсъдят предложение Нетаняху да остане министър-председател за няколко месеца, последван от Ганц за две години и след това който бъде избран за лидер на „Ликуд“, да завърши мандата. \r\n \r\nГанц написа във Фейсбук в петък, че Израел се нуждае от премиер, който ще се съсредоточи върху подпомагането на хората, вместо да помага на себе си, ще бъде обединяваща фигура и ще спазва върховенството на закона. \r\n\"Нетаняху отказва да признае резултатите от изборите и неговото правно положение\", пише Ганц. \"Нетаняху се превърна в тежест за членовете на „Ликуд“, които въз основа на разговорите ми с тях разбират, че правилното нещо е да се позволи на правителството да се сформира без него. Ако той бъде оневинен, той може да се върне и да служи като министър-председател две години.\" \r\n \r\nСъпредседателят на „Новите десни“  Айелет Шакет изрази увереност в петък, че правителството за единство все още може да бъде съставено до крайния срок. Пишейки на страницата си във Фейсбук, Шакет заяви, че предложението Нетаняху да бъде премиер няколко месеца, последван от Ганц, е много справедливо. \r\nШакет заяви, че все още може да има дясно правителство, \"Надявам се, че Синьо-белите или Исраел Бейену проявяват отговорност и ще дадат възможност за формиране на правителство\", написа Шейк. \r\nПреди срещата на Еделщайн с Ликуд и „Синьо и бяло“, той ще се срещне с лидера на „Наш дом Израел“ Авигдор Либерман. \r\n \r\n\"Надявам се, че в последния момент все още ще се случи чудо\", заяви Либерман пред привържениците си през седмицата. \r\nЛиберман разкри нов списък с искания, включително военна служба за ултраортоксалните евреи, граждански брак и отваряне на супермаркети и работа на обществения транспорт в събота. Той също така заяви, че ще настоява ултраортодксалните евреи да изучават основната учебна програма, която включва математика и английски език. \r\n\"Искаме нормална държава, в която гражданите живеят според принципа\" живейте и ни оставете да живеем \", каза Либерман. \"Не искам да отворя магазини на Шабат в Бнай Брак и не съм готов магазините да бъдат затворени в събота в Ашдод.\"", "date": "2019.12.01", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/12/01/2725068/yasen-todorov-bezkontrolnostta-na-glavniya-prokuror-e-mit-protsedurata-za-izbor-na-geshev-beshe-zakonna-i-demokratichna.html", "text": "Безконтролността на главния прокурор е мит, процедурата за избор на Гешев беше законна и демократична. Това каза Ясен Тодоров, бивш член на ВСС, в разговор с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“, съобщиха от  екипа на предаването . Тодоров заяви позиции по следните теми: \r\n Кой се страхува от главните прокурори Гешев и Цацаров? \r\n    „И продължаваме нататък, „За „кожата“ на правосъдието - кой се страхува от главните прокурори Гешев и Цацаров?“. На този въпрос ще отговори Ясен Тодоров, екс-член на ВСС. Зареден ли сте с отговори за всичко, което се случи около избора на новия главен прокурор Гешев, всичко, което се очаква около евентуалния избор на сегашния главен прокурор Цацаров за председател на КПКОНПИ и поведението на президента Радев, който иска конституционни промени?“, попита водещата Илиана Беновска. Ясен Тодоров отговори: „Зареден съм с мои тълкувания на тези въпроси. Кой се страхува от настоящия и бъдещия главен прокурор? Страхуват се тези, които нарушават закона! Това е пределно ясно. Част от тях са в паника предполагам!“. \r\n   „Чакайте г-н Тодоров, едно кратко уточнение, нарушителите на закона за съжаление са много, но са на различни равнища!“, уточни водещата Илиана Беновска. Събеседникът й отговори, че наистина е така и престъпността е на различни равнища – от телефонните измамници, през крадците на коли и апартаменти и стигнем до тежката организирана престъпност. Точно тук трябва да си зададем и въпроса каква трябва да бъде структурата на прокуратурата и нейното място. „Момент, защо пропуснахте олигарсите? Под тежка организирана престъпност по-често разбираме наркотрафика, трафика на хора и т.н. Аз говоря за корупция, олигараси и злоупотреба с власт!“, уточни водещата Илиана Беновска. Ясен Тодоров отговори, че тежката корупция при всички случаи е организирана престъпност. „Да се изправи някой срещу тази тежка организирана престъпност, това не може да е някаква разпасана команда. Напротив, трябва да бъде строго йерархична структура, която да е подкрепена от държавата и главният прокурор да подкрепя всички прокурори и следователи, които се борят срещу престъпността!“, категоричен бе той.  \r\n   „Добре, и реторично, кой се страхува от двамата главни прокурори Гешев и Цацаров?“, още веднъж попита водещата Илиана Беновска. Гостът й отговори, че се страхуват тези, които нарушават закона. „Но как ще бъдат възмездени?“, попита водещата. Ясен Тодоров отговори, че могат да бъдат възмездени с престоя на престъпниците в затвора.  \r\n Действията на президента Румен Радев. Призивът му за дебат за конституционни промени. \r\n    Ясен Тодоров заяви, че е имало истерична кампания срещу процедурата за избор на нов главен прокурор. Президентът в крайна сметка е подписал указа за назначаването на Гешев, но при изказването си пред журналистите е поставил няколко въпроса, които си заслужава да бъдат професионално коментирани. Президентът е поставил под съмнение самата процедура и действията на ВСС. Много хора в общественото пространство също са се изказали против действията на ВСС. Масово обаче хората не знаят как точно е конституиран този ВСС и кои са хората вътре, а това е един от органите, чието конституиране е най-добре разписано в Конституцията.  \r\n   „Вие гордяхте ли се с поведението на този ВСС, не на вашия, а на този, който дебатира 10-11 часа кандидатурата на Гешев?“, попита водещата Илиана Беновска. Ясен Тодоров отговори, че колегите му от ВСС са свършили работата си перфектно, те са изпълнили процедурата, разписана в Конституцията. Той продължи, че 11 от тези членове на ВСС са избрани пряко от своите колеги и се ползват от тяхното доверие. При една процедура на пряко електронно гласуване, въведена за пръв път от ВСС, едва ли може да има по-демократичен избор в страната. Тодоров подчерта, че други 11 от членовете на ВСС са избрани от парламента и те неправилно са наричани политическа квота,  а всъщност става дума за парламентарна квота. „Тази парламентарна квота е реалната проекция на настроенията на гражданите в България, защото, ако си спомняте 2017 г., когато беше избран този ВСС, само няколко месеца преди това имаше парламентарни избори и на практика вижданията на хората са проектирани в този ВСС!“, обясни той.  \r\n   „Знаете ли, аз съм повече от сигурна, че хейтърите и, деля ги на две, невинните ползватели на социалните мрежи не се интересуват толкова от това, колкото искат да получат един анализ, вторите, невинните ползватели на социалните мрежи, нека да чуем какво очаквате от, както каза преди малко Ивайло Крачунов „президентът, който искаше да се самоекспонира, неподписвайки указа за Гешев“? Той иска конституционни промени, може би и Велико Народно събрание и как това се отразява на законността и на правораздаването?“, попита водещата Илиана Беновска. Събеседникът й отговори, че и при връщането на указа, и при подписването му държавният глава е действал спрямо своите правомощия. Първият път е действал в условията на оперативна самостоятелност. При подписването на указа Румен Радев е казал, че няма да наруши Конституцията, което е много важно, защото някои политически кръгове, подкрепяни от трима от членовете на ВСС, са призовавали точно за обратното – да не се спази Конституцията. Ясен Тодоров продължи, че широкият обществен дебат към който призовава президентът, не е нещо лошо, но той трябва да бъде изключително професионален, защото сме свидетели на негативните последици, които са следствие от промяната на Конституцията през 2015 г. „Именно тези, които бяха най-големите радетели за тези промени, сега скачат срещу тях и са недоволни от техните резултати. Дебатът за мястото на прокуратурата е изключително важен, но ако се направят някакви прибързани стъпки, аз съм изключително притеснен, защото смятам, че мястото на прокуратурата е в съдебната власт и ако се направи нещо в посока извеждането й оттам и подчиняването й на изпълнителната, това ще е чудовищна грешка, която ще доведе до много лоши резултати за демокрацията в България, която все още е крехка, 30 години след края на тоталитарния режим мисля, че все още не сме готови за такова нещо!“, категоричен бе той.  \r\n   „В тази посока как ще анализирате мотивите, с които президентът подписа указа за назначаването на Иван Гешев, както и за неподписването преди това?“, попита водещата Илиана Беновска. Събеседникът й отговори, че и в двата случая не е имало юридически мотиви. Той продължи, че президентът е изложил пред журналисти и в двата случая своите виждания. „Нека да отбележа, че първия път го направи по време, когато имаше среща с Венецианската комисия!“, отбеляза водещата Илиана Беновска. Ясен Тодоров обясни, че в същия ден е участвал по-късно в неформална кръгла маса с участието на представители на Венецианската комисия и там е обсъждано и изказването на президента, което според Тодоров не е вярно, че „отчетността на главния прокурор свършва с неговия избор“. „Напротив, главният прокурор, неговата отчетност пред парламента беше силно завишена с една от промените в Конституцията от 2015 г. Това не знам защо се забравя. Главният прокурор всяка година представя доклад за работата си и е изслушван в парламента. Той може да бъде изслушван по отделни казуси, има все пак някои условия, за да не се намесва пряко законодателната власт. И това нещо се е случвало от 2015 г. до 2019 г. нееднократно. Освен това главният прокурор принадлежи и на наказателна, и на дисциплинарна отговорност на същата, на която подлежа и аз като следовател. Главният прокурор, председателят на ВКС и председателят на ВАС, ако системно не изпълняват своите служебни задължения или извършват действия, които тежко уронват престижа на съдебната власт, могат да бъдат освободени от ВСС със 17 гласа. Абсолютен мит е тезата, че главният прокурор е безконтролен и над него е само Господ. Колкото е безконтролен главният прокурор, толкова е безконтролен и председателят на ВКС. Главният прокурор, образно казано, може да задържи или арестува председателят на ВКС, но председателят на ВКС може да осъди главния прокурор и да го вкара в затвора. Така че това е абсолютен мит – „тримата големи“ в българската съдебна система подлежат и на наказателна, и на дисциплинарна отговорност!“, категоричен беше Ясен Тодоров.  \r\n Опитите на Лозан Панов да развива политическа дейност, несъвместима с поста, който заема. \r\n   „Но колко е контролен, да използвам този сленг жаргон, председателят на ВКС Лозан Панов, който за разлика от главния прокурор Сотир Цацаров развива активна политическа дейност не само на житейско равнище, но си позволява да прави това и в лоното на съдебната власт Съдебната палата? И въпреки всичко той продължава и ще си изкара вероятно мандата, беше и по времето на вашия ВСС, и сега продължава! Как това може да бъде контролирано? Вашият ВСС не прецени това!“, попита водещата Илиана Беновска. Ясен Тодоров отговори, че тогава нещата още са били в зародиш. Той продължи, че все пак има едно становище на Съдийската колегия на сегашния ВСС, подписано от 10 души, някои от които не са гласували за Иван Гешев, където се казва, че Лозан Панов развива дейност, несъвместима с поста, който заема. „Но кучето си лае, керванът си върви!“, отбеляза водещата Илиана Беновска. Събеседникът й още веднъж припомни, че пленумът на ВСС има правото да освободи някой от „тримата големи“ в съдебната власт и да предложи на президента да подпише указ за това нещо. „Но мисля, че членовете на ВСС не го правят това нещо, защото не искат да всяват допълнително напрежение в обществото и мисля, че при дебатите за избор на нов главен прокурор настоящият главен прокурор каза точно това нещо, той каза – „аз уважавам институцията председател на ВКС и затова не искам да влизаме в този дебат!“, заяви Тодоров.  \r\n   „Това за нас, хората, които наблюдаваме отстрани, звучи малко като, ще цитирам политическият антрополог, американецът Лоурънс Питър, звучи като „процесуална палячовщина“. Ние виждаме какво се случва, но някак си се прикриваме зад ветрилото на едни норми и го оставяме. Не съм съгласна като гражданин, че това трябва да продължава!“, заяви своята позиция водещата Илиана Беновска. Ясен Тодоров отговори, че няма „прикриване зад ветрилото на норми“, защото нормите са ясни – ако 17 от членовете на ВСС решат, то всеки от „тримата големи“ може да си отиде. Според него обаче ВСС трябва да излъчва послания за стабилност, а не да внася напрежение и точно затова неговите членове не предприемат нищо. „Но все пак аз съм един обикновен следовател и не искам да давам акъл!“, добави той. „Аз пък съм един обикновен гражданин! Но все пак бяхте много важна фигура в миналия ВСС!“, отвърна водещата Илиана Беновска. Гостът й отговори, че е бил просто един редови член на ВСС.  \r\n Професионалните му очаквания за действията на новия главен прокурор Иван Гешев. \r\n    „Вашата професионална организация на следователите подкрепи избора на Иван Гешев!“, припомни водещата Илиана Беновска. Ясен Тодоров отговори, че Камарата на следователите и Асоциацията на прокурорите по покана на Прокурорската колегия на ВСС е провела срещи преди избора, но никога по време на тези срещи не са споменавани конкретни имена. „Какви са Вашите професионални очаквания от първите стъпки на новия главен прокурор Иман Гешев?“, попита водещата Илиана Беновска. Ясен Тодоров отговори, че очаква той да изпълни това, което е заложено в концепцията му и хората да усетят справедливост в обществото.  \r\n   „Съгласен ли сте с упреците на неговите, някои мотивирани, други може би не, критици, които казват, че той е твърде бравурен в своите публични изяви и си позволява и остроумия, и каламбури?“, попита водещата Илиана Беновска. Ясен Тодоров й отговори, че не е нито адвокат, нито пиар на Иван Гешев. „Трябва ли той да престане да бъде себе си и да влезе в някакъв калъф?“, продължи с въпросите си водещата Илиана Беновска. Гостът й отговори, че този въпрос трябва да бъде зададен на самия Гешев. Той продължи, че на новия главен прокурор му предстои нещо доста тежко и ако след цялото напрежение той продължава да бъде остроумен, значи се справя с работата си. „Добър извод, за финал – какво трябва да наследи той от Цацаров и какво трябва да доразвие. Събеседникът й отговори, че революции в прокуратурата няма как да се правят. „Стъпка по стъпка трябва да се върви към подобрение в администрирането на прокуратурата и до по-добри резултати, което означава повече обвинителни актове и повече осъдителни присъди. Може да видите концепцията на Сотир Цацаров за председател на КПКОНПИ, тя говори за всичко, което е било при него в прокуратурата, обстоен анализ на всички направления на дейност на комисията, на положителните неща, на слабостите и на стъпките, които трябва да бъдат направени в бъдеще!“, завърши Ясен Тодоров разговора си с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 1-ви декември 2019 година.", "date": "2019.12.01", "title": "Ясен Тодоров: Безконтролността на главния прокурор е мит, процедурата за избор на Гешев беше законна и демократична"}
{"url": "http://www.focus-news.net/news/2019/12/01/2725066/predstoyashti-sabitiya-v-stranata-za-2-dekemvri-agentsiya-fokus.html", "text": "*** \r\n \r\nОт 11.00 часа президентът Румен Радев ще приеме почетния караул и ще поднесе венец пред Паметника на загиналите медицински чинове за свободата и обединението на България. \r\nОт 11.30 часа в киносалона на ВМА президентът Румен Радев ще участва в Тържественото събрание на личния състав на Академията. \r\n \r\n*** \r\n \r\nОт 14.00 часа в Европейския парламент вицепрезидентът Илияна Йотова ще открие конференция „12 години Механизъм за сътрудничество и проверка в България: Равносметка“. \r\n \r\n*** \r\n \r\nМинистър-председателят Бойко Борисов ще участва в 25-та Конференция по изменение на климата. \r\n \r\n \r\n*** \r\n   \r\nОт 10.30 часа в сградата на СДВР на ул. \"Антим I\" № 5 ще се проведе брифинг по повод възникналите груби нарушения на обществения ред след футболната среща между отборите на „Локомотив“ - София и „Хебър“ - Пазарджик в събота. Ще участват главният секретар на МВР главен комисар Ивайло Иванов и директорът на СДВР ст. комисар Георги Хаджиев.  \r\n \r\n \r\n*** \r\n \r\nОт 10.30 часа в зала „Проф. Марин Дринов“ на БАН ще бъдат представени научни разработки за съхранение на енергия от възобновяеми енергийни източници. \r\n \r\n \r\n*** \r\n \r\nОт 11.00 часа в сградата на иновационен форум „Джон Атанасов“ в София Тех Парк ще бъде учреден Експортен хъб България. \r\n \r\n \r\n*** \r\n \r\nОт 11.00 часа в Аулата на Ректората на Софийския университет проф. Алън Грийр ще бъде удостоен с почетното звание „Доктор хонорис кауза“. \r\n \r\n \r\n*** \r\n \r\nОт 11.00 часа в пресклуба на БТА на бул. “Цариградско шосе“ 49 ще се проведе пресконференция „Специализираните предприятия и защитената заетост – неизползван потенциал за заетост сред хората с увреждания.“ \r\n \r\n*** \r\n \r\nОт 14.00 часа в УМБАЛ „Св. Иван Рилски“ в Клиниката по нефрология започват безплатни прегледи за подагра.  \r\n \r\n*** \r\n \r\nОт 17.00 часа в галерия „София“ на Столична библиотека ще бъде открита фотоизложбата „Следи от улицата“. \r\n \r\n*** \r\n \r\nОт 17.30 часа във Френския културен институт официално ще бъдат открити XV-ите Дни на предизвикателствaтa.  \r\n \r\n*** \r\n \r\nОт 17.30 часа в зала 1 на НДК ще има представление държавният балет на лед „Санкт Петербург“. \r\n \r\n \r\n*** \r\n \r\nОт 18.00 часа пред Съдебната палата ще се проведе протест против назначаването на Иван Гешев за главен прокурор и срещу възможността досегашният главен прокурор Сотир Цацаров да стане председател на КПКОНПИ.  \r\n \r\n \r\n*** \r\n \r\nОт 18.30 часа в Дома на киното ще се проведе Иранска вечер с прожекцията на филма на режисьора Джафар Панахи „Три лица“. \r\n \r\n*** \r\n \r\nОт 20.00 часа в Зала „Арена Армеец“ ще се проведе специален предколеден концерт на AL BANO & ROMINA POWER. \r\n \r\n \r\n*** \r\n \r\nОт 11.00 часа в зала 5 на Община Благоевград ще се проведе пресконференция за коледния фестивал на Общината, съпътстващи събития, участници. \r\n \r\n \r\n*** \r\n   \r\nОт 13.00 до 17.30 часа на адрес: ж.к. \"Братя Миладинови\", бл. 56, вх. А ще се проведе кастинг за персонажи, които да участват в заснемането на рекламни филми за забележителностите на България. \r\n \r\n \r\n*** \r\n \r\nОт 18.30 часа в залата на Драматичен театър „Адриана Будевска“ ще се проведе концерт на композитора Руслан Карагьозов. \r\n \r\n \r\n*** \r\n \r\nОт 18.00 часа в зала „Петя Дубарова“ ще бъде открита изложбата „Цветоморие“ на Радка Караиванова. \r\n \r\n \r\n*** \r\n \r\nОт 14.00 часа на Сцена „Ротонда“ в Операта ще се проведе  пресконференция за празнични акценти в XX Коледен музикален фестивал и X Коледни театрални седмици, както и за премиерата на балета „Копелия“ от Лео Делиб, която ще бъде представена от 19.00 часа на Основна сцена. \r\n \r\n \r\n*** \r\n \r\nОт 13.00 часа пред паметника „Майка България“ ще се проведе здравно-образователна кампания под надслов „На хорото се хвани, СПИН така не се лови!“, организирана от РЗИ, Общината, Младежкия дом, БМЧК, ЦМЕДТ „Амалипе” и Градския ученически парламент.  \r\n \r\n \r\n*** \r\n \r\nОт 17.30 часа в Народно читалище „Обединение 1913“ проф. Боян Биолчев ще представи новата си книга „Преселението“. \r\n \r\n \r\n*** \r\n \r\nОт 17.30 часа в читалище „Братство” ще бъде открита изложба - икони на Димитър Димитров.   \r\n \r\n*** \r\n \r\nОт 17.30 часа в Клуба на дейците на културата депутатът Маноил Манев ще представи новия си роман „Орденът на оръжието. \r\n \r\n \r\n*** \r\n   \r\nОт 11.00 часа в зала „Магнум” на Втора клинична база ще се състои Тържествена промоция на Випуск 2019 млади лекари на Факултет „Медицина” на Медицинския университет.  \r\n \r\n \r\n*** \r\n \r\nОт 17.30 часа на пл. ,,Възраждане\" ще бъдат запалени светлините коледната елха с участието на вокална група към НУ „Христо Ботев“ и фолклорен ансамбъл „Нашенчета“. \r\n \r\n \r\n*** \r\n \r\nВ 09.00 часа в Голямата Аула на Аграрния университет министърът на земеделието, храните и горите Десислава Танева ще присъства на представянето на SWOT анализа за околна среда и климат, изготвен от университета. В рамките на срещата ще се проведе и дискусия на тема „Добрите практики в Новата зелена архитектура“, организирана при изпълнение на Комуникационната стратегия на МЗХГ за новата Обща селскостопанска политика. \r\n \r\n \r\n*** \r\n \r\nОт 09.00 часа в зала 2 на Окръжния съд  ще се гледа делото срещу Веска Х., обвинена за умишлено убийство на съпруга си. \r\n \r\n \r\n*** \r\n \r\nОт 10.00 часа на ул. „Стойчо Мушанов“ Областният съвет на БЧК ще открие програмата за предоставяне на хранителни продукти.  \r\n \r\n \r\n*** \r\n \r\nОт 13.30 часа в Зала № 2 5 наказателен състав на Районния съд ще разгледа делото срещу Виолета Т. и Васил Г., обвинени за транспортиране на лице през границата с цел отнемане на телесен орган – бъбрек. \r\n \r\n \r\n*** \r\n \r\nОт 13.30 часа в зала 1 на Апелативния съд ще се проведе заседание по делото, образувано по протест на Окръжната прокуратура срещу решение на Окръжен съд, с което проф. С. В. е признат за невинен по повдигнатото му обвинение за вземане на подкуп от студент.  \r\n \r\n \r\n*** \r\n \r\nОт 11.00 часа на ул. „Болярска“ № 2 ще се проведе пресконференция и официална церемония на първата копка за стартиране на проект за изграждане на център за грижа за лица с психични разстройства. \r\n \r\n*** \r\n   \r\nПред областна администрация ще се проведе втори пенсионерски протест.", "date": "2019.12.01", "title": "Предстоящи събития в страната за 2 декември (Агенция „Фокус“)"}
{"url": "http://www.focus-news.net/news/2019/12/01/2725075/tass-mihail-gorbachov-se-nadyava-na-zapazvane-na-drsmo.html", "text": "Бившият президент на СССР Михаил Горбачов изрази надежда за запазването на Договора за премахване на ракетите със среден и по-малък обсег на действие (ДРСМО) в интервю за CNN, цитирано от  TACC . \r\n \r\nМисля, че все още не сме се оттеглили от този договор. И всички споразумения съществуват, те са запазени, не са унищожени, \"така той коментира прекратяването на действието на ДРСМО по инициатива на американската страна.\" Но това са първите стъпки за унищожаване на онова, което не трябва да се унищожава в никакъв случай\", каза Горбачов. \r\n \r\nТой обърна внимание и на ескалацията на напрежението между Москва и Вашингтон и възможността за започване на нова Студена война. „Мисля, че това трябва да се избягва“, каза Горбачов. \"Връщаме се към нова студена война, но може да се окаже, че ако продължи, ще се окаже гореща - унищожаването на цялата ни цивилизация\", предупреди той. \r\n \r\nБившият президент на СССР подчерта, че перспективата за нова Студена война се смята за неприемлива от хората „по целия свят“. \"Хората реагират и това са най-важните оратори и политици. Хората разбират: това не трябва да се допусне\", каза той. \r\n \r\n  Юлиян Марков", "date": "2019.12.01", "title": "ТАСС: Михаил Горбачов се надява на запазване на ДРСМО"}
{"url": "http://www.focus-news.net/news/2019/12/01/2725077/albanian-daily-news-edi-rama-zadalzhi-stroitelite-da-popravyat-za-svoya-smetka-povredenite-zhilishta.html", "text": "Премиерът на Албания Еди Рама съобщи тази неделя, че блоковете, които подлежат на ремонт, трябва да бъдат поправени от тези, които са ги изградили, цитира думите му албанският портал  Albanian Daily News . \r\nПо време на заседанието на Националния съвет за възстановяване, Рама заяви, че тези строители ще отидат в затвора, ако не поправят сградите, които са получили възстановими щети от земетресението, защото са направени грешки при изпълнението на проекта. \r\nПремиерът подчерта, че много жилищни блокове попадат в категорията годни за възстановяване. \r\n \r\n„Повредените жилищни блокове, които могат да бъдат поправени, ще бъдат ремонтирани от тези, които са ги изградили. Те или ще ги поправят сами, или ще отидат в затвора, защото не можем да поправим жилищни блокове, които имат непоправими щети, защото са допуснати грешки в проектирането и изпълнението. И в тази категория има немалко жилищни блокове\", отбеляза премиерът Рама. \r\n \r\n  Юлиян Марков", "date": "2019.12.01", "title": "Albanian Daily News: Еди Рама задължи строителите да поправят за своя сметка повредените жилища"}
{"url": "http://www.focus-news.net/news/2019/12/01/2724916/the-times-pravosadnata-sistema-si-igrae-na-ruska-ruletka-s-obshtestvoto.html", "text": "Системата за наказателно правосъдие си играе на „руска рулетка“ с обществеността, предупреди специалистът по антитероризъм Крис Филипс бивш ръководител на Националната служба за сигурност в борбата с тероризма на Обединеното кралство, цитиран от британския вестник  The Times . \r\n \r\nНападателят – Усман Кан е бил освободен след като е излежал по-малко от седем години от 16-годишна присъда за заговор атентат в Лондонската фондова борса. Той уби мъж и жена при нападението с нож в петък следобед и рани други трима души, които се намират в болница. \r\n \r\nКрис Филипс заяви: „Пускаме хората от затвора, осъждаме хората за много, много тежки престъпления и след това ги пускаме обратно в обществото, когато те все още са радикализирани. \r\n„И така, как може да искаме от нашите полицейски служби и служби за сигурност някога да ни пазят?\" \r\n \r\n\"Казвах го няколко пъти през последния ден - играем си на „руска рулетка“ с живота на хората, оставяйки осъдени, известни, радикализирани престъпници и джихадисти да се разхождат по нашите улици.\" \r\n \r\nМинистърът на сигурността Брандън Люис отказа да каже дали нападението представлява „провал“ на властите и многократно отказва да коментира спецификата на инцидента, но заяви, че е необходима повече оценка на присъдите,издадени срещу хора склонни или извършили насилие. \r\n \r\nПрез август Борис Джонсън нареди спешен преглед на политиката на съда, като каза, че опасните престъпници трябва да бъдат извадени от улицата, а наказанията „наистина да отговарят на престъплението“, за да може обществеността да има доверие в правосъдната система. \r\nТогава мнозина определиха предложенията на Джонсън за политически „горещ въздух“ в опит да се спечелят гласове. \r\n \r\nНа въпроса как Кан, който се е признал за виновен за подготовката на терористични актове през 2012 г. и е бил освободен от затвора по време на инцидента, е успял да се въоръжи и да започне атаката, Люис отговори, че би било „неподходящо и опасно“ да се спекулира по въпроса. \r\nКан е бил освободен от затвора, след като се е съгласил движението му да бъде наблюдавано . \r\n \r\nНападателят, носещ фалшив колан на самоубийство, е бил гост на конференцията на университета в Кеймбридж за рехабилитация на затворници в Лондонското Сити. Той е заплашил, че ще взриви историческата Риболовна зала, която е била домакин на събитието, преди да намушка няколко души. Мъж и жена са загинали, а други трима - мъж и две жени са били откарани в болница с линейка. \r\n \r\n  Юлиян Марков", "date": "2019.12.01", "title": "The Times: Правосъдната система си играе на „руска рулетка“ с обществото"}
{"url": "http://www.focus-news.net/news/2019/12/01/2724914/zakriva-se-petiyat-sezon-na-zasazhdaneto-na-novata-gora-na-sofiya-obzor.html", "text": "Този уикенд се закрива петият сезон на засаждането на „Новата гора на София“, която се намира в кв. „Суходол“, в близост до рекултивираното депо за битови отпадъци, и ще заема площ от 225 дка, от които вече е засадена повече от половината. На терен имаше експерти от Общинско предприятие „Общински гори“, които напътстваха доброволците при засаждане на фиданките. Залесителните кампании се реализират през пролетта и есента. За този месец „Новата гора“ е пораснала с още 25 декара. \r\n \r\n Кметът Йорданка Фандъкова  коментира, че това е една от най-зелените инициативи на Столична община, в която се включиха хиляди граждани, компании, неправителствени организации. „Тази инициатива е част от зеления пояс на София и е насочена към подобряване качеството на въздуха“, допълни тя. \r\n \r\nКметът на столицата обясни, че всяка година се залесяват между 100 и 200 декара общински земи и гори. „Само този сезон тук бяха засадени около 20 хиляди нови дръвчета. Благодаря на всичките 7300 души, които се включиха“, посочи тя. „Ще продължим, защото нашата амбиция е да засадим тук 125 хиляди дръвчета. Вече са засадени за пет сезона 84 хиляди, така че добре дошли на всички, които на пролет в шестия сезон са готови да се включат и да помогнем градът ни да стане по-чист за нашите деца“, каза още кметът на София. \r\n \r\nТеодора ПАТРОНОВА", "date": "2019.12.01", "title": "Закрива се петият сезон на засаждането на „Новата гора на София“ (ОБЗОР)"}
{"url": "http://www.focus-news.net/news/2019/12/01/2724915/pregled-na-mezhdunarodnite-novini-do-6-chasa-agentsiya-fokus.html", "text": "Централната избирателна комисия (ЦИК) уведоми официално президента на Косово Хашим Тачи относно сертифицирането на резултатите от изборите, проведени на 6 октомври 2019 г, пише базираният в Прищина вестник  Gazeta Express \r\n \r\nГоворителят на ЦИК Валмир Елези заяви, че заедно с официалното писмо, ЦИК е приложила копие от заверените резултати от изборите на всички политически субекти и кандидати, които са участвали в изборите за парламент. \r\n \r\nУдостоверяването на резултатите от изборите задължава президента да свика встъпителната сесия на Парламента. Свикването на парламента трябва да бъде последвано от създаването на новото правителство на Косово.  \r\n*** \r\n \r\n Германските социалдемократи избраха двама нови лидери. Сега те са изправени пред огромната задача да съживят подкрепата на партията . Членовете на партията избраха Норберт Валтер-Борянс и Саския Ескенс начело на партията, информира  Deutsche Welle . \r\n \r\nОколо 425 630 членове на лявоцентристката Германска социалдемократическа партия (ГСДП) имаха право да участват в гласуването. Резултатът от изборите трябва да бъде потвърден на партийна конференция, която ще се проведе от 6 до 8 декември. \r\n \r\nАко двамата бъдат потвърдени като партийни лидери, първата им задача ще бъде да решат дали да останат в коалиционно правителство с консерваторите на канцлера Ангела Меркел. \r\n \r\nМного членове на партията са за напускане на правителството и възстановяване на подкрепата за партията в опозиция. Това вероятно ще предизвика нови избори или ще проправи път за слабо и несигурно правителство на малцинството. \r\n \r\nПротивопоставяне на оставането в коалицията идва именно от новоизбраните лидери. Двамата заявиха, че ще са готови да напуснат коалицията, ако консерваторите на Меркел не предоговарят коалиционното споразумение. \r\n*** \r\n \r\n Холандската полиция е арестувала бездомен мъж заради нападението с нож на оживена търговска улица в Хага в петък, при което бяха ранени трима тийнейджъри, предава  AFP . \r\n \r\n35-годишният заподозрян е бил задържан в центъра на града ден след нападението, което предизвика паника, тъй като то се случи само няколко часа след подобно нападение в Лондон, при което загинаха двама души. \r\nПолицията по-рано заяви, че проверява \"няколко сценария\" и че \"е твърде рано да се спекулира\" дали има възможен терористичен мотив. \r\n*** \r\n \r\n Групировката „Ислямска държава“ в събота пое отговорността за нападението в центъра на Лондон предишния ден, при което загинаха двама души, предава  AFP . \r\n \r\n\"Лицето, което извърши атаката в Лондон ... беше боец от\" Ислямска държава \"и го направи в отговор на призиви за атаки срещу гражданите на коалиционните държави\", заявиха от „Ислямска държава“, говорейки за многонационалната коалиция срещу групировката. \r\n*** \r\n \r\n Председателят на Европейския парламент Давид Сасоли отложи планираното посещение в Албания, което трябва да се състои на 2 и 3 декември, поради катастрофалното земетресение, което засегна страната на 26 ноември, пише македонското издание  “Слободен печат“ . \r\n \r\nТой написа в социалната мрежа „Туитър“, че все още няма конкретна дата за пристигане в Албания. \r\n \r\n„Надявам се, че вие и семействата ви са добре и че не сте силно засегнати от земетресението. Поради тази трагедия е решено посещението да се отложи. Все още нямаме нова дата, но искаме да направим това посещение възможно най-скоро. Ще поддържаме връзка \", написа президентът на Европейския парламент в „Туитър“. \r\n \r\nСасоли обяви за посещението си в Албания в началото на ноември, когато обяви и за посещението в Република Северна Македония, където ще пристигне на 4 ноември. \r\nСлед това той заяви, че ЕП подкрепя народите на Албания и Северна Македония, като ги призовава да не се предават, дори след решението на Съвета да не започва преговори с тези страни. \r\n \r\n„Посещението в Северна Македония и в Албания, възможно най-скоро, е най-важното за мен в този момент. Знаем, че хората и в двете страни са дълбоко разочаровани от неспособността на Съвета да започне преговори за присъединяване поради ветото на някои държави-членки. Разбираме и споделяме това безсилие. Албания и Северна Македония осъществиха реформите, които поискахме и сега заслужават да бъдат възнаградени за своите изключителни усилия. В допълнение бих искал да се обърна към гражданите и особено към по-младото поколение: Не се отказвайте от надеждата, моля, останете на европейския път. Европейският парламент е с вас!“ - заяви Сасоли. \r\n \r\nТой посочи, че ЕП подкрепя двете държави от Западните Балкани и добави, че ще настоява държавите от ЕС да вземат единодушно решение в полза на преговорите за присъединяване на следващата среща. \r\n*** \r\n \r\n Експлозия на мина, поставена от антиправителствени бойци в района на Източна Гута близо до Дамаск, доведе до смъртта на две деца, съобщи сирийската държавна агенция SANA, позовавайки се на източник в полицейското управление, цитирана от  TACC . \r\nСпоред информацията инцидентът е станал в района на Хош-Насри, където децата са пасли стадо овце. \r\n \r\nХош-Насри се намира близо до град Дума. Този град беше основен аванпост на въоръжените антиправителствени групировки, припомня агенцията. \r\nНа 16 юли камион, превозващ сирийски селяни, бе взривен от мина в същия район. Две жени загинаха, още четири бяха ранени и бяха хоспитализирани. \r\n \r\nСирийските сили освободиха Източна Гута от бунтовниците на 14 април 2018 г. В продължение на шест години въоръжени групировки, които редовно бомбардираха жилищни райони на столицата, оперираха в този район. \r\n*** \r\n \r\n Израелските войници застреляха палестинец в сблъсъци край Западния бряг в района на село Бейт Ава югозападно от Хеброн, съобщи палестинското Министерство на здравеопазването, цитирано от  AFP . \r\n \r\nИзраелската армия заяви, че мъжът е хвърлял запалителни бензинови бомби. \r\n \r\nГоворител на Армията заяви, че войници при \"антитерористична операция\" близо до селото са видели трима палестинци да хвърлят бензинови бомби по военно превозно средство и са открили огън, уцелвайки един от тях, който е загинал. Другите двама са били арестувани. \r\n \r\nИзраелските сили извършват чести нападения и арести на окупирания Западен бряг, които често водят до сблъсъци. \r\n \r\nНад 600 000 израелци живеят в селища на територията и в източен Ерусалим, който палестинците виждат като столица на своята бъдеща държава. Тези селища са в нарушение на международното право, съгласно множество резолюции на Съвета за сигурност на ООН, но този месец САЩ заяви, че е променил своята позиция и не ги счита за незаконни.", "date": "2019.12.01", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/12/01/2724920/pregled-na-mezhdunarodnite-novini-do-6-chasa-agentsiya-fokus.html", "text": "Централната избирателна комисия (ЦИК) уведоми официално президента на Косово Хашим Тачи относно сертифицирането на резултатите от изборите, проведени на 6 октомври 2019 г, пише базираният в Прищина вестник  Gazeta Express \r\n \r\nГоворителят на ЦИК Валмир Елези заяви, че заедно с официалното писмо, ЦИК е приложила копие от заверените резултати от изборите на всички политически субекти и кандидати, които са участвали в изборите за парламент. \r\n \r\nУдостоверяването на резултатите от изборите задължава президента да свика встъпителната сесия на Парламента. Свикването на парламента трябва да бъде последвано от създаването на новото правителство на Косово.  \r\n*** \r\n \r\n Германските социалдемократи избраха двама нови лидери. Сега те са изправени пред огромната задача да съживят подкрепата на партията . Членовете на партията избраха Норберт Валтер-Борянс и Саския Ескенс начело на партията, информира  Deutsche Welle . \r\n \r\nОколо 425 630 членове на лявоцентристката Германска социалдемократическа партия (ГСДП) имаха право да участват в гласуването. Резултатът от изборите трябва да бъде потвърден на партийна конференция, която ще се проведе от 6 до 8 декември. \r\n \r\nАко двамата бъдат потвърдени като партийни лидери, първата им задача ще бъде да решат дали да останат в коалиционно правителство с консерваторите на канцлера Ангела Меркел. \r\n \r\nМного членове на партията са за напускане на правителството и възстановяване на подкрепата за партията в опозиция. Това вероятно ще предизвика нови избори или ще проправи път за слабо и несигурно правителство на малцинството. \r\n \r\nПротивопоставяне на оставането в коалицията идва именно от новоизбраните лидери. Двамата заявиха, че ще са готови да напуснат коалицията, ако консерваторите на Меркел не предоговарят коалиционното споразумение. \r\n*** \r\n \r\n Холандската полиция е арестувала бездомен мъж заради нападението с нож на оживена търговска улица в Хага в петък, при което бяха ранени трима тийнейджъри, предава  AFP . \r\n \r\n35-годишният заподозрян е бил задържан в центъра на града ден след нападението, което предизвика паника, тъй като то се случи само няколко часа след подобно нападение в Лондон, при което загинаха двама души. \r\nПолицията по-рано заяви, че проверява \"няколко сценария\" и че \"е твърде рано да се спекулира\" дали има възможен терористичен мотив. \r\n*** \r\n \r\n Групировката „Ислямска държава“ в събота пое отговорността за нападението в центъра на Лондон предишния ден, при което загинаха двама души, предава  AFP . \r\n \r\n\"Лицето, което извърши атаката в Лондон ... беше боец от\" Ислямска държава \"и го направи в отговор на призиви за атаки срещу гражданите на коалиционните държави\", заявиха от „Ислямска държава“, говорейки за многонационалната коалиция срещу групировката. \r\n*** \r\n \r\n Председателят на Европейския парламент Давид Сасоли отложи планираното посещение в Албания, което трябва да се състои на 2 и 3 декември, поради катастрофалното земетресение, което засегна страната на 26 ноември, пише македонското издание  “Слободен печат“ . \r\n \r\nТой написа в социалната мрежа „Туитър“, че все още няма конкретна дата за пристигане в Албания. \r\n \r\n„Надявам се, че вие и семействата ви са добре и че не сте силно засегнати от земетресението. Поради тази трагедия е решено посещението да се отложи. Все още нямаме нова дата, но искаме да направим това посещение възможно най-скоро. Ще поддържаме връзка \", написа президентът на Европейския парламент в „Туитър“. \r\n \r\nСасоли обяви за посещението си в Албания в началото на ноември, когато обяви и за посещението в Република Северна Македония, където ще пристигне на 4 ноември. \r\nСлед това той заяви, че ЕП подкрепя народите на Албания и Северна Македония, като ги призовава да не се предават, дори след решението на Съвета да не започва преговори с тези страни. \r\n \r\n„Посещението в Северна Македония и в Албания, възможно най-скоро, е най-важното за мен в този момент. Знаем, че хората и в двете страни са дълбоко разочаровани от неспособността на Съвета да започне преговори за присъединяване поради ветото на някои държави-членки. Разбираме и споделяме това безсилие. Албания и Северна Македония осъществиха реформите, които поискахме и сега заслужават да бъдат възнаградени за своите изключителни усилия. В допълнение бих искал да се обърна към гражданите и особено към по-младото поколение: Не се отказвайте от надеждата, моля, останете на европейския път. Европейският парламент е с вас!“ - заяви Сасоли. \r\n \r\nТой посочи, че ЕП подкрепя двете държави от Западните Балкани и добави, че ще настоява държавите от ЕС да вземат единодушно решение в полза на преговорите за присъединяване на следващата среща. \r\n*** \r\n \r\n Експлозия на мина, поставена от антиправителствени бойци в района на Източна Гута близо до Дамаск, доведе до смъртта на две деца, съобщи сирийската държавна агенция SANA, позовавайки се на източник в полицейското управление, цитирана от  TACC . \r\nСпоред информацията инцидентът е станал в района на Хош-Насри, където децата са пасли стадо овце. \r\n \r\nХош-Насри се намира близо до град Дума. Този град беше основен аванпост на въоръжените антиправителствени групировки, припомня агенцията. \r\nНа 16 юли камион, превозващ сирийски селяни, бе взривен от мина в същия район. Две жени загинаха, още четири бяха ранени и бяха хоспитализирани. \r\n \r\nСирийските сили освободиха Източна Гута от бунтовниците на 14 април 2018 г. В продължение на шест години въоръжени групировки, които редовно бомбардираха жилищни райони на столицата, оперираха в този район. \r\n*** \r\n \r\n Израелските войници застреляха палестинец в сблъсъци край Западния бряг в района на село Бейт Ава югозападно от Хеброн, съобщи палестинското Министерство на здравеопазването, цитирано от  AFP . \r\n \r\nИзраелската армия заяви, че мъжът е хвърлял запалителни бензинови бомби. \r\n \r\nГоворител на Армията заяви, че войници при \"антитерористична операция\" близо до селото са видели трима палестинци да хвърлят бензинови бомби по военно превозно средство и са открили огън, уцелвайки един от тях, който е загинал. Другите двама са били арестувани. \r\n \r\nИзраелските сили извършват чести нападения и арести на окупирания Западен бряг, които често водят до сблъсъци. \r\n \r\nНад 600 000 израелци живеят в селища на територията и в източен Ерусалим, който палестинците виждат като столица на своята бъдеща държава. Тези селища са в нарушение на международното право, съгласно множество резолюции на Съвета за сигурност на ООН, но този месец САЩ заяви, че е променил своята позиция и не ги счита за незаконни.", "date": "2019.12.01", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/12/01/2724919/hurriyet-daily-news-erdogan-prizova-za-satrudnichestvo-a-ne-za-konflikti-v-sredizemno-more.html", "text": "Турският президент Реджеп Тайип Ердоган призова всички участващи страни в Източното Средиземноморие да направят енергията инструмент за сътрудничество, а не за конфликти, цитира думите му турското англоезично издание  Hurriyet Daily News . \r\n \r\n„Някои кръгове използват заплашителен език и политики за изнудване по отношение на споделянето на източници на енергия в Източното Средиземноморие. Нито една държава не е над международното право. Никой не може да постигне нищо с логиката „аз го направих, затова стана така“, каза Ердоган. \r\n\"Турция няма да се преклони пред тях\", добави той. \r\n \r\nЗабележките на президента дойдоха по време на церемонията по откриването на европейската част на Трансанадолския газопровод (ТАНАП). \r\n \r\n„Обръщам се към всички страни в Източното Средиземноморие. Нека направим енергията инструмент за сътрудничество, а не за конфликти. Не прилагайте методи, които ще накарат региона да плаща“, каза той. Ердоган също говори за сондажните дейности на Анкара в Източното Средиземноморие, като каза, че не е възможно да бъде „отстранена“ Турция по този въпрос. \r\n„Нашите два високотехнологични сондажни съда и два кораба за сеизмични проучвания продължават работата си в региона“, каза той. \r\nЕрдоган добави, че Турция няма да изтегли корабите си от региона, само защото разгневява някои кръгове. „Корабите ще продължат да изпълняват своите задължения.“ \r\n„Турция няма да позволи на другите да навредят на интересите й и тези на Турския Кипър“, каза той. \r\n \r\nПрезидентът също така подчерта, че сондажните дейности на Турция ще доведат до мир и просперитет, като се позова на неотдавнашно споразумение с Либия относно морските граници в Средиземноморието. Международно признатото правителство на Либия и Турция на 28 ноември подписаха споразумение за морските граници в Средиземно море. \r\n\"Сега атакуват Либия\", каза Ердоган. Той добави още, че след като турският парламент приеме споразумението, настоящата ситуация ще има различно измерение. \r\n \r\nЕрдоган също изрази подкрепата си за проекта ТАНАП, проект за газопровод за пренос на природен газ на Азербайджан до множество европейски пазари, заявявайки, че той е изграден около мира. \r\n„Тук сме свидетели на исторически момент. Трябва да подчертая, че това е повече проект за мир, отколкото регионален проект“, каза Ердоган. Президентът също така похвали сътрудничеството между Турция, Азербайджан и Грузия, както и акционерите на проекта. \r\n \r\n„Финализирахме ТАНАП, както беше планирано, въпреки всички събития и цялото  напрежение. Ние поставяме това богатство в услуга на нашите граждани и цялото човечество“, каза той. Ердоган също подчерта значението на ТАНАП по отношение на приноса му за сигурността на енергийните доставки в Европа. \r\n \r\n  Юлиян Марков", "date": "2019.12.01", "title": "Hurriyet Daily News: Ердоган призова за сътрудничество, а не за конфликти в Средиземно море"}
{"url": "http://www.focus-news.net/news/2019/12/01/2724917/otkrit-be-mezhdunarodniyat-ednovaskularen-kongres-v-sofiya-obzor.html", "text": "Тази сутрин беше открит Международният конгрес по ендоваскуларна терапия BEC & ISEVS Endovascular Academy 2019 в София Тех Парк с домакин Българското дружество по едноваскуларна терапия  с председател проф. Иво Петров и ко-председател проф. Васил Червенков. Международният форум ще се проведе от 29 ноември до 1 декември. В рамките на конгреса ще бъдат извършени над 10 случая на живо от три болници в София, панелни дискусии, практически семинари с тренажори за обучения, секционни сесии. Паралелно се провежда и академия за медицински сестри и рентгенови лаборанти. \r\n \r\nНа официалното откриване  кметът на София Йорданка Фандъкова , Бойко Пенков, зам.-министър на здравеопазването, Ирена Георгива, зам.-министър на туризма отправиха приветствия към гостите на конгреса.  \r\n \r\n Кметът Йорданка Фандъкова  каза, че в работата като лекари и в работата на кметове на общини има нещо общо. „Всички ние работим за подобряване качеството на живот на хората. Ние сме длъжни да променяме средата, така че да бъде по-добра за хората, а вие лекарите работите за по-високо качество на живот чрез грижата на най-важното за хората – здравето. Здравето и активността на хората, възможността им да живеят по-добре е в основата на развитието на градовете, и на страните, и на обществото. Защото здравето е най-важният ресурс за хората, а превенцията е инвестиция в най-ценния капитал“, каза Фандъкова. \r\n \r\n Д-р Бойко Пенков, заместник-министър на здравеопазването  каза пред журналисти, че детската помощ в София не страда. „Няма някакъв проблем, освен временното спиране на работа на четирите легла на Педиатрията. Другите клиники, които имат интензивни отделения са абсолютно готови с лекарства и консумативи и с персонал да поемат нуждите на София“, обясни той във връзка със спрения прием на деца в СБАЛДБ „Проф. д-р Иван Митев“ . той подчерта, че педиатрията работи, всички се приемат, както до момента. Колегите от Националната кардиологична болница и „Пирогов“ са готови да увеличат тяхната леглова база. В отговор на журналистически въпрос кога ще бъде готов докладът за смъртта на 3-годишното момченце, д-р Бойко Пенков отговори: „Предварителен доклад за смъртта на 3-годишното дете има. Чакаме хистологията, нека да излязат тези резултати, те биха дали по-голяма яснота и ще бъдат огласени. Сигурно ще трябва седмица, за да бъдат изнесени публично“. \r\n \r\n Проф. Иво Петров  заяви, че сърдечно-съдовите заболявания не само в България, но и в много страни в Европа и в Америка са убиец номер едно. „За съжаление в България е един от лидерите като процент на сърдечно-съдовата смъртност спрямо общата. Профилактиката, ранното диагностициране и лечението на сърдено-съдовите заболявания трябва да бъде мисия не само на лекарите и на лекарското съсловие, но и също така и на институциите и на държавата. И се надявам, че това се случва.“, каза още той пред журналисти. Проф. Петров допълни, че в България има приблизително 11 хиляди мозъчни инсулта и 10 хиляди инфаркта на година.  \r\n \r\nТеодора ПАТРОНОВА", "date": "2019.12.01", "title": "Открит бе Международният едноваскуларен конгрес в София (ОБЗОР)"}
{"url": "http://www.focus-news.net/news/2019/12/01/2724925/nimh-dnes-oblachnostta-shte-e-promenliva-na-mnogo-mesta-namalyavashta-do-slanchevo.html", "text": "Днес облачността ще е променлива, на много места намаляваща до слънчево. Това съобщи за  Агенция „Фокус“  дежурният синоптик Мартин Славчев от  Националния институт по метеорология и хидрология .  Вятърът от север-северозапад ще отслабне и постепенно ще се ориентира от югоизток. Максималните температури ще са между 4° и 9°, за София - около 6°. Атмосферното налягане бързо ще се повишава и ще е по-високо от средното за месеца. \r\n   \r\nНад Черноморието облачността ще е променлива, намаляваща до предимно слънчево. Ще духа до умерен вятър от север-северозапад. Максимални температури на въздуха: 6°-9°. Температурата на морската вода е около 15°. Вълнението на морето ще бъде 2-3 бала. \r\n   \r\nНад планините ще е предимно слънчево. Преди обяд на отделни места в масивите от Източна България облачността ще е значителна и на отделни места ще превалява сняг. Ще духа умерен вятър от север-северозапад. Максималната температура на височина 1200 метра около 3°, на 2000 метра - около минус 4°.", "date": "2019.12.01", "title": "НИМХ: Днес облачността ще е променлива, на много места намаляваща до слънчево"}
{"url": "http://www.focus-news.net/news/2019/12/01/2724924/gd-granichna-politsiya-silno-intenziven-e-trafikat-na-izhod-za-tovarni-avtomobili-na-gkpp-kapitan-andreevo-i-gkpp-lesovo.html", "text": "Силно интензивен е трафикът на изход за товарни автомобили на ГКПП \"Капитан Андреево\" и ГКПП \"Лесово\". Това съобщиха от  ГД \"Гранична полиция\" . Информацията за трафика е към 6.00 часа.  \r\nНа границата с Република Гърция трафикът е нормален на всички гранични контролно-пропускателни пунктове. Поради извършване на ремонтни работи на ГКПП Кулата е възможно да има промени в организацията на движението на товарните автомобили през пункта. Трасетата ще се ремонтират поетапно, без да се спира преминаването на превозни средства. \r\nНа границата със Сърбия, Северна Македония и Румъния трафикът е нормален на всички гранични контролно-пропускателни пунктове.", "date": "2019.12.01", "title": "ГД \"Гранична полиция\": Силно интензивен е трафикът на изход за товарни автомобили на ГКПП \"Капитан Андреево\" и ГКПП \"Лесово\""}
{"url": "http://www.focus-news.net/news/2019/12/01/2724921/the-new-york-times-zhertvite-na-zemetresenieto-v-albaniya-dostignaha-51-dushi.html", "text": "Операцията по издирване и спасяване на оцелели от земетресението в Албания приключи, заяви премиерът на страната Еди Рама, като броят на загиналите достигна 51 и се смята, че под руините няма други затрупани, пише американският вестник  The New York Times   \r\n \r\nЗеметресението с магнитуд 6,4, най-смъртоносното в страната, стана в ранните сутрешни часове във вторник с епицентър леко на запад от столицата Тирана. Стотици афтършокове, някои с магнитуд над 5,0, разтърсиха вече повредените сгради и изплашиха допълнително жителите. \r\n \r\nПремиерът Еди Рама каза, че предварителните данни показват, че над 1465 сгради в столицата Тирана и около 900 в близкия Дуръс са били сериозно повредени от труса. Около 2000 души са ранени. \r\n \r\n51-ият загинал е 20-годишна жена, която е починала в събота. Била е ударена по главата от падащи тухли в Тирана. Повечето жертви са от крайбрежния град Дуръс и близкия град Тумане. \r\n \r\nВ Дуръс в събота президентът Илир Мета, премиерът Еди Рама и стотици жители присъстваха на погребението на девет членове на голямо семейство, които бяха убити при срутването на четириетажна къща. Един младеж от фамилията е оцелял и е изпратен в Италия за лечение. \r\n \r\nПредварителните данни показват, че бедствието е оставило най-малко  четири хиляди души без дом. Около 2 500 души от повредени домове са приютени в хотели, а други са отишли в съседно Косово или са се преместили в източните райони на Албания. Премиерът обеща, че до следващата година всички бездомни ще бъдат в „по-здрави домове“. \r\n \r\nНедоброто строителството и корупцията в албанската строителна индустрия са обвинени за голяма част от щетите. Съставен е законопроект, който ще предвиди присъди за всички инвеститори, архитекти и надзорни органи от 7 до 15 години затвор за нарушаване на строителните норми. \r\n \r\nПравителството създаде фонд за обезщетяване на семействата на загиналите, като всяко семейство ще получи по един милион леки (почти 9 000 долара). Това включва и специални пенсии за възрастни хора и стипендии за деца. Правителствените и частните призиви за дарения са събрали около 15 милиона евро (около 16,5 милиона долара) за три дни. \r\n \r\nПоп звезди от албански произход, включително певиците Дуа Липа, Рита Ора и Биби Рекса, отправиха апели в социалните медии. Рита Ора каза, че ще помогне за изграждането на дом за бездомно семейство и „пряко помага на тези семейства, доколкото може!“ \r\n \r\n  Юлиян Марков", "date": "2019.12.01", "title": "The New York Times: Жертвите на земетресението в Албания достигнаха 51 души"}
{"url": "http://www.focus-news.net/news/2019/12/01/2724922/the-jerusalem-post-sayuzat-sinyo-i-byalo-i-bloka-likud-shte-se-sreshtnat-v-nedelya-za-da-opitat-da-sastavyat-pravitelstvo.html", "text": "Председателят на Кнесета Юли Еделщайн ще бъде домакин на очакваната съдбовна среща в неделя следобед между преговарящите екипи на „Ликуд“ и Съюза „Синьо и бяло“, която може да реши дали правителството за националното единство ще бъде съставено до крайния срок на 11 декември или Израел ще отиде на трети избори за по-малко от година, пише израелското англоезично издание  The Jerusalem Post . \r\n \r\nПредставители на „Синьо и бяло“ изразиха рядък оптимизъм преди срещата, че това може да бъде повратна точка. \r\n\"Ще дойдем без предразсъдъци и се надяваме да постигнем напредък\", заяви източник, близък до лидера на „Синьо и бяло“ Бени Ганц. \r\nВ опит да гарантират успеха на срещата, „Синьо и бяло“ решиха да не се присъединяват към демонстрациите срещу премиера Бенямин Нетаняху. Хиляди демонстрираха на площад Хабима в Тел Авив, като поискаха незабавната оставка на Нетаняху и държаха лозунги, наричайки го престъпник. Бившият министър на „Ликуд“ Михаел Ейтан присъства на митинга. \r\n \r\nПартията на труда проведе поредната демонстрация пред дома на министъра на правосъдието Амир Охана в Тел Авив в петък, а в събота вечерта имаше и демонстрации за и против Нетаняху пред резиденцията му в Йерусалим. \r\n\"Не можете да демонстрирате срещу премиера, когато сме на коалиционни преговори с него, ако искаме да успеем, защото не искаме други избори\", заяви източник, близък до Ганц. \r\n \r\nОчаква се двете страни да обсъдят предложение Нетаняху да остане министър-председател за няколко месеца, последван от Ганц за две години и след това който бъде избран за лидер на „Ликуд“, да завърши мандата. \r\n \r\nГанц написа във Фейсбук в петък, че Израел се нуждае от премиер, който ще се съсредоточи върху подпомагането на хората, вместо да помага на себе си, ще бъде обединяваща фигура и ще спазва върховенството на закона. \r\n\"Нетаняху отказва да признае резултатите от изборите и неговото правно положение\", пише Ганц. \"Нетаняху се превърна в тежест за членовете на „Ликуд“, които въз основа на разговорите ми с тях разбират, че правилното нещо е да се позволи на правителството да се сформира без него. Ако той бъде оневинен, той може да се върне и да служи като министър-председател две години.\" \r\n \r\nСъпредседателят на „Новите десни“  Айелет Шакет изрази увереност в петък, че правителството за единство все още може да бъде съставено до крайния срок. Пишейки на страницата си във Фейсбук, Шакет заяви, че предложението Нетаняху да бъде премиер няколко месеца, последван от Ганц, е много справедливо. \r\nШакет заяви, че все още може да има дясно правителство, \"Надявам се, че Синьо-белите или Исраел Бейену проявяват отговорност и ще дадат възможност за формиране на правителство\", написа Шейк. \r\nПреди срещата на Еделщайн с Ликуд и „Синьо и бяло“, той ще се срещне с лидера на „Наш дом Израел“ Авигдор Либерман. \r\n \r\n\"Надявам се, че в последния момент все още ще се случи чудо\", заяви Либерман пред привържениците си през седмицата. \r\nЛиберман разкри нов списък с искания, включително военна служба за ултраортоксалните евреи, граждански брак и отваряне на супермаркети и работа на обществения транспорт в събота. Той също така заяви, че ще настоява ултраортодксалните евреи да изучават основната учебна програма, която включва математика и английски език. \r\n\"Искаме нормална държава, в която гражданите живеят според принципа\" живейте и ни оставете да живеем \", каза Либерман. \"Не искам да отворя магазини на Шабат в Бнай Брак и не съм готов магазините да бъдат затворени в събота в Ашдод.\" \r\n \r\n  Юлиян Марков", "date": "2019.12.01", "title": "The Jerusalem Post: Съюзът „Синьо и бяло“ и блока „Ликуд“ ще се срещнат в неделя за да опитат да съставят правителство"}
{"url": "http://www.focus-news.net/news/2019/12/01/2724926/predstoyashti-mezhdunarodni-sabitiya-za-1-dekemvri-agentsiya-fokus.html", "text": "*** \r\n  Световен ден на профилактиката срещу СПИН \r\n \r\n*** \r\n  Продемократични протести след успеха на изборите \r\n \r\n*** \r\n  Новата Европейска комисия започва работа след официална церемония \r\n \r\n*** \r\n  10 години от влизането в сила на Лисабонския договор \r\n \r\n*** \r\n  Обръщение на Антонио Гутериш пред Конференцията за изменението на климата \r\n \r\n*** \r\n  60 години от подписването на Антарктическия договор \r\n \r\n*** \r\n  Протест срещу борбата с бикове", "date": "2019.12.01", "title": "Предстоящи международни събития за 1 декември (Агенция \"Фокус\")"}
{"url": "http://www.focus-news.net/news/2019/12/01/2724927/nbc-devet-dushi-sa-zaginali-pri-padane-na-samolet-v-sasht.html", "text": "Девет души, включително пилотът и две деца, са загинали в резултат от катастрофа на малък самолет в Южна Дакота, съобщава американският телевизионен канал  NBC , като се позовава на прокурора на окръга Брул. \r\nПо нейнте думи на борда на самолета Pilatus PC-12 е имало 12 души. Той е летял към град Айдахо Фолс и е паднал скоро след излитането от местното летище Чембърлейн. Според информацията на медията, причината за произшествието може да са лошите атмосферни условия. \r\nПрокурорът отбелязва, че оцелелите пътници са откарани в най-близката болница. В момента няма информация за състоянието им. Федералното авиационно управление на САЩ съобщи, че в момента се изясняват обстоятелствата около катастрофата \r\n \r\nПревод и редакция:", "date": "2019.12.01", "title": "NBC: Девет души са загинали при падане на самолет в САЩ"}
{"url": "http://www.focus-news.net/news/2019/12/01/2724928/predstoyashti-sabitiya-v-stranata-za-1-dekemvri-agentsiya-fokus.html", "text": "*** \r\n \r\nОт 09:00 часа в зали 2, 3 и 4 в Интер Експо Център – София (бул. „Цариградско шосе“ 147) ще се състои 25-тия юбилеен благотворителен базар на Международен женски клуб – София. \r\n \r\n \r\n*** \r\n \r\nОт 16:00 часа на Моста на влюбените при НДК доброволци от клубовете на БМЧК от софийски училища ще раздават информационни материали и червени панделки по случай Световния ден за борба с ХИВ/СПИН. \r\n \r\n*** \r\n \r\nОт 17:00 часа от пл. \"Св. Неделя\", ще тръгне шествие на доброволците на Столичната организация на БЧК, посветено на Световния ден за борба с ХИВ/СПИН. \r\n \r\n*** \r\n \r\nОт 18:00 часа пред НДК, кметът на София Йорданка Фандъкова традиционно ще запали светлините на голямото Коледно дърво на Общината. \r\n \r\n*** \r\n \r\nОт 18:00 часа в Литературен клуб „Перото“ ще се състои инициативата „Коледа в писмо“. \r\n \r\n*** \r\n   \r\nОт 13.00 часа на адрес: ж.к. \"Братя Миладинови\", бл. 56, вх. А, ще се проведе кастинг за персонажи, които да участват в заснемането на рекламни филми за забележителностите на България. \r\n \r\n*** \r\n \r\nОт 18.00 часа в Общинския театър ще се състои „Магията на танца“, спектакъл на ансамбъл „Чинари“.   \r\n \r\n*** \r\n \r\nОт 18.00 часа от Драматично-куклен театър ,,Иван Радоев\" ще започне шествие по повод Международния ден за борба срещу СПИН, организирано от БМЧК- Плевен. \r\n \r\n*** \r\n \r\nОт 19.00 часа в читалище ,,Съгласие\" ще се състои гала концерт на победителите от конкурсната програма на Петия международен фестивал на китарата. \r\n \r\n*** \r\n \r\nОт 11.00 часа в Кукления театър, ще се играе спектакълът „Който не работи не трябва да яде“. \r\n \r\n*** \r\n \r\nОт 12.00 часа в парк хотел „Стара Загора“, ще се проведе Шести фестивал „Хляб и вино“.", "date": "2019.12.01", "title": "Предстоящи събития в страната за 1 декември (Агенция „Фокус“)"}
{"url": "http://www.focus-news.net/news/2019/12/01/2724932/skai-tv-gartsiya-gratskata-delegatsiya-napusna-sas-skandal-otkrivaneto-na-tanap-zaradi-erdogan.html", "text": "Гръцката делегация, начело със заместник-министъра на енергетиката и околната среда Димитрис Иконому напусна със скандал церемонията по откриването на Трансанатолийския газопровод (TANAP) в знак на протест срещу „провокационните заявления“ на президента на Турция Реджеп Таийп Ердгоан, предава гръцкият телевизионен канал  Skai . \r\n \r\nНа церемонията в Одрин турският лидер заяви, че Анкара няма да прекрати разузнаването и сондажите в шелфа на Кипър и изключителната икономическа зона (ИИЗ) на острова. По неговите думи, в Средиземно море се нарушават правата на турците киприоти върху енергоносителите в шелфа на острова, Анкара „действа в рамките на международното право и в момента никакви викове и вопли няма да принудят“ Турция да изтегли корабите си, които в момента разузнават за въглеводороди. \r\n \r\nОсвен това Ердоган защити „много спорното“ споразумение за морските граници, подписано с международно признатото правителство на Либия миналата седмица. Държавният глава отхвърли реакциите на Гърция и Египет и посочи, че ситуацията „ще има различно измерение“, когато споразумението бъде одобрено в парламента в Анкара. \r\n \r\nИконому съобщи, че е напуснал церемонията заедно с делегацията една минута след провокационните заявления. Той поясни пред Skai, че е смятал за възможни подобни заявления от Ердоган и е бил готов за тях. \r\n \r\n„Аз отидох като представител на гръцкото правителство по много конкретна тема: тръбопроводът TANAP ще бъде свързан с трансадиатрическия тръбопровод TAP. Така имахме основание да присъстваме на откриването. От момента, в който г-н Ердоган започна да говори за проблеми, които не са свързани с отварянето на газопровода и по провокативен начин за Гърция установих, че е очевидно, че трябва да напусна“, каза Иконому. \r\n \r\nСпоред него турците попитали какъв е проблемът и той обяснил, че след изявленията на Ердоган не може да остане и затова си тръгва. \r\n \r\nПо-късно гръцкото външно министерство осъди изявленията на Ердоган, като го нарече \"основния нарушител на международното право в региона\". В Атина Турция беше обвинена в подкопаване на стабилността и неспазване интересите на всички народи в региона, както и в демонстриране на пълно презрение към принципите на добросъседството. \r\n \r\n„За съжаление турският президент реши да превърне проекта за мирно сътрудничество в демонстрация на военна реторика и презрение към международната легитимност“, заяви външното министерство, като отбеляза, че напускането на Иконому от събитието е естествено следствие. \r\n \r\nВ Атина изразиха надежда, че турското ръководство ще разбере, че спазването на международното право е негово задължение. \r\n \r\nЮжният газов коридор с дължина 3500 километра ще позволи доставката на газ в Европа от шелфа на Каспийско море. Компонентите на коридора са газопроводът Южен Кавказ, TANAP и TAP. Проектът TANAP предвижда транспортирането на газ от азербайджанското находище Шах Дениз през Грузия до Турция и след изграждането на TAP през 2020 г. до страните от Южна Европа. \r\n \r\nПървоначалният капацитет на газопровода TANAP е 16 милиарда кубически метра газ годишно. Около шест милиарда кубически метра ще бъдат доставени в Турция, останалите - в Европа, където ще бъде доставен газ след завършването на строителството на TAP около началото на 2020 г. Акционерите на TANAP са: „Южен газов коридор“ - 51%, SOCAR Turkey Enerji - 7%, Botas - 30%, BP - 12%. \r\n \r\nКипър де факто е разделен между гръцката и турската общности от 1974 г. През 1983 г. в севермата част на острова е провъзгласена т.нар. Турска република Северен Кипър, непризната от международната общност. Преговорите между гръцката и турската общност за обединението на Кипър се водят чрез посредничество на ООН. След провала на следващия кръг през 2017 г. страните се консултират за възобновяването им. \r\n \r\n \r\nПревод и редакция:", "date": "2019.12.01", "title": "Skai TV (Гърция): Гръцката делегация напусна със скандал откриването на TANAP заради Ердоган"}
{"url": "http://www.focus-news.net/news/2019/12/01/2724930/svetoven-den-za-borba-s-hivspin.html", "text": "Българският Младежки Червен кръст организира редица инициативи и събития, посветени на 1 декември – Световния ден за борба с ХИВ/СПИН, съобщиха от пресцентъра на  БЧК . \r\n \r\nДнес от 16:00 ч. на Моста на влюбените при НДК доброволци от клубовете на БМЧК от софийски училища ще раздават информационни материали и червени панделки. Те ще проведат и анкета, с която ще проверят осведомеността на гражданите за начините на предаване и предпазване от ХИВ, а в 17:00 ч. в Студентския дом – София, доброволци на БМЧК ще изнесат пред български и чуждестранни студенти презентация по темата. \r\n \r\nВ подлеза на метростанция \"Сердика\" от 16:00 до 17:00 ч. младежите ще разиграват образователни игри, посветени на борбата с ХИВ/СПИН и ще раздават информационни здравни материали. \r\n \r\nВ рамките на инициативата всички софиянци и гости на града ще могат да се включат в традиционното шествие на доброволците на Столичната организация на БЧК, което ще тръгне в 17:00 ч. от пл. \"Св. Неделя\", ще премине по бул.\"Витоша\" и ще приключи на Моста на влюбените. Участниците ще оформят с плат и запалени свещи червената панделка – международен символ на анти-СПИН кампанията. \r\n \r\nПартньори на Българския Младежки Червен кръст в отбелязването на 1 декември са: Министерството на здравеопазването, Фондация „Сингъл степ“, Българската асоциация по семейно планиране и сексуално здраве и Център за сексуално здраве – София.", "date": "2019.12.01", "title": "Световен ден за борба с ХИВ/СПИН"}
{"url": "http://www.focus-news.net/news/2019/12/01/2724929/cnbc-amerikantsite-sa-izharchili-rekordnite-74-mlrd-dolara-za-onlayn-pokupki-na-cherniya-petak.html", "text": "Жителите на САЩ са изхарчили рекордните 7,4 милиарда долара за покупки в интернет-магазините на „Черния петък“ – денят на големите разпродажби, който винаги се пада в последния петък на ноември, когато в страната се празнува Деня на благодарността. Това съобщава в събота телевизионният канал  CNBC , като се позовава на статистически данни от Adobe Analytics, която анализира информацията от 80 от 100-те най-големи търговски мрежи в САЩ. \r\n \r\nТази година показателите превишиха с повече от 1 млрд. долара миналогодишните – на „Черния петък“ през 2018 година жителите на САЩ са изхарчили 6,22 млрд долара. От тях около 2 са похарчени за покупки, извършени чрез сматртфони, но през 2019 година този показател също поднови рекорда, увеличавайки се до 2,9 млрд долара. \r\n \r\nВ същото време миналогодишният „кибер понеделник“, когато в американски онлайн магазини бяха закупени стоки на стойност 7,9 милиарда долара, притежава абсолютен рекорд за сумите, изразходвани за покупки през деня. Анализаторите обаче прогнозират, че тази година този рекорд също ще бъде счупен. , Според тях в първия работен ден на следващата седмица американците ще направят покупки в размер на 9,4 милиарда долара. \r\n \r\nПетък след Деня на благодарността традиционно отбелязва началото на коледния сезон. Терминът „Черен петък“ е използван за пръв път за описване на борсовата паника от 1869 г., а в съвременния смисъл той започва да се използва през 50-те години за описване на задръствания, възникнали в търговските центрове през този ден. През ноември 1975 г. The New York Times използва термина „Черен петък“ за обозначение на деня в годината, когато трафикът е най-интензивен в града и има най-голям брой клиенти в търговските центрове. \r\n \r\nПревод и редакция:", "date": "2019.12.01", "title": "CNBC: Американците са изхарчили рекордните 7,4 млрд долара за онлайн покупки на „Черния петък“"}
{"url": "http://www.focus-news.net/news/2019/12/01/2724933/sport-balgariya-popadna-v-koshmarna-grupa-ako-se-klasira-na-evro-2020.html", "text": "България ще е в група \"F\" с Германия, Франция и Португалия, ако успее да се класира за Евро 2020 след баражите през март догодина. Това отреди тегленият днес жребий в Букурещ. За да се класираме на европейското първенство, ще трябва първо да елиминираме Унгария в един двубой на \"Васил Левски\", а след това в още един мач, отново на Националния стадион, ще трябва да се справим с победителя от двойката Исландия - Румъния. Припомняме, че Франция и Германия са последните два световни шампиона, а Португалия е настоящият европейски първенец. Първата среща на България при успех на баражите ще е срещу Португалия. Двубоите от тази група ще се играят в Мюнхен и Будапеща.", "date": "2019.12.01", "title": "Спорт: България попадна в кошмарна група ако се класира на Евро 2020"}
{"url": "http://www.focus-news.net/news/2019/12/01/2724934/stolichna-obshtina-osiguryava-transportno-obsluzhvane-na-zhelaeshtite-da-uchastvat-v-esenniya-zalesitelen-sezon-na-2019-g.html", "text": "Столична община осигурява транспортно обслужване на желаещите да участват в есенния залесителен сезон на 2019 г. Това съобщиха от пресцентъра на  Общината . \r\n  \r\nНа  01 декември 2019 г. „Център за градска мобилност“ ще организира експлоатацията на временна автобусна линия № 56А с маршрут от спирка с код 2572 „Метростанция Вардар” на автобусни линии № 45 и 56 на ул. „Булина ливада” по маршрута на автобусна линия №56 до кръстовище ул. „Траян Танев” – ул. „Хармония” (митницата „Суходол“) и наляво по ул. „Хармония”, наляво по ул. „Прохладен кът“ до пътната допирна точка на ул. „Прохладен кът“ - ул. „Кирил Христов“ – безименното отклонение за „Новата гора на София“, продължава по ул. „Кирил Христов“, наляво по ул. „Перла“, надясно по ул. „Траян Танев“ и по маршрута на  автобусна линия № 56 до спирка с код 2572 „Метростанция Вардар“. \r\n \r\nОбслужващи спирки:  \r\n- начална/крайна код 2572 „Метростанция Вардар” за автобусни линии № 56 и №45;  \r\n- двупосочна с кодове 2567 и 2568 „Ж.к. „Западен парк” за автобусна линия № 56;  \r\n- двупосочна с кодове 1180 и 1181 „Околовръстен път” за автобусна линия № 56;  \r\n- начална/крайна с код 6577 „Новата гора на София кв. „Суходол“, разположена в района на допирната точка на ул. „Прохладен кът“ - ул. „Кирил Христов“ – безименното отклонение за „Новата гора на София“,  \r\n \r\nЧасове на тръгване от началните спирки:  \r\n- „Метростанция Вардар“: 10:00; 11:00; 12:00; 13:00; 14:10 и 15:20 часа;  \r\n- „Новата гора на София, кв. „Суходол“: 10:43; 11:43; 12:43; 13:53; 15:03 и 16:30 часа.", "date": "2019.12.01", "title": "Столична община осигурява транспортно обслужване на желаещите да участват в есенния залесителен сезон на 2019 г."}
{"url": "http://www.focus-news.net/news/2019/12/01/2724937/sport-iznenadvasht-pobeditel-v-parvoto-spuskane-za-sezona-v-svetovnata-kupa.html", "text": "Изненадващ победител беляза старта на скоростните дисциплини в Световната купа по алпийски ски. Томас Дресен развенча фаворитите и записа най-добро време на пистата в Лейк Луис в първото за сезона състезание по спускане. 26-годишният германец направи мечтано завръщане в белия керван и с третата си победа за Световната купа стана най-успешният германец в дисциплината. Той остави на само 0.02 секунди зад себе си италианеца Доминик Парис, който е сред фаворитите този сезон за малкия кристален глобус. Швейцарците Карло Янка и Беат Фойц си поделиха третата позиция, давайки идентични времена.", "date": "2019.12.01", "title": "Спорт: Изненадващ победител в първото спускане за сезона в Световната купа"}
{"url": "http://www.focus-news.net/news/2019/12/01/2724931/otkriva-se-25-tiyat-yubileen-blagotvoritelen-bazar-na-mezhdunaroden-zhenski-klub-sofiya.html", "text": "Открива се 25-тият юбилеен благотворителен базар на Международен женски клуб – София \r\nНа  1 декември между 9:00 и 19:00 часа в зали 2, 3 и 4 в Интер Експо Център – София (бул. „Цариградско шосе“ 147) ще се състои  25-тия юбилеен благотворителен базар на Международен женски клуб – София, съобщиха от  Екипа на M3 Communications Group, Inc.   62 страни от цял свят ще представят своите ръчно изработени продукти, сувенири, шедьоври от националната им кухня, традиционни облекла и разнообразни културни обичаи. Специални гости на развлекателната програма ще бъдат Жана Бергендорф, Устата, VenZy, Софийски духов оркестър и много други.", "date": "2019.12.01", "title": "Открива се 25-тият юбилеен благотворителен базар на Международен женски клуб - София"}
{"url": "http://www.focus-news.net/news/2019/12/01/2724936/reuters-novoto-rakovodstvo-na-gsdp-postavya-pod-vapros-koalitsiyata-na-merkel.html", "text": "Остри критици на коалицията с консервативния блок на канцлера Ангела Меркел спечели изборите за председател на Германската социалдемократическа партия (ГСДП), като с това постави под въпрос бъдещето на правителството, предава  Reuters . \r\n \r\nОт партията заявиха, че левичарите Норберт Валтер-Борянс и Саския Ескен, които се кандидатираха заедно, са спечелили 53,06% от гласовете на членовете. Те искат да предоговорят коалиционното споразумение, където имат забележки по политиката в социалната справедливост, инвестициите и климата. \r\n \r\nВъпреки това, перспективата за предсрочни избори или правителството на малцинството се увеличи, тъй като консерваторите на Меркел може да откажат сътрудничеството, въпреки че биха искали да останат на власт. \r\n \r\nГСДП, най-старата партия в Германия, е в смут след редица слаби резултати на регионални и европейски избори и шестмесечна надпревара за лидерския пост, като в момента тя изостава сериозно в анкетите. \r\n \r\nМного редови членове смятат, че единственото спасение е излизане от правителството с ХДС/ХСС (Християндемократическия и Християнсоциалния съюз) и възобновяване на партията в опозиция. \r\n \r\nВалтер-Борянс и Ескен победиха финансовия министър Олаф Шолц и Клара Гейвиц, които заявиха, че ще подкрепят съперниците си, след като получиха само 45,33% от гласовете. \r\n \r\nРезултатът е тежък удар за Шолц, най-известният кандидат. Funke media съобщи, че той възнамерява да остане финансов министър. \r\n \r\nСлед изненадващата им победа, Валтер-Борянс, бивш финансов министър в най-населената провинция Северен Рейн-Вестфалия и Ескен, депутат в долната камара на парламента на Бундестага, обеща да се опита да събере партията отново. \r\n \r\nВалтер-Борянс, който си спечели репутацията на Робин Худ за това, че залови множество укриватели на данъци със сметки в швейцарски банки, подчерта, че ГСДП няма да изостави коалицията веднага. \r\n \r\n„Винаги сме казвали, че това не е само дали ще напуснем незабавно или ще останем вътре временно“, каза той пред телевизия Phoenix, като добави, че възнамерява да види кои политики могат да се правят с партията на Меркел и кои не могат. \r\n \r\nДуото подчертаха, че искат консерваторите да се споразумеят за по-висока минимална заплата и повече инвестиции в инфраструктура и защита на климата - ако е необходимо с нов дълг. \r\n \r\nГенералният секретар на ХДС заяви, че неговата партия иска да работи с новите лидери на ГСДП и че фракциите вече имат обща основа, върху която да работят. \r\n \r\nПредсрочни избори са непривлекателен вариант и за ГСДП, и за ХДС, които са въвлечени във вътрешна борба за председателския пост след отказването на Меркел, като и двете са загубили още гласоподаватели след изборите през 2017 година. След 14 години начело на най-голямата европейска икономика, Меркел заяви, че няма да се кандидатира отново. \r\n \r\nНе е ясно докъде консерваторите ще са готови да приемат ГСДП. В кампанията за лидерство Ескен заяви, че ако консерваторите откажат да се съгласят с исканията на социалистите, тя ще препоръча партията да напусне коалицията. \r\n \r\nДелегатите на ГСДП трябва да одобрят ръководството на партийна конференция, започваща на 6 декември. Те също ще гласуват за коалицията. \r\n \r\nПобедителят е изправен пред изключително тежка задача. През 2017 година подкрепата за ГСДП се срина до най-ниските нива след 1933 година. В момента тя е около 15% в анкетите, като социалистите вече изостават от ХДС/ХСС, „Зелените“ и „Алтернатива за Германия“. \r\n \r\nПревод и редакция:", "date": "2019.12.01", "title": "Reuters: Новото ръководство на ГСДП поставя под въпрос коалицията на Меркел"}
{"url": "http://www.focus-news.net/news/2019/12/01/2725070/vzglyad-makron-se-vazpolzva-ot-ruskite-raketi-za-samoutvarzhdenie.html", "text": "Еманюел Макрон отново не върви в крак с НАТО, призовавайки съюзниците да започнат преговори с Путин за Договора за премахване на ракетите със среден и по-малък обсег. Всички останали от НАТО отхвърлиха тази идея Москва изначално. Френският президент все по-често започва да играе собствена игра, влизайки в конфликт с Вашингтон. Изглежда, че прогнозата, че Макрон иска да влезе в ситуационен съюз с Путин, за да постигне лидерството на Франция в ЕС, се сбъдва, коментира руският вестник  „Взгляд“ . \r\n \r\nВ четвъртък Кремъл потвърди, че френският президент Еманюел Макрон e изпратил отговор на посланието на Владимир Путин от септември за съдбата на Договора за премахване на ракетите със среден и по-малък обсег (ДРСМО). Писмото-отговор на Макрон съдържа разбиране на загрижеността на Русия „и готовност за диалог по този въпрос“, заяви Дмитрий Песков, говорител на руския лидер. \r\n \r\nТака Макрон стана първият западен лидер, който се съгласи да започне преговори с Москва за ДРСМО. Припомняме, Путин предложи да се обяви мораториум върху разполагането на подобни ракети, като изпрати писмо по този въпрос през септември до няколко десетки държави от НАТО. Централата на Алианса чрез думите на генералния му секретар Йенс Столтенберг каза веднага, че „не вижда смисъл“ в предложението на Путин. \"Ние сме чували това предложение и преди, но то не заслужава доверие, защото то пренебрегва реалността\", отбеляза той и добави, че Русия вече е разположила крилатата ракета 9M729 на границите на НАТО. \r\n  \r\nСлучи се така, че в четвъртък Макрон прие Столтенберг в Елисейския дворец. „Наскоро предизвика широк отклик отговора на Франция на писмото от президента Путин. Франция любезно сподели отговора си на това писмо със своите съюзници, което не всички съюзници са правили преди. Мисля, че това е добър подход“, каза Макрон, разговаряйки с генералния секретар на НАТО. \r\n \r\nМакрон също отхвърли конкретната идея за мораториума, „идеята обаче не трябва да се отхвърля като основа за дискусия“, цитира френският лидер ТАСС. „Необходимо е да се изгради прозрачен, задълбочен и взискателен диалог с Русия“, каза Макрон. \"Ето защо изразих волята си да дам нов тласък на този диалог.\" \r\n \r\nВ същото време той отбеляза, че \"Франция разбира загрижеността на съюзниците и никога не би рискувала сигурността на партньорите\", но \"липсата на диалог с Русия не направи континента по-безопасен.\" \r\n \r\n„Враг ли ни е Русия днес? Или е Китай? Целта на НАТО ли е да ги сочи като врагове? Не мисля така \", заяви Макрон (според Bloomberg). \r\nСтолтенберг трябваше да си припомни, че споровете между страните от НАТО са нормални. „Не е тайна, че имаме разногласия, защото сме 29 съюзници. Такива имаше и преди, но всеки път ги преодолявахме и поддържахме мира в Европа, което е основната задача на НАТО “, увери генералният секретар. \r\n \r\nГерманският вестник Frankfurter Allgemeine Zeitung подчертава, че за втори път този месец Макрон \"плува срещу течението \"в рамките на съюза“. Той направи първия си скандал в началото на ноември, когато обяви \"мозъчната смърт\" на НАТО. Говорейки в четвъртък със Столтенберг, Макрон, между другото, припомни обидните си думи на госта и не ги отрече. Френският лидер заяви, че това изявление е „полезно събуждане“ за съюза. \r\n \r\nМосква смята, че този път Париж е решил да спори със съюзниците въз основа на абсолютно рационални и универсални съображения. „Макрон разбира, че унищожаването на договора е лошо за Европа“, заяви пред вестник „Взглад“ Олег Морозов, член на Съвета на федерацията. - Ракетите със среден и малък обсег на действие не пречат на „балистичната история на отношенията“ между САЩ и Русия, където има съвсем различни разстояния. Това е проблем  на Европа и околните територии. \" \r\n \r\nСенаторът вярва: „Ако договорът бъде унищожен и НАТО реши да разположи ракети в Европа, тогава Франция става уязвима при ответния удар от Русия. Макрон с право нарича това въпрос на европейската сигурност, а не на американската.\" \r\n \r\nРъководителят на Центъра за френски изследвания на Руската академия на науките Юрий Рубински твърди, че Макрон „не може и не иска да приеме едностранно руското предложение за ДРСМО“ и затова призовава партньорите си за съвместна дискусия. Вече е ясно, че не всички страни подкрепят тази идея: Германия вече изрази съмненията си, а Полша и балтийските страни няма да се противопоставят на ръководството на НАТО, защото тази организация остава за тях „верую“ и фундамент на външната политика. \r\n \r\nМакрон все още се стреми да бъде съюзник на Съединените щати, но в същото време той започна активно да установява отношения с Русия и Китай, припомни експертът пред изданието, а в отношенията с тези две сили „той се позиционира не само като президент на Франция, но и като упълномощен представител на интересите на Европейския съюз \". \r\n„Призивите на Макрон за обширна система за сигурност и сътрудничество на евразийския континент от Лисабон до Владивосток са пряко продължение на идеята на Шарл де Гол за Европа от Атлантическия океан до Урал“, добави Рубински. \r\n \r\nРуските политици също не изключват, че Макрон се нуждае от идеята за преговори с Русия за ДРСМО, за да укрепи авторитета си в съюза. \"Невъзможно е да се оценят недвусмислено плановете на Макрон по отношение на отношенията с Русия, но няма съмнение в амбициите му, желанието му да играе ролята си в Европа, да се конкурира с другите страни и да взема ключови решения\", добави сенаторът Олег Морозов. \r\n \r\n  Юлиян Марков", "date": "2019.12.01", "title": "„Взгляд“: Макрон се възползва от руските ракети за самоутвърждение"}
{"url": "http://www.focus-news.net/news/2019/12/01/2724923/aktualna-patna-obstanovka.html", "text": "Информация за състоянието на републиканските пътища 6:30 ч.на 01 декември 2019 г., предоставена от  \r\n \r\n Метеорологична обстановка: \r\nТемпературите са в интервала от + 8° до + 11°С \r\nВремето над страната е предимно облачно. \r\nСлаб до умерен вятър духа в областите: Бургас, Варна, В. Търново, Видин, Пазарджик, Пловдив, Разград, Смолян, София, Хасково и Шумен. \r\nДъжд вали в областите Варна, Добрич, Разград и Русе. \r\nПътните настилки са предимно сухи, частично мокри по високите места, на места обледени и обработени за движение при зимни условия. \r\n \r\nОграничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа.  \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път на София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. \r\n \r\n Състояние на автомагистралите: \r\nАМ „Тракия“:  \r\nОбласт София:  \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 30.06.2020 г. \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 31.03.2020 г. \r\nОбласт Бургас: \r\nДвижението в участъка Ветрен – Карнобат от км 355+145 до км 355+277 в посока София се осъществява с повишено внимание поради подмяна на мълниезащитно въже. Участъкът е сигнализиран с пътни знаци. Срок до 01.12.2019 г. \r\n \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София. През празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна. При благоприятни атмосферни условия ограничението ще се въвежда в участъка от км 14+210 до км 22+620 поради извършване на ремонтни дейности по пътната настилка от км 16+530 до км 20+620. Срок 15.12.2019 г.; \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; \r\nДвижението от км 33+960 до км 39+050 в посока Варна е ограничено поради ремонтно-възстановителни дейности на виадукт при км 36+450 /Коренишки дол/ и се осъществява двупосочно в платното посока София. В последния почивен ден в 10:00 часа временната организация на движението се въвежда с две ленти посока София и една посока Варна, а в последния работен ден преди почивните дни в 12:00 часа – две ленти посока Варна и една посока София. Срок 15.12.2019 г.;  \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Участъкът е сигнализиран с пътни знаци. Срок до 20.12.2019 г. \r\n \r\nАМ „Марица“: няма ограничения. \r\n \r\nАМ „Черно море“: няма ограничения. \r\n \r\nАМ „Струма“:  \r\nОбласт Кюстендил и Перник: \r\nОграничено е движението в платното посока ГКПП „Кулата“ при виадукта в района на с. Джерман в участъка между км 60 и км 66 поради аварийно-възстановителните дейности по съоръжението при 62-ри км което бе засегнато от пожара в депото за отпадъци. \r\nЗа улеснение на пътуващите в края на работната седмица в петък от 14 ч. на виадукта при 62-ри км, както и досега, ще се обособяват две ленти към Благоевград и една лента към София, а от 10 ч. в последния почивен ден - неделя, до 14 ч. на последния работен ден ще има две ленти за София и една за Благоевград. \r\nПревозните средства над 12 т, включително и автобусите, пътуващи към Кулата, както и в момента се отбиват от АМ „Струма“ при пътен възел „Долна Диканя“, преминават по път I-1/Е-79 и при пътен възел „Бобошево“ продължават по АМ „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. \r\nОбласт Перник: \r\nДвижението в участъка от км 23+664 до км 23+930 в посока София се осъществява с повишено внимание поради укрепване на откос и възстановяване на банкет. Участъкът е сигнализиран с пътни знаци. Срок до 20.12.2019 г. \r\n \r\n Въведени ограничения по основните пътни направления: \r\n \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Приморски“ - забранен за МПС над 12 т.;  \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\n \r\n Състояние на републиканската пътна мрежа: \r\n \r\nОграничения в движението на МПС по първокласната пътна мрежа: \r\n \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nВъвежда се реверсивно движение по път I-1 София – Перник при Владая от км 276+040 до км 277+610 а именно: всеки работен ден от понеделник до петък се обособяват две ленти в посока София за времето от 06:00 до 10:00 часа, същото се отнася и за последния почивен ден и всяка неделя от 18:00 до 19:00 часа. Срок 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2020 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 29.09.2020 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.12.2019 г. \r\n \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения. \r\n \r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г. \r\n \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: \r\nОбласт Велико Търново: \r\nДвижението в участъка от границата с област Габрово до с. Балван от км 101+550 до км 112+000 се осъществява в една лента поради ремонтни дейности на асфалтовата настилка. Участъкът е сигнализиран от пътни знаци. Срок до 18:00 ч. на 04.12.2019 г. \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се извършва с повишено внимание във връзка със строителството на обект: АМ „Хемус”.Срок 31.05.2020 г. \r\n \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 30.06.2020 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали \r\n \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения. \r\n \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; \r\nДвижението в участъка Драгоман – Сливница от км 20+500 до км 32+447 се осъществява с повишено внимание поради модернизация на пътното тяло, като поетапно се ограничават определени пътни участъци. При необходимост се осигурява обходен маршрут. Участъкът е сигнализиран с пътни знаци. Срок 31.05.2020 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nДвижението по „Аспарухов“ мост в посока Варна при км 117 се осъществява в една лента поради ремонтни дейности на дилатационна фуга. Ограничава се движението по активната лента, като движението се осъществява в изпреварващата лента. Участъкът е сигнализиран с пътни знаци. Срок до 04.12.2019 г. \r\nОбласт Бургас: \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; \r\nДвижението в участъка Слънчев бряг – Бургас при обхода на гр. Поморие от км 222+849 до км 225+522 се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е ограничена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; \r\nДвижението в участъка Обзор – Слънчев бряг е ограничено за МПС над 12 т. поради ремонтни дейности на водосток при км 185. Движението на тежкотоварните автомобили се осъществява по обходни маршрути през проходите „Айтоски“ и „Ришки“. Участъкът е сигнализиран с пътни знаци. Срок до 06.12.2019 г.; \r\n \r\n Състояние на републиканската пътна мрежа: \r\n \r\n1. Ремонтни дейности и временна организация на движението /ВОД/:  \r\n \r\nОПУ-Благоевград: \r\nВременно са въведени следните ограничения за движение на МПС:  \r\nПът ІІІ-109: Движението по път IІІ-109 АМ „Струма“ – Лозеница от км 0+000 до км 10+754 е ограничено за всички МПС поради рехабилитация на пътното тяло. \r\nОбходен маршрут: АМ „Струма“ – п.в. „Ново Кономлади” – по общински път през с. Ново Кономлади – с. Капатово – с. Кромидово – с. Хърсово – с. Виногради – път ІІІ-109 Лозеница – Мелник и обратно. Срок до 31.12.2019 г. \r\nРемонтни дейности: няма ограничения. \r\n \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности:  \r\nПът II-73: Движението по път II-73 Прилеп – Риш от км 43+500 до км 66+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 06.12.2019 г.; \r\nПът II-99: Движението по път II-99 Бургас – Черноморец от км 6+000 до км 14+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 10.12.2019 г.; \r\nПът III-208: Движението по път III-208 Провадия – Айтос при км 51+900 в района на Добромир се осъществява в една лента поради оборудване на съществуваща стационарна контролна единица на електронната система за събиране на пътни такси за МПС над 3,5 т. Участъкът е сигнализиран с пътни знаци. Срок до 03.12.2019 г.; \r\nПът III-539: Движението по път III-539 Средец – Айтос от км 44+700 до км 45+680 в района на гр. Айтос се осъществява с повишено внимание поради въвеждане на временна организация на движението във връзка с изпълнението на обект за пречиствателна станция за отпадни води на гр.Айтос. Скоростта на движение в участъка се ограничава на 40 км/ч. Срок до 13.12.2019 г. \r\n \r\nОПУ-Варна: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът III-2008: Движението по път III-2008 Девня – Езерово от км 0+000 до км 16+900 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 31.12.2019 г. \r\n \r\nОПУ-В. Търново: \r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 03.01.2020 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 03.01.2020 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 03.01.2020 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 03.01.2020 г. \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 20.12.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+289 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 20.12.2019 г.; \r\nПът ІІІ-662: Движението по път ІІІ-662 Твърдица – Елена от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 03.01.2020 г.; \r\nПът III-3031: Движението по път III-3031 Павликени – Самоводене от км 8+900 до км 30+762 се осъществява в една лента поради превантивен ремонт. Движението се регулира със светофарна уредба, пътни знаци и регулировчици. Срок до 20.12.2019 г. \r\n \r\nОПУ-Видин: \r\nВременно са въведени следните ограничения за движение на МПС:  \r\nПът III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище.  \r\nОбходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 31.12.2019 г. \r\nРемонтни дейности: няма ограничения. \r\n \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.; \r\nРемонтни дейности:  \r\nПът ІІІ-103: Движението по път ІІІ-103 Мездра – Горна Кремена от км 2+550 до км 6+660 се осъществява с повишено внимание поради ремонти дейности на асфалтовата настилка. Участъкът е сигнализиран с пътни знаци. Срок до 15.12.2019 г.; \r\nПът ІІІ-1503: Движението по път ІІІ-1503 Крушовица – Софрониево – Бутан се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 12.12.2019 г. \r\n \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 30.06.2020 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 30.06.2020 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 30.06.2020 г. \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.06.2020 г. \r\n \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-207: Движението по път III-207 Кочмар – Тервел от км 51+850 до км 52+860 в гр. Тервел се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 04.12.2019 г. \r\n \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.01.2019 г. \r\nРемонтни дейности:  \r\nПът III-107: Движението по път III-107 Пастра – Рилски манастир от км 27+575 до км 27+825 се осъществява с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището „Рилски манастир”. Срок до 03.01.2020 г.; \r\nПът II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г. \r\n \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности: няма ограничения. \r\n \r\nОПУ-Ловеч:  \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-358: Движението по път III-358 Шипково – Рибарица от км 32+750 до км 34+600 се осъществява с повишено внимание поради ремонтни дейности на асфалтовата настилката. Водачите да се движат със съобразена скорост. Срок до 13.12.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 18.12.2019 г. \r\n \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 15.01.2020 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.01.2020 г.; \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 20.12.2019 г. \r\nРемонтни дейности: няма ограничения. \r\n \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-843: Движението по път III-843 Велинград – Сърница от км 6+000 до км 32+000 се ограничава поради частични ремонтни дейности на асфалтовата настилка. Участъкът е сигнализиран с пътни знаци.  \r\nОбходен маршрут: по път II-84-Велинград – гара Костандово, по път III-376 гара Костандово – местност „Превала“, по път II-37 местност „Превала“ – гр. Доспат, по път III-843 гр. Доспат – Сърница. Срок до 06.12.2019 г.; \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.; \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 20.12.2019 г.; \r\n \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път ІІ-63 Перник – Брезник – Трън в чертите на гр. Брезник от км 20+500 до км 21+500 е ограничено от понеделник до петък за времето от 8:00 до 17:00 часа във връзка с ремонтни дейности на площадно пространство.  \r\nОбходен маршрут: по ул. „Мала река” и по ул. „Ангел Коцелянов” част от път ІІІ-811. Срок до 06.12.2019 г.; \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 18.12.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т.  \r\nОбходен маршрут: Вукан – Костуринци – Стайчовци – Вълча поляна – махала Пали лула – разклон за Лева река и обратно.Срок до 31.01.2020 г.; \r\nПът III-1003: Движението по път III-1003 Драгичево – Рударци в участъка от кръстовище при с. Драгичево към с. Рударци от км 0+050 до км 0+500 е ограничено поради ремонтни дейности на канализация. Автомобилното движение в участъка се осъществява по обходен маршрут през улици на с. Драгичево. Срок до 14.12.2019 г.; \r\nПът ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци.  \r\nОбходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до18.12.2019 г.; \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 31.12.2019 г.; \r\nПът II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г.; \r\nПът III-637: Движението по път III-637 Вукан – Пенкьовци при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци. Срок до 18.12.2019 г.; \r\nПът III-637: Движението по път III-637 Вукан – Видрар от км 9+000 до км 12+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 06.12.2019 г.; \r\nПът ІІІ-1003: Движението по път ІІІ-1003 Драгичево – Рударци от км 0+000 до км 0+500 се осъществява в една лента поради ремонт на канализация. Движението се регулира с пътни знаци. Водачите да се движат със съобразена скорост и повишено внимание. Срок до 14.12.2019 г. \r\n \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно.; \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено за МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г.; \r\nРемонтни дейности: няма ограничения. \r\n \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. Срок – целогодишно.  \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица.  \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г. \r\nОбходен маршрут: път Поповица – Садово – Кочево – Болярци.; \r\nПът III-866: Движението по път III-866 Девин – Кричим се ограничава за всички МПС поради ремонтни дейности на асфалтовата настилка в часовете от 07:00 ч. до 19:00 ч. Участъкът е сигнализиран с пътни знаци.  \r\nОбходен маршрут: Девин – Смолян – Асеновград – Пловдив и обратно. Срок до 06.12.2019 г.; \r\nПът III-8606: Движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. \r\nОбходен маршрут през уличната мрежа на гр. Куклен. Срок до 31.12.2019 г.; \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nПът II-64: Движението по път II-64 Пловдив – Карлово от км 48+275 до км 49+250 се осъществява в платното посока Карлово поради ремонтни дейности в района на с. Труд. Срок до 31.12.2019 г.; \r\nПът III-866: Движението по път III-866 Кричим – граница с област Смолян от км 88+050 до км 103+341 се осъществява с повишено внимание поради строително ремонтни дейности. Движението ще бъде затруднено, но няма да бъде спряно. Срок до 20.12.2019 г. \r\n \r\nОПУ-Разград: \r\nВременно са въведени следните ограничения за движение на МПС: \r\nПът II-49: Движението по път II-49 Разград – Кубрат в участъка от с. Просторно до гр. Кубрат от км 54+956 до км 63+985 е ограничено за движение на МПС поради превантивен ремонт на пътя.  \r\nОбходен маршрут: Просторно – Побит камък – Острово – Брестовене и обратно. \r\nСрок до 15.12.2019 г. \r\nРемонтни дейности: няма ограничения.  \r\n \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 07.01.2020 г. \r\nРемонтни дейности: \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.01.2020 г.; \r\nПът III-2102: Движението по път III-2102 Сливо поле – Борисово от км 0+000 до км 3+500 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 13.12.2019 г.; \r\n \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения \r\n \r\nОПУ-Сливен: \r\nВременно са въведени следните ограничения за движение на МПС: \r\nПът II-53: Движението по път II-53 Сливен – Ямбол в участъка гр. Сливен – с. Хаджидимитрово от км 126+225 до км 136+000 е ограничено за МПС над 12 т. поради частични ремонтни дейности на асфалтовата настилка.  \r\nОбходен маршрут:  \r\n- В посока София – Сливен: гр. Нова Загора – път II-66 – Сливенски минерални бани – Сливен . \t \r\n- В посока Сливен – Ямбол: по път I-6 през пътен възел „Петолъчката“ – Зимница – Ямбол и обратно. Срок до 08.12.2019 г.; \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.12.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.12.2019 г. \r\nРемонтни дейности: няма ограничения. \r\n \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 20.12.2019 г.; \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 20.12.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 20.12.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 31.12.2019 г. \r\n \r\nОПУ-София: \r\nВременно са въведени следните ограничения за движение на МПС: \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за МПС над 12 т. с ремаркета и полуремаркета поради влошени експлоатационни характеристики на пътното тяло. Срок до 31.03.2020 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2020 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г. \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-16: Движението по път II-16 Своге – София при Томпсън от км 57+350 до км 58+050 се осъществява в една лента поради укрепване на свлачище. Движението се регулира от светофарна уредба, като скоростта е ограничена до 50 км/ч. Срок до 13.01.2020 г. \r\n \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г. \r\nРемонтни дейности: няма ограничения. \r\n \r\nОПУ-Търговище: \r\nВременно са въведени следните ограничения за движение на МПС: \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2020 г.; \r\nРемонтни дейности: \r\nПът III-2002: Движението по път III-2002 Цар Калоян – Попово от км 11+500 до км 38+600 се осъществява с повишено внимание поради извършване на ремонтни дейности на асфалтовата настилка. Участъкът е сигнализиран с пътни знаци. Срок до 06.12.2019 г. \r\n \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: няма ограничение. \r\n \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 01.04.2020 г. \r\nРемонтни дейности: няма ограничения. \r\n \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2019 г. \r\n \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.12.01", "title": "Актуална пътна обстановка"}
{"url": "http://www.focus-news.net/news/2019/12/01/2724940/noviyat-predsedatel-na-evropeyskiya-savet-do-may-shte-se-znae-za-reformite-i-dali-shte-zapochnem-pregovori-s-makedoniya-i-albaniya-imame-problem-s-rusiya-za-neya-sanktsii-i-dialog.html", "text": "Новоизбраният председател на Европейския съвет Шарл Мишел заяви в интервю пред няколко европейски издания, че не само Франция е заинтересована от реформите в процеса на разширяване на Европейския съюз, предава скопското електронно издание  МКД . \r\n \r\nТой оцени, че до май, когато се проведе срещата на върха ЕС-Балкани, трябва да е ясно как ще изглежда реформата и дали ще бъде официално изискване за ЕС при започването на преговори със Северна Македония и Албания. \r\n \r\n„Дали подкрепям френските идеи за реформи в разширяването? Това е много повече от френски идеи, защото на срещата на върха усетих интереса на много страни. Самият аз молих да избегнем гласуването, да си дадем допълнително време, за да подготвим решенията. И в седмиците, които следват, да осъществим този стратегически дебат. През май ни очаква срещата на върха за Балканите и се надявам, че дотогава ще успеем да изясним ситуацията“, заяви Мишел. \r\n \r\nПредседателят на Европейския съвет отбеляза, че в Брюксел са наясно, че стабилността на Балканите е ключова и че има други активни играчи в региона. \r\n \r\n„Но не става въпрос само за това, дали ще започнем преговорите с две държави, или не, но и за реформа на самия процес на разширяване, например с въвеждане на обратимост на отделни стъпки в разширяването в случай на отстъпление в реформите“, заяви Мишел. \r\n \r\nДо срещата на върха с балканските страни през май бившият белгийски премиер вярва, че както въпросът за реформата, така и решението за започване на преговори с Македония и Албания ще бъдат изяснени. „Реформата на процеса на разширяване ще бъде официално изискване за споразумение за започване на преговори с Албания и Северна Македония? Ако сега направя изявления по тази тема, това само ще усложни процеса на вземане на решения“, каза той. \r\n \r\nПредседателят на Европейския съвет каза също, че ЕС трябва стратегически да реши коя политика ще провежда спрямо съседите си от ЕС, а в отношенията си с Русия трябва да продължи двустепенната политика - санкции и диалог. \r\n \r\n„Трябва да останем недвусмислени относно неприемливото поведение на Русия - от потъпкване на териториалната цялост на Украйна, през дезинформация, до кибератаки. Имаме проблем с Русия, когато става дума за спазването на границите, но и с ролята й на юг от Европа - в Сирия, Либия, нарастващото й присъствие в африканските страни“, отбеляза Мишел. \r\n \r\nПредседателят на Европейския съвет обаче предупреди, че би било грешка да се промени стратегията спрямо Русия, без да се вземат предвид различната чувствителност на всички членове на ЕС, включително тези, които са особено чувствителни предвид историята на отношенията им с Русия. \r\n \r\n„Единството на ЕС е от решаващо значение в отношенията с Русия“, каза Мишел. \r\n \r\nПревод и редакция:", "date": "2019.12.01", "title": "Новият председател на Европейския съвет: До май ще се знае за реформите и дали ще започнем преговори с Македония и Албания; Имаме проблем с Русия, за нея - санкции и диалог"}
{"url": "http://www.focus-news.net/news/2019/12/01/2724935/denyat-1-dekemvri-v-balgarskata-istoriya.html", "text": "1 декември се свързва с появата на един от ценните документи от средновековната българска държава - Мрачката грамота на цар Иван Александър - издадена през 1347 година. Дарствената грамота за манастира “Свети Никола” в местността Мраката, Радомирско, е важен исторически извор за административното устройство на България през ХІV век. \r\nВ България Военномедицинска академия отбелязва своя празник. Тя е първоприемник на създадената през 1891 година Софийската обща гарнизонна болница с началник д-р Георги Золотович. \r\nПрез 1915 г. българското правителство протестира срещу използването на патрони “дум- дум “от англо-френските войски в Македония. “Дум-дум” е британски боен патрон, разработен в Индия за употреба на Северозападния фронт в края на 90-те години на ХІХ век. Патронът се състои от покрит 303-куршум, чийто връх излага на показ оловното ядро. Целта е да се подобри ефективността като се увеличи разширяването при удар. \r\nГодина по-късно, 1916 г., в хода на Първата световна война части от Дунавската армия достигат река Арджеш в Румъния. През октомври 1916 г. Централните сили вземат решение за настъпление към столицата на Румъния Букурещ като по този начин целят излизането на държавата от войната.  \r\n1 декември 1921 г. - д-р Филип Атанасов, ръководител на революционното движение на Македонската федералистична емигрантска организация, подписва протокол в Тирана с ген. Александър Протогеров за обща революционна дейност с ВМРО и със съдействието на албанците. \r\nНа 1 декември е роден композиторът Петко Стайнов. \r\nНа 1 декември умира първият български екзарх Антим I. \r\n \r\n \r\n2010 г. \r\nУмира българският актьор Петър Иванов Гюров. Той е роден на 10 юли 1934 г. в Перник. Учи актьорско майсторство във ВИТИЗ „Кръстьо Сарафов“ в класа на проф. Николай Масалитинов. Играе в трупата на театър „Българска армия“. Умира на 1 декември 2010 г. във София. Участва в редица филми като: „Чудо” (1996), „Бащи и синове” (1990), „Предупреждението” (1982) и др. \r\n \r\n2010 г. \r\nЗавършена е руската атомна подводница със стратегическо предназначение „Александър Невски“, която е втората от класа от четвърто поколение „Борей“. Строителството ѝ започва на 19 май 2004 г. в заводите „Севмаш“ в Северодвинск, а е въведена на въоръжение в края на 2013 година. \r\n \r\n2009 г. \r\nБорис Георгиев е удостоен от президента на Р България с Орден „Стара планина” – първа степен „за изключително големите му заслуги към Република България в областта на физическото възпитание и спорта и по повод 80 години от рождението му.“ \r\n \r\n2009 г. \r\nУмира българският офицер и историк Петко Йотов. Той е роден на 2 септември 1947 г. в гр. Плевен. Йотов е дългогодишен директор на Националния военноисторически музей в София (1989–2009 г.). \r\n \r\n2009 г. \r\nМинистерството на културата връчва отличието „Златен век” на испанските граждани Пере Серра и Бернардо Кетглас. \r\n \r\n1996 г. \r\nВ Кърджали е проведена Трета национална конференция на ДПС, на която Ахмед Доган е преизбран за лидер на организацията. \r\nАхмед Доган е политически деец. Завършва философия в Софийския университет \"Св. Климент Охридски\". Редовен аспирант е в Института по философия при БАН. През 1986 г. е кандидат на философските науки и научен сътрудник  в Института по философия към Българската академия на науките /БАН/. Заради участието му в съпротивата срещу възродителния процес е арестуван и осъден на 10 години лишаване от свобода. След 10 ноември 1989 г. се включва в политическия живот на страната. Ахмед Доган е един от основателите и лидер на Движението за права и свободи от 1990 г. Депутат е в VII-мо Велико народно събрание и в ХХXVI-то, ХХXVII-мо, ХХXVIII-то и ХХXIX-то. От 11 юли 2005 г. Ахмед Доган е депутат в 40-то Народно събрание. Той е председател на парламентарна група на “ДПС”. \r\n \r\n1981 г. \r\nСъздаден е фонд \"1300 години България\".  \r\nПрез 2001 г. е приет закон за Националния дарителски фонд \"13 века България\", като към него са приети изменения и допълнения. Според закона фондът има за цел да организира и подпомага дарителска дейност, извършвана от български и чуждестранни физически и юридически лица в подкрепа на образованието, науката, културата, възстановяването и опазването на исторически и културни ценности, здравеопазването и други социални сфери. \r\n \r\n1979 г. \r\nУмира Вергил Димов – член на БЗНС. Роден е в село Аязлар (дн. Светлен), Поповско. Член е на БЗНС от 1920 г. През 1923-1924 г. е секретар на Постоянното присъствие на Българския земеделски младежки съюз. През 1924 г. е принуден да емигрира от България. Завръща се в страната през 1926 г. и става един от основателите на БЗНС \"Врабча 1\". От 1926 г. до 1931 г. изпълнява длъжността организатор на съюза, през 1931-1932 г. е негов секретар. От 1932 г. до 19 май 1934 г. е министър на благоустройството в блоковия кабинет, възглавяван от Н. Мушанов. За втори път става министър в кабинета на К. Муравиев (2-8 септември 1944 г. ) и поема Министерството на вътрешните работи и е временно управляващ Министерството на железниците, пощите и телеграфите. След 9 септември 1944 г. е задържан. Освободен е през 1954 г. Занимава се с адвокатска практика. \r\n \r\n1972 г. \r\nСъстои се първото извеждане в Космоса на българската апаратура “П1” на борда на спътника Интеркосмос 8, чрез която се изследват параметрите на космическата плазма. Апаратурата е създадена от Научната група по физика на Космоса към Президиума на БАН. През 1972 г. България е включена в ранглистата на ООН като 18-та космическа страна. За 25 години България е извела в Космоса 50 апарата. \r\n \r\n1970 г. \r\nВ Гюргево е подписана спогодба за строеж на газопровод за транспортиране на природен газ от СССР за България. \r\n \r\n1944 г. \r\nОбнародвано е постановление, което предвижда да бъдат освобождавани от наказателно преследване военни, подсъдими по т.нар. Народен съд, ако имат активно участие във войната срещу Германия. Целта му е да запази от преследване част от кадровите военни. Постановлението е по доклад на военния министър Дамян Велчев. Министерският съвет го приема на 23 ноември. БРП (к) се противопоставя на постановлението. От 4 до 7 декември тя организира митинги и демонстрации в цялата страна и на 8 декември постановлението е отменено. \r\n \r\n1934 г. \r\nУмира Бончо Ненков Боев - български професор по финансови науки и статистика. Роден е на 3 март 1859 г. в Котел. Завършва право в Москва; специализира политическа икономия, финансови науки и статистика в Хале. Управител на Българската Народна Банка, един от основателите на Българското икономическо дружество и редактор на списанието му. През 1892 г. извършва реформа на данъчната администрация. Въвежда института на държавни бирници (данъчни инспектори). \r\n \r\n1925 г. \r\nРоден е Любомир Петков Кабакчиев – български театрален и филмов актьор. Завършва право в СУ (1950 г.) и ВИТИЗ (днешен НАТФИЗ, 1953 г.) при Кр. Мирски. Работи активно в телевизията и по-рядко в киното.  \r\nУчаства в : “Утро над родината” (1951 г.), “Наша земя” (1953 г.), “Димитровградци” (1956 г.), “Ребро Адамово” (1957 г.), “В навечерието” (1959 г.), “Стръмната пътека” (1961 г.), “13 дни” (1964 г.), “С пагоните на дявола” (тв, 1967 г.), “Двойникът” (1969 г.), “На всеки километър” (тв, 1969 г.-1972 г.), “Войниците на свободата” (1977 г.), “Константин Философ” (1983 г.). Участва в телевизионни постановки: “Човекът от досието” (1966 г.), “Рожден ден” (1971 г.), “Рози за д-р Шомов” (1972 г.), “Първият удар” (1972 г.), “Елегия” (1976 г.), “Годежна вечеря” (1977 г.), “Силни времена” (1978 г.), “Хора и богове” (1979 г.), “Клопка” (1983 г.), “Рози за д-р Шомов” (1984 г.), “Забравете този случай” (1985 г.), “Ретро” (1986 г.) и др. Любомир Петков Кабакчиев умира през 1986 г. \r\nРоден е Мартин Родбел - американски биохимик. Лауреат на Нобелова награда. \r\n \r\n1921 г. \r\nД-р Филип Атанасов, ръководител на революционното движение на Македонската федералистична емигрантска организация, подписва протокол в Тирана с ген. Александър Протогеров за обща революционна дейност с ВМРО и със съдействието на албанците. Самата Македонско федералистична емигрантска организация е учредена три дни по-късно и възниква на основата на Временната комисия. В организацията участват 27 дружества с идеята за независима Македония, която ще има федеративно устройство и ще е съединително звено между балканските държави. Скоро след учредяването организацията се разделя на две - легална, възглавявана от арх. Н. Юруков, и нелегална - от д-р Ф. Атанасов. \r\n \r\n1916 г. \r\nВ хода на Първата световна война части от Дунавската армия достигат река Арджеш в Румъния. \r\nПрез октомври 1916 г. Централните сили вземат решение за настъпление към столицата на Румъния Букурещ като по този начин целят излизането на държавата от войната.  \r\nНа 23 ноември 1916 г. Първа софийска дивизия и 12-а пехотна дивизия в състава на Дунавската армия преминават Дунава и настъпват към Букурещ. \r\nУспешните действия на съюзниците в Карпатите и на 3-а българска армия в Добруджа създават условия за форсиране на р. Дунав и настъпление по Мунтенското оперативно направление. Такава задача получава Дунавската армия която трябва да форсира реката при Свищов и като развие удара към Букурещ, да съдейства за овладяването на града. При форсирането армията, командвана от германския генерал Кош, разполага с 217-а германска, Сборната и 1-ва пехотна софийска дивизия, Сборната конна дивизия и други части - общо 32 пехотни дружини и 66 артилерийски батареи. В полосата за форсиране противникът разполага с 10 пехотни дружини и 11 артилерийски батареи. Така превъзходството на Дунавската армия е значително. Форсирането започва рано сутринта на 23 ноември от 217-а и Сборната пехотна дивизия. Още същия ден те овладяват Зимнич. На другия ден е построен понтонен мост и до вечерта на 25 ноември на румънска територия са прехвърлени освен първоешелонните съединения още нашата 12-а пехотна и турската 26-а пехотна дивизия. С тези войски армията осъществява по-нататък своето настъпление към Букурещ, форсирането при Свищов се осигурява с демонстративни действия в районите на Сомовит, Гиген и Оряхово. \r\n \r\n1915 г. \r\nБългарското правителство протестира срещу използването на патрони “дум- дум “от англо-френските войски в Македония. \r\n“Дум-дум” е британски боен патрон, разработен в Индия за употреба на Северозападния фронт в края на 90-те години на ХІХ век. \r\nПатронът “дум-дум” се състои от покрит 303-куршум, чийто връх излага на показ оловното ядро. Целта е да се подобри ефективността като се увеличи разширяването при удар. \r\nФразата “дум-дум” по-късно започва да се отнася за всеки куршум с мек или кух връх. Хагската конвенция от 1899 г. забранява употребата на “дум-дум” куршуми по време на война. \r\n \r\n1897 г. \r\nРоден е Иван Атанасов Хаджимарчев - български писател. Член на Съюза на трудово борческите писатели от 1927 г. и на Дружеството на детските писатели от 1945 г. Печата за пръв път във в-к “К’во да е” през 1914 г. Най-известен е романът му “Овчарчето Калитко”. Съчинения: “Водовъртеж” (1927 г., псевд. Клетника Мадлен), “Глад и мистерия” (1928 г., псевд. Клетника Мадлен), “Братовчедките. Изповед на един скъперник” (1929 г., псевд. Клетника Мадлен), “Маркиз Етан” (1931 г.), “Топла храна (Намерени страници)” (1934 г.), “Овчарчето Калитко” (1946 г.), “Ти пръв уби!” (драма, 1946 г.), “Комисарят и Ко” (комедия, 1947 г.), “Номер тринадесет” (комедия, 1948 г.) и др. \r\n \r\n1896 г. \r\nРоден е Петко Груев Стайнов - български пианист и композитор. Родом е Казанлък. Изгубва зрението си на 5-годишна възраст. Започва да учи музика в Държавния институт за слепи в София (цигулка, флейта, пиано) и завършва курса през 1915 г. В България концертира в София и провинцията с голям успех. Творби: “Тракийски танци” - сюита (1926 г.), “Легенда” (1927 г.), “Приказка” (1930 г.) - за оркестър, 25 хорови песни и др. Умира на 25 юни 1977 г.. \r\n \r\n1896 г. \r\nОткрива се IX-то Обикновено народно събрание. За Председател на събранието е избран Георги Янкулов. \r\nГеорги Димитров Янкулов е лекар и обществен деец. Той е роден в Калофер през 1844 г. Първоначално учи в родния си град, а след това в Робърт колеж в Цариград. Завършва медицина във Франция. След Освобождението се установява да живее в Пловдив и взема дейно участие в обществено-политическия живот на Източна Румелия. Той е един от водачите на Народната партия. Заема и отговорни административни и държавни постове: префект на Бургаския департамент (1880 г.), член на Постоянния комитет (1879 г.–1885 г.), депутат в Областното събрание (1879 г.–1885 г.). След провъзгласяването на Съединението на Източна Румелия с Княжество България (1885 г.) е включен в състава на Временното правителство (1885 г.). Подпредседател е на VIII-мо ОНС (1894 г.–1896 г.) и председател на IХ-то ОНС (1896 г.–1898 г.). Георги Янкулов умира през 1900 г. \r\n \r\n1893 г. \r\nРоден е Атанас Атанасов Илиев – български философ, психолог и естет. Родом е от Стара Загора. Син на българския фолклорист от Възраждането Атанас Тр. Илиев. Следва философия в Санкт Петербург, Швейцария и Париж. През 1918 г. завършва образованието си в СУ “Св. Климент Охридски”. Специализира психология във Виена. Работи като учител в София. Сътрудник е на \"Натурфилософска библиотека\" на Ас. Златаров, където критикува психоаналитичната естетика; сътрудник на литературна периодика. От 1934 г. до 1936 г. е началник на Културното отделение при Министерството на просветата. Доцент в Скопския университет (от 1943 г.) и негов ректор; професор по етика и естетика в СУ (1944-1962 г.). Научните му изследвания са насочени към историята и теорията на етиката и естетиката. През 20-те години прави първите в България теоретични изследвания върху бергсонизма, създава първите университетски помагала по етика и естетика. \r\n \r\n1896 г. \r\nСъгласно заповед № 439 от 19.11.1891 г., издадена от военния министър на 1 декември, е учредена Софийска обща гарнизонна болница. За началник е назначен д-р Георги Золотович, който участва в изготвянето на законопроекти за здравеопазването и е един от основателите на Българския лекарски съюз.  \r\nПрез първата година от създаването си болницата разполага с около 100 легла, през 1900 г. - с 200 легла. През 1938 г. в София се обособява Общовойскова болница с Школа за подготовка на санитарни подофицери. \r\nПо време на Втората световна война болничното заведение притежава свои полеви хирургични звена в Унгария. \r\nПрез 1954 г. се създава Централен научноизследователски военномедицински институт. \r\nНа 12 август 1960 г. институтът прераства във Висш военномедицински институт, в чийто състав влизат научноизследователският институт, общоармейската болница в София и отделът за военномедицинска подготовка към Медицинско управление на МНО.  \r\nПрез 1980 г. се създава Военномедицинска академия като единен лечебен и учебно-научен комплекс. \r\n \r\n1888 г. \r\nРоден е Иван Георгиев Данчов – български лексикограф, енциклопедист. Завършва френска филология в Нанси, Франция. Работи в Дирекция на печата към Министерството на външните работи, след 9 септември 1944 г.- секретар в Министерството на външните работи. С брат си Никола Г. Данчов съставя еднотомната \"Българска енциклопедия. А-Я\" (1936 г.). Издава \"Правописен речник на българския книжовен език\" (1938 г.; псевд. Ив. Д. Славянов), \"Френско-български речник\" (1939 г.), \"Чужди думи в българския език\" (1944 г.), \"Правописен речник на българския книжовен език\" (1945 г., заедно с Н. Г. Данчов под псевд. Братя Славянови). Един от съставителите на \"Кратка българска енциклопедия в 5 тома\" (1963-1969 г.).Умира на 20 октомври 1960 г. \r\n \r\n1888 г. \r\nУмира Антим I - духовник, първият български екзарх, обществен и политически деец.  \r\nЕкзарх Антим I със светско име Атанас Михайлов Чалъков е роден в Лозенград (днес в Турция). Учи последователно в Коручешменското училище в Цариград, в Богословското училище на остров Халки и в Духовната академия в Москва. След като се завръща от Русия, става преподавател, по-късно и ректор на Духовната семинария на остров Халки. През 1861 г. е ръкоположен за варненско-преславски, а през 1868 г. – за видински митрополит. Антим I провежда борба за независима българска църква, отхвърля каноническото подчинение на Цариградската патриаршия, обявява се и срещу унията. През 1871 г. е избран за член на Временния съвет на Българската екзархия, на 16 февруари 1872 г. за български екзарх. По време на Априлското въстание 1876 г. защитава българския народ, поради което турското правителство го заточава в Мала Азия. Освободен през 1878 г. , той отново заема екзархийския си пост и се включва в политическото изграждане на българската държава. Избран е за председател на Учредителното събрание и на Първото Велико народно събрание (1879 г.) в Търново. \r\n \r\n1879 г. \r\nЧленове на радикалната организация “Народна воля” поставят взрив на железопътната линия под Москва с цел да бъде убит Александър II.  \r\n“Народна воля” е най-голямата и значителна революционна народническа организация в Русия. Възниква в Петербург през август 1879 г. Програмата й предвижда унищожаване на самодържавието, свикване на Учредително събрание, борба за демократични свободи, предаване земята на селяните. Начело стои изпълнителен комитет (А. И. Желябов, А. Д. Михайлов, С. Л. Перовска и др.). Организацията издава нелегалния в-к \"Народна воля\" в Петербург от 1879 г. до 1885 г. През 1879-1883 г. има клонове в 50 града с около 500 членове. \r\n \r\n1876 г. \r\nБългарското централно благотворително общество (БЦБО) изпраща до участниците в Цариградската конференция своята програма и мемоар на френски език. \r\nБългарското благотворително общество е политическа организация на българските емигранти в Румъния. Основана е на 10 юли 1876 г. в Букурещ като продължение на Българското человеколюбиво настоятелство. За неговото създаване голяма роля изиграва Вл. Йонин. Той е пратеник на славянските благотворителни комитети в Санкт Петербург и Москва, които финансират БЦБО. Йонин е и негов почетен председател. В ръководството на БЦБО са включени К. Цанков, О. Панов, Ив. Вазов, Ст. Стамболов и други. Българското благотворително общество оказва помощ на пострадалото българско население след Априлското въстание (1876 г.), включва се активно в набирането на доброволци за Сръбско-турската война (1876 г.). Чрез материалната подкрепа на славянските комитети в Русия то поема издръжката на завърналите се в Румъния българи след участието им във войната. За пропагандиране на своите цели и привличане на европейското обществено мнение в защита на българския народ БЦБО ползва вестник \"Нова България\", издаван от Христо Ботев. След обявяване на Руско-турската освободителна война (1877 г.-1878 г.) то се обръща с възвание към българския народ да подкрепи действията на руската армия. \r\n \r\n1347 г. \r\nЦар Иван Александър сключва втори брак с еврейката Сара, която приема светото кръщение и с него името Теодора. Първата съпруга на Иван Александър е изпратена в манастир.  \r\nИван Александър е български цар от 1331 г., воюва с Византия. Възвръща земите между река Тунджа и Черно море (след битката при Русокастро на 18 юли 1332 г.), използва византийските междуособни борби, за да получи през 1344 г. Пловдив и 8 крепости в Родопите. Води военни действия срещу унгарската експанзия срещу Видинското царство (1365-69 г.) и срещу граф Амадей VII Савойски при похода му към Българското черноморие (1366-67 г.). Разделя държавата между синовете си Иван Шишман и Иван Срацимир. Иван Александър е покровител на книжнината и изкуствата. \r\n \r\n1347 г. \r\nИздадена е дарствена грамота на цар Иван Александър в манастира “Св. Никола” в местността Мраката (Радомирско). Тя е известна още под името Мрачка грамота и се съхранява в Хилендарския манастир. Тази грамота е важен извор за административната уредба на българската държава през XIV в. Съдържа многобройни данни за различните категории зависимо население, за данъчните задължения и за развития управленски, военен и финансов апарат в българската средновековна държава. \r\nМанастирът “Св. Никола” се намира на 2 км. от с. Пещера. Известен е още като Оряховски манастир или Мрачки манастир. Той е основан през 12 век. По време на турското робство запустява. Възобновен е в средата на ХІХ в. (1842 г.) от местното население. По време на Руско-турската освободителна война е опожарен. Възстановен е след Освобождението, като в манастира е построен нов храм и параклис. Днес е запазена само манастирската църква. Тя е малка, триконхална, с почти квадратен наос с полуцилиндричен свод, а куполът се издига върху шестоъгълен барабан. От старите стенописи са запазени само фрагменти. Ценност представлява каменната икона \"Св. Никола\" от 1853 г. Манастирът е обявен за паметник на културата. \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.", "date": "2019.12.01", "title": "Денят 1 декември  в българската история"}
{"url": "http://www.focus-news.net/news/2019/12/01/2724939/penka-georgieva-patsientski-organizatsii-zaedno-s-teb-v-balgariya-90-ot-zarazenite-s-hiv-veche-sa-otkrivaemi.html", "text": "В България 90% от заразените с ХИВ вече са откриваеми. Това каза в интервю за  Агенция „Фокус“  Пенка Георгиева, председател на Пациентски организации „Заедно с теб“, във връзка със Световния ден за борба със СПИН – 1 декември. „Относно регистрираните случаи трябва да отговори Министерство на здравеопазването, респективно Центъра за заразни и паразитни изследвания. Това, което смятам, че е успех постигнат в България 90% от заразените с ХИВ вече са откриваеми. За разлика от преди 30 г., когато за първи път беше регистриран първия случай на ХИВ позитивен“, каза Георгиева. „В България настъпи паника, ужас, имаше неготовност на институциите. Вече почти всички, тоест 90% са откриваеми“, добави още тя. \r\n \r\nГеоргиева уточни, че броят на заболелите със СПИН за съжаление се увеличава. „Затова трябва много да се работи в посока социално преносими заболявания, тоест с младите хора. И един друг аспект, на който искам да обърна много сериозно внимание“, посочи още председателят на Пациентски организации „Заедно с теб“. „Трябва да се работи в посока да не раждат инфектирани деца. Знаем че майка заразена с вируса по всяка вероятност ще роди такова дете. Трябва да се мисли много и да се работи в тази посока, поне деца да не се раждат инфектирани“, обясни още Пенка Георгиева.  \r\nВиолета СИМЕОНОВА  \r\n \r\n \r\n Пълния текст на интервюто четете по-късно в „Мнение”", "date": "2019.12.01", "title": "Пенка Георгиева, Пациентски организации „Заедно с теб“: В България 90% от заразените с ХИВ вече са откриваеми"}
{"url": "http://www.focus-news.net/news/2019/12/01/2724943/radio-fokus-varna-navarshva-14-godini.html", "text": "Радио „Фокус” – Варна навършва 14 години. Като част от Национална радиоверига „Фокус” всеки ден екипът на медията се стреми към точно и обективно отразяване на случващото се във Варна и региона. \r\n \r\nРадио „Фокус” – Варна стартира официално своята програма на 1 декември 2005 година на честота 89.5 MHz. Програмата на Радио „Фокус“ – Варна покрива общините Варна, Аксаково, Бяла, Аврен, Ветрино, Вълчи дол, Девня, Дългопол, Провадия, Белослав, Суворово и Долни чифлик, като информацията достига и до слушателите, пътуващи по автомагистралите „Хемус” и „Черно море”, които се намират на територията на областта. От стартирането на програмата на Радио „Фокус във Варна към екипа работи и кореспондент от Добрич, а от април 2010 година Добрич е поредният град в България, в който се излъчва програмата на Радио „Фокус” –  на честота 89.3 MHz. \r\n \r\nНай-голямата българска новинарска радиоверига „Фокус“ включва над 60 регионални радиостанции, офиси в София и страната, които подготвят самостоятелни програми.", "date": "2019.12.01", "title": "Радио „Фокус” – Варна навършва 14 години"}
{"url": "http://www.focus-news.net/news/2019/12/01/2724945/reuters-iranski-opozitsionen-lider-sravni-ayatolah-ali-hameney-s-shah-mohamed-reza-pahlavi.html", "text": "Иранският опозиционен лидер Мирхюсеин Мусави сравни върховният водач аятолах Али Хаменеи с шах Мохамед Реза Пахлави, който бе детрониран по време на революцията от 1979 година, във връзка с начина, по който бяха потушени антиправителствените демонстрации този месец, предава  Reuters . \r\n \r\nБезредиците започнаха на 15 ноември, когато правителството на Ислямската република, един от най-големите производители на нефт в света, обяви огромно увеличение на цената на петрола. Но протестите бързо станаха политически, като демонстрантите поискаха отстраняването на ръководството на страната. \r\n \r\nХаменеи описа насилието като част от „много опасна конспирация“, а правителството обвини „престъпници“, свързани с опонентите му в изгнание и основните външни противници на страната – САЩ, Израел и Саудитска Арабия. \r\n \r\nИран не е дал официален брой на смъртните случаи, но Amnesty International заяви, че са най-малко 161. Техеран отхвърли тази цифра. \r\n \r\nКоментарите на Мусави за Хаменей, върховната власт в Ислямска република, бяха публикувани в изявление на опозиционния уебсайт Калеме. Той се позовава на скандално клане от 1978 г., което събра обществена подкрепа и доведе до свалянето на шах Мохамед Реза Пахлави. \r\n \r\n„Убийците от 1978 година представляваха нерелигиозен режим, а агентите и стрелците от неомври 2019 година са представители на религиозно правителство“, заяви той. „Тогавашният главнокомандващ беше шаха, а днес върховният водач има абсолютна власт“. \r\n \r\nТой призова правителството да „обърне внимание на последствията от убийствата на площада на Джале“ от 1978 г. \r\n \r\nМусави и Мехди Каруби се кандидатираха на президентски избори през юни 2009 г., но загубиха от Махмуд Ахмадинеджад. Двамата мъже станаха герои за иранците, които организираха масови протести след изборите, които според тях бяха фалшифицирани. \r\n \r\nКаруби, Мусави и съпругата на Мусави Захра Рахнавард са под домашен арест в Техеран от 2011 г., след като опозиционните лидери призоваха привържениците да се съберат в знак на солидарност с про-демократичните бунтове в хода на „арабската пролет“. \r\n \r\nПревод и редакция:", "date": "2019.12.01", "title": "Reuters: Ирански опозиционен лидер сравни аятолах Али Хаменей с шах Мохамед Реза Пахлави"}
{"url": "http://www.focus-news.net/news/2019/12/01/2724947/mkd-makedoniya-zavarshi-prebroyavaneto-51-zaginali-okolo-2000-postradali-i-stotitsi-razrusheni-sgradi-v-albaniya.html", "text": "Операциите по търсене и спасяване след катастрофалното земетресение в Албания са завършили, заяви албанският премиер Еди Рама, като посочи, че официалният брой на загиналите е 51 души. Смята се, че в развалините на сградите няма повече тела, предава скопското електронно издание  „МКД“ . \r\nЕди Рама заяви, че 51 души са загинали, а около 2000 са получили наранявания в резултат от земетресението с магнитуд от 6.4. \r\nПремиерът отбеляза още, че предварителното разследване е показало, че около 900 сгради в Дуръс и повече от 1465 в Тирана са със сериозни щети. Повече от хиляда души са настанени в хотели в Дуръс. \r\n„Още 400 жители на Тумане и околността са настанени в хотели на брега“, заяви министърът на туризма и околната среда Бленди Клоси. \r\n \r\nПревод и редакция:", "date": "2019.12.01", "title": "„МКД“ (Македония): Завърши преброяването: 51 загинали, около 2000 пострадали и стотици разрушени сгради в Албания"}
{"url": "http://www.focus-news.net/news/2019/12/01/2724948/poreden-bezplaten-kontsert-za-detsata-shte-se-provede-dnes-vav-varna.html", "text": "Пореден безплатен концерт за деца ще се проведе на 1-ви декември Зала 1 на Фестивалния комплекс, съобщават организаторите от  Международния музикален фестивал „Варненско лято“ 2019 . Този път сред темите на концерта „Оркестърът и солистите“ са музикалната класика и фолклорът. Той отново е част от програмата „Варненско лято за деца“. \r\n \r\n„Кой може да бъде солист на симфоничния оркестър?“ С този въпрос ще излезе на сцената Госпожа Виола, точно в 11 ч. Така ще започне цветният предколеден концерт „Оркестърът и солистите“, в който ще се изявят малките таланти от НУИ „Добри Христов“. Важен участник в спектакъла ще е отново симфоничният оркестър на училището, който развива уменията си в много посоки с ентусиазма на маестро Страцимир Павлов. Концертът ще е много специален за оркестъра, защото с него започва поредицата от прояви, посветени на 75-годишния юбилей на училището. \r\n \r\n„Подбрали сме различни композиции, в които малките солисти ще свирят на барабанчета, китари, акордеони и цигулки. Ще пеят звънливите гласчета на детския хор – и всичко под акомпанимента на големия симфоничен оркестър. На сцената ще излязат малките балерини и балетисти от НУИ „Добри Христов“ с техните изящни танци, ще има български танци“ – разкрива малко от програмата Румяна Петрова, известна на малките като Госпожа Виола, която отново ще поведе зрителите в чудния свят на музиката, толкова емоционален и увлекателен и за децата, и за възрастните. \r\n \r\nВ програмата ще прозвучат популярни пиеси като „Музикален момент“ от Шуберт, „Любовен романс“ за китара от Гомес, „Ръченица“ на Петко Стайнов, „Пътуване с шейна“ от Лирой Андерсън и „Маршът на светците“. Както всеки път публиката от „музикалните килимчета“ ще участва в музикалните игри заедно с Госпожа Виола и Маестро Страцимир Павлов. Двамата са създатели на поредицата „Приказките на Госпожа Виола“ от програмата „Варненско лято за деца“ и от години буквално отглеждат едно ново поколение музикални ценители. За да разкажат музикалните приказки, те и колегите им от НУИ „Добри Христов“ правят транскрипции за отделните музикални номера, репетират усилено, създават букет от малки концертни фрагменти в духа на високите критерии в изкуството", "date": "2019.12.01", "title": "Пореден безплатен концерт за децата ще се проведе днес във Варна"}
{"url": "http://www.focus-news.net/news/2019/12/01/2724942/the-guardian-napadatelyat-ot-londonskiya-most-e-spryan-s-bivna-ot-narval-i-pozharogasitel.html", "text": "Въоръжени с метър и половина бивна от нарвал и пожарогасител минувачи са обезвредили нападателя, който уби двама души на Лондонския мост, съобщава британското издание  The Guardian .  \r\n \r\nМъж и жена загинаха от прободни рани, след като мъж ги нападна в петък следобед на моста в Лондон, още трима бяха ранени. Заподозреният е ликвидиран от полицията, която счита инцидента за свързан с тероризма. Върху тялото на нападателя е монтирано фалшиво взривно устройство. \r\n \r\nВъв видеоклип, заснет от един от свидетелите, трима минувачи се опитват да спрат престъпника, въоръжени с пожарогасител и бивни от нарвал. Изданието отбелязва, че бивницата, най-вероятно, е била премахната от стената на историческия щаб на гилдията на рибните търговци, която се намира до моста. \r\n \r\nВ сградата на централата се проведе конференция за бивши затворници. Нападателят - 28-годишният Усман Хан, присъства на конференцията. Преди това той беше осъден за участие в терористични дейности, освободен е от ареста през 2018 г. и е осъден да носи електронна гривна. \r\n \r\nСред мъжете, задържали Хан, беше и бивш затворник, осъден за убийство. \r\n \r\nСпоред Сън мъжете, които са се опитвали да задържат нападателя, не са знаели, че взривното устройство, монтирано върху тялото на Хан, е фалшиво. \r\n \r\n \r\n \r\n \r\nПревод и редакция:", "date": "2019.12.01", "title": "The Guardian: Нападателят от Лондонския мост е спрян с бивна от нарвал и пожарогасител"}
{"url": "http://www.focus-news.net/news/2019/12/01/2724941/denyat-1-dekemvri-v-svetovnata-istoriya.html", "text": "Отбелязва се Световният ден за борба със СПИН – 1 декември 1988 година. \r\nДалеч назад в историята през 1145 година започва Вторият кръстоносен поход. Организираните от католическата църква военни походи, извор на ред героични предания и легенди, имат за цел освобождението Светите места от ръцете на “неверниците”.  \r\nПрез 1990 г. английски и френски строители си стискат ръцете при завършването на тунела под Ламанша. Строителството му започва на същата дата три години по-рано. Транспортното съоръжение свързва Великобритания и Франция, като 38 км от него минават под морското дъно. \r\nДенят е национален празник на Румъния - на 1 декември 1918 година Трансилвания, Бесарабия и Буковина са присъединени към Румъния, с което е създадена единната румънска държава.  \r\nНа този ден отбелязваме и две събития от света на музиката - 11-годишният пианист Ференц Лист дебютира във Виена през 1822 година, а през 1982 година американският попизпълнител Майкъл Джексън издава албума “Трилър”, който със своите над 40 милиона копия става най-продаваният в историята на попмузиката.  \r\nНа същата дата през 1953 г. на пазара се появява и първият брой на “Плейбой”. \r\nВ Белия дом е поставен първият телефон (1878 година), а през 1903 година на екран излиза първият уестърн “Големият обир на влака”. \r\nПрез 1913 година в автомобилните заводи “Форд” е пусната първата поточна линия. Благодарение на нея на всеки 2 часа и 38 минути от конвейера слиза по един автомобил.  \r\nНа 1 декември са родени: мадам Тюсо, създателката на музея на восъчните фигури, режисьорът Уди Алън и др. \r\nНа 1 декември умират: руският император Александър І, картографът Джордж Еверест, на чието име е наречен най-високият връх на света, първият премиер на Израел Давид Бен-Гурион. \r\n  \r\n \r\n2018 г.  \r\nАндрес Мануел Лопес Обрадор се заклева като 58-и президент на Мексико. \r\n \r\n \r\n2017 г. \r\nПакистански талибани нападат кампуса на земеделски колеж в Пешавар. Убити са най-малко дванадесет души и са ранени 35. \r\n \r\n \r\n2017 г. \r\nЯпонският премиер Шиндзо Абе съобщава, че император Акихито ще се оттегли на 30 април 2019 г. \r\n \r\n \r\n2016 г. \r\nПринц Маха Вавиралгонкорн е обявен за крал на Тайланд, наследявайки баща си крал Бхумибол Адлюладей. \r\n \r\n \r\n2016г. \r\nООН признава, че миротворците на организацията са отговорни за епидемията от холера в Хаити през 2010 г., в която са убити 30 000 души. \r\n \r\n \r\n2015 г. \r\nМеждународният валутен фонд включва юана в кошницата си от резервни валути, заедно с щатския долар, еврото, японската йена и британския паунд.  \r\n \r\n \r\n2014 г. \r\nБившият полски министър-председател Доналд Туск става вторият Президент на Европейския съюз. \r\n \r\n \r\n2014 г. \r\nРусия изоставя плановете си за газопровода Южен поток до България поради противопоставяне от Европейския съюз и вместо това планира газопровод до Турция. \r\n \r\n \r\n2014 г. \r\nПро-демократични демонстратори и хонгконгската полиция се сблъскват пред седалището на правителството на Хонг Конг. Десетки демонстранти са арестувани. \r\n \r\n \r\n2014 г. \r\nГрупировката Боко Харам убива близо 45 души при нападение срещу село в нигерийския щат Борно. \r\n \r\n \r\n2013 г. \r\nКитай изпраща първия си луноход на Луната. \r\n \r\n \r\n2012 г. \r\nВ Кувейт се провеждат предсрочни парламентарни избори. \r\n \r\n \r\n2012 г. \r\nЕнрике Пеня Нето официално встъпва в длъжност като президент на Мексико. \r\n \r\n \r\n2012 г. \r\nРусия оглавява Г-20. \r\n \r\n \r\n2011 г. \r\nАлмазбек Атамбаев полага клетва като президент на Киргизстан. \r\n \r\n \r\n2009 г. \r\nДоговорът от Лисабон, известен още като Лисабонския договор, Договор за реформи, влиза в сила. Това е международен договор между 27-те държави-членки на Европейския съюз. Подписан на 13 декември 2007 година в Лисабон по време на португалското председателство на ЕС. \r\nДоговорът от Лисабон реформира Договора за Европейския съюз (ДЕС), Договора за създаване на Европейската общност (ДЕО) и последния Договор от Ница от 2001 година. При това Договорът от Лисабон поема и една съществена част от Договора за Европейска конституция, която е отхвърлена през 2005 година на референдуми във Франция и Холандия. За разлика от конституционния договор, Договорът от Лисабон не заменя ДЕС и ДЕО, а ги променя. Официалното название на договора е „Договор от Лисабон за изменение на Договора за Европейския съюз и на Договора за създаване на Европейската общност“. \r\nСред нововъведенията на Лисабонския договор са: \r\n1. юридическото сливане на ЕС и ЕО \r\n2. разширяването на процедурата на съвместно вземане на решения в областта Полицейско и съдебно сътрудничество при наказателни дела \r\n3. по-големи права на националните парламенти в законодателството на ЕС \r\n4. въвеждането на Инициатива на европейските граждани \r\n5. увеличаване на компетенциите на Върховния представител за външна политика и политика на сигурност, обвързан с „Хартата на основните права“. \r\n \r\n \r\n2005 г. \r\nОбразуван е един от най-новите региони в Русия - Пермският край. Създаването му е в резултат на сливането на Пермска област и Коми-Пермяцки автономен окръг в съответствие с резултатите от референдума, проведен на 7 март 2003 г., когато над 83 % от населението на двата района гласуват \"За\" обединението. \r\n \r\n \r\n2004 г. \r\nУмира Бернхард Нидерландски - принц на Нидерландия, принц на Липе-Бистерфелд, благороден сеньор и граф на Шваленберг и Штернберг. Той е бивш принц-консорт на Нидерландия, съпруг на Юлиана Нидерландска, бивша кралица, и баща на сегашната кралица Беатрикс. Почива на 93-годишна възраст в Утрехт. Принц Бернхард е основател и първи председател на Световния фонд за дивата природа. До 1976 г. е посланик на добра воля на нидерландския бизнес в чужбина. Изпълнява също така няколко висши военни функции. Той е адютант на кралица Вилхелмина Нидерландска, която към края на Втората световна война го назначава за главнокомандващ на Вътрешните въоръжени сили на Нидерландия. От 1946 до 1976 г. принц Бернард е генерален инспектор на Кралските сухопътни, военновъздушни и военноморски сили. \r\n \r\n \r\n2000 г. \r\nЗаседанието в Брюксел на Съвета на министрите на вътрешните работи и правосъдието на ЕС взема решение да се извади България от Шенгенския визов списък. Шенгенското споразумение е подписано на 14 юни 1985 г. Страните, които го подписват са: Франция, Германия, Белгия, Холандия и Люксембург. Споразумението предвижда премахване на граничния контрол между страните – членки на ЕС, свободно движение на хора и стоки, засилен контрол по “външните” граници на съюза. Споразумението влиза в сила на 26 март 1995 г. за седем от подписалите го 10 страни. Тези седем страни са Германия, Белгия, Холандия, Испания, Франция, Люксембург и Португалия. През септември 1995 г. Европейският съвет приема списък на страните, за които се изисква входна виза. Официалното изваждане на страната ни от списъка става на 15 март 2001 г. \r\n \r\n \r\n1999 г. \r\nПоследният американски войник напуска Панама. \r\n \r\n \r\n1997 г. \r\nУмира Стефан Грапели - американски цигулар, джаз-музикант. В периода 1924 г.-1928 г. учи в Парижката консерватория. Първите му участия са във филмови театри и в оркестри за танцови забави. През 1933 г. среща китариста Дж. Райнхарт, с когото създава \"The Quintet of The Hot Club of France\" (цигулка, 3 акустични китари и бас). В периода 1933 г.-1939 г. двамата правят записи. През целия си живот Грапели пътува и изнася концерти  \r\nДискография: \"Violins No End\" (1957 г.); \"I Remember Django\" (1969 г.); \"Venupeli Blues\" (1969 г.); \"Satin Doll\" (1972 г.); \"Just One Of Those Things\" (1973 г.); \"Stephane Grappelli/Bill Colleman\" (1973 г.); \"Violinspiration\" (1975 г.); \"Paris Encounter\" (1976 г.); \"Together At Last\" (1985 г.); \"One On Oneq with McCoy Tyner (1990 г.); \"Anything Goes, with Yo Yo Ma\" (1992 г.); \"Stephane Grappelli & Michel Legrand\" (1992 г.); \"Conversations\" (1992 г.); \"Flamingo\" (1995 г.); \"Cosmopolite Concert [live]\" (1996 г.); \"Celebrating Grappelli\" (1997 г.); \"Live 1992 - Dreyfus\" (2002 г.). \r\n \r\n \r\n1991 г. \r\nПроизведени са първите президентски избори в Казахстан, за президент е избран Нурстулан Назърбаев. Преди да стане президент на Казахстан е министър-председател на Казахската ССР и първи секретар на Казахската комунистическа партия от 1989 до 1991 г. \r\nПроизведени са президентски избори в Украйна, за президент е избран Леонид Кравчук, бивш лидер на КПУ. \r\n \r\n \r\n1988 г. \r\nОт тази дата се чества Световният ден за борба срещу СПИН. \r\n \r\n \r\n1987 г. \r\nЗапочва строителството на тунела под Ламанша. \r\nПрез 1990 г. на същата дата Френските и английските строители се срещат под Ламанша точно три години след като започва прокопаването на тунела, свързващ Франция и Англия. Плановете за построяване на тунел, свързващ Англия и Франция, датират от 1750 г. Техен автор е инженерът Никола Десмаре. През 1987 г. частната френско-британска компания “Eurotunnel” получава 50- годишна концесия. Строителството на тунела струва повече от 100 милиарда франка. Официалното му откриване е през 1994 г. В присъствието на кралица Елизабет и френския президент Франсоа Митеран са открити 3-те галерии на 50-километровия тунел, който свързва Кале с Фолкстон. \r\n \r\n \r\n1982 г. \r\nАмериканският попизпълнител Майкъл Джексън издава своя албум “Трилър”, който със своите над 40 милиона копия става най-продаваният албум в историята на попмузиката. \r\n \r\n \r\n \r\n \r\n1973 г. \r\nУмира Давид Бен – Гурион – първият премиер на Израел от 1948 г. до 1953 г. и от 1955 г. до 1963 г. Един от организаторите и лидерите на социалдемократическата партия Мапаи (днес Маи). Завършва юридическия факултет на  Истанбулския университет. Той е един от лидерите на циониското движение. \r\n \r\n \r\n \r\n \r\n1969 г. \r\nВ Канада е въведен в употреба дрегерът - устройство за проверка на съдържанието на алкохол в кръвта на водачите на автомобили. \r\n \r\n \r\n1959 г. \r\nПодписан е Вашингтонски договор за мирно научно използване на Антарктида. \r\n \r\n \r\n1958 г. \r\nПри пожар в училище в Чикаго загиват 93 ученици и учители. \r\n \r\n \r\n1956 г. \r\nВ Мелбърн е установен рекорд по посещаемост на бейзоболен мач – 114 хиляди зрители. \r\n \r\n \r\n1955 г. \r\nВ Монтгомъри (Алабама) чернокожата Роза Паркс отказва да отстъпи мястото си в автобуса на бял мъж, заради което е арестувана и осъдена за нарушение на обществения ред.  \r\nРоза „Лий“ Луис МакКоули Паркс е афро-американска активистка за граждански права на чернокожите американци. Родена е на 4 февруари 1913 г. в Тъскиджи, САЩ. Отказът й да се подчини на автобусен шофьор и да освободи мястото си на бял мъж и последвалото арестуване за гражданско неподчинение води до автобусният бойкот в Монтгомъри - едно от най-големите и успешни масови движения против расовата сегрегация, чиято специална организация, която да се грижи за бойкота (Гражданско обединение на Монтгомъри за подобряване на расовите връзки), е ръководена от Мартин Лутър Кинг. Ролята на Паркс в борбата за равноправие на чернокожите американци й извоюва мястото на една от най-популярните и известни чернокожи жени в американската история. Умира на 24 октомври 2005 г. в Детройт, САЩ. \r\n \r\n \r\n1953 г. \r\nИзлиза първият брой на мъжкото списание “Плейбой”. \r\nПлейбой (на английски: Playboy) е международно развлекателно издание. Издава се от Хю Хефнър . Сформирана е мрежа от списания на различни езици, която покрива над 20 държави от Америка, Европа и Азия, вкл. и България. Първият брой на българското издание излиза през април 2002 г. \r\n \r\n \r\n1948 г. \r\nВ Румъния е забранена дейността на гръко-католическите църкви. \r\n \r\n \r\n1945 г. \r\nРодена е Бети Мидлър – американска киноактриса, танцьорка, певица. През 1973 г. получава наградата “Грами” за “новоизгряваща звезда”. Участва в постановките на театрите и мюзикхолите на “Бродуей” и “Оф Бродуей”. Кулминация на нейната кариера е изпълнението на главната роля във филма “Розата” (номинирана за “Оскар”, награда “Грами” за вокално изпълнение). \r\nФилми: “Розата” (1979 г.), “Лотарията” (1987 г.), “Стела” (1990 г.), “Клуб първа съпруга” (1996 г.), “Не е ли прекрасна” (2000 г.), “Да удавиш Мона” (2000 г.). Албуми: “The Divine Miss M.” (1972 г.), “Bette Middler” (1973 г.), “Songs for the New Depression” (1976 г.), “Broken Blossom”, “Live at Last” (1977 г.), “Things and Whispers”, “The Rose” (1979 г.), “Divine Madness” (1980 г.), “No Frills” (1983 г.), “Beaches” (1989 г.), “Some People’s Lives” (1991 г.), “For the Boys” (1991 г.), “Experience the Divine” (1993 г.), “Greatest Hits” (1993 г.), “Bette of Roses” (1995 г.), “Bathhouse Betty” (1998 г.). \r\n \r\n \r\n1942 г. \r\nФренският адмирал Жан Дарлан се самообявява за глава на всички френски територии в Африка.  \r\nЖан Луи Дарлан (1881-1942) е френски адмирал (1939 г.). По време на Втората световна война е главнокомандващ на ВМС. В периода 1941 –1942 г. е министър в правителството “Виши” (название на колаборационисткия прогермански режим във Франция (юли 1940 – август 1944)). През 1942 г. е главнокомандващ въоръжените сили “Виши”. \r\n \r\n \r\n1940 г. \r\nВ Италия е въведено ограничение на търговията със спагети и ориз. \r\n \r\n \r\n1937 г. \r\nРодена е Вайра Вике-Фрайберг - настоящ президент на Латвия (от 1999 г.). \r\n \r\n \r\n1935 г. \r\nРоден е Уди Алън - истинско име: Алън Стюарт Конигсберг. Той е американски кинорежисьор, киноактьор, сценарист, писател от юдейско-нюйоркската школа. Филми - \"Ани Хол\", \"Манхатън\", \"Пурпурната роза от Кайро\", \"Съпрузи и съпруги\", \"Хари във всички състояния\" и др. Автор е на сборник разкази \"Ако импресионистите бяха зъболекари\". \r\n \r\n \r\n \r\n \r\n \r\n \r\n1918 г. \r\nТрансилвания, Бесарабия и Буковина са присъединени към Румъния. Създадена е единната румънска държава. Денят се чества като национален празник. На територията на Румъния се намирала провинция Дакия, която през 101- 102 г. пр. н.е. е покорена от римския император Траян. В продължение на три века румънците живеят, разделени на три провинции: Влахия, Молдова и Трансилвания. През 1859 г. Влахия и Молдова се обединяват. През 1862 г. новата държава е наречена Румъния. Румъния обявява своята независимост от Османската империя през 1877 г. През 1881 г. Румъния става кралство, за крал е коронован принц Карол Първи. Страната е провъзгласена за република през 1947 г. \r\n \r\n1918 г. \r\nДания предоставя независимост на Исландия.  \r\nРепублика Исландия е разположена на едноименния остров в северната част на Атлантическия океан. Заселването на Исландия започва около 870 г. Първи се заселват норвежките викинги, както и преселници от Ирландия, Шотландия и Швеция. Те дават и името на острова - Island, т. е. \"Страна на ледовете\". През 1262-1264 г. Исландия е подчинена от Норвегия, а през 1397 г. заедно с Норвегия минава под скиптъра на Дания. От 1918 г. е независимо кралство под короната на Дания. Заради стратегическата си позиция през 1940 г. е окупирана от Великобритания, а през 1941 г. от САЩ. На 17 юни 1944 г. е обявена за република (от същата дата влиза в сила и новата конституция на Исландия). \r\n \r\n \r\n1913 г. \r\nВ автомобилните заводи “Форд” е пусната първата поточна линия. Благодарение на нея на всеки 2 ч. и 38 мин. от конвейера излиза по един автомобил. \r\nАвтомобилната компания “Форд” е основана на 16 юни 1903 г. от инженера и изобретателя Хенри Форд. Първата кола на компанията е продадена на 15 юли 1903 г. Капиталът на компанията е 150 000 долара. Хенри Форд е собственик на 25,5% от компанията. Той става неин президент и контролиращ собственик през 1906 г. През 1919 г. семейство Форд става самостоятелен собственик на компанията. \r\n \r\nОткрито е метрото в Буенос Айрес. \r\nБуенос Айрес (на испански Buenos Aires - \"добри ветрове\") е столица и най-голям град на Аржентина. Разположен е на десния бряг на реката Рио де ла Плата при нейното вливане в Атлантическия океан. Населението на града е 2 746 761 жители според преброяването през 2005 г., а на градската агломерация е около 12 000 000 души. Жителите на Буенос Айрес са главно аржентинци от испански и италиански произход, макар че има значителни общности с арабски, еврейски, арменски, китайски и корейски произход. \r\n \r\n \r\n \r\n1896 г. \r\nРоден е Георгий Константинович Жуков - маршал на Съветския съюз. Член е на ЦК на КПСС (1952-1957 г.). През Отечествената война на Съветския съюз 1941-1944 г. е командващ войски на фронтове, член на Ставката и заместник на Върховния главнокомандващ. На 8 май 1945 г. от името на Върховното главно командване на съветската армия приема капитулацията на Германия. Автор е на мемоари. \r\n \r\n \r\n1891 г. \r\nДжеймс Наисмит изобретява играта баскетбол. Той прави това, докато е инструктор по физическо възпитание в националното Училище за трениране YMCA в Спрингфийлд, щата Масачузетс (дн. Спрингфийлд колидж). В началото играта се играе с футболна топка и два 36-литрови коша, откъдето идва и името на играта (от англ. basket – кош). Дванадесет от тринадесетте правила, които Наисмит създава, все още са част от основите на играта. \r\n \r\n \r\n1887 г. \r\nАнглийският писател Артър Конан Дойл издава своя първи разказ, в който се появява образът на Шерлок Холмс.  \r\nАртър Конан Дойл е популярен английски писател, автор е на книги за детектива-любител Шерлок Холмс, на научно фантастична и приключенска литература, на исторически изследвания. Автор е на: повестите \"Знакът на четиримата\" (1890 г.), \"Баскервилското куче\" (1901-1902 г.), \"Долината на ужаса\" (1914-1915); сборник с разкази \"Приключенията на Шерлок Холмс\" (1891-1892 г.), \"Спомени за Шерлок Холмс\" (1892-1893 г.); романът \"Изгубеният свят\" (1912 г.); книги по история на Англо-бурската война и Първата световна война и др. \r\n \r\n1878 г. \r\nВ Белия дом е поставен първият телефон. \r\n \r\n \r\n \r\n1873 г.Роден е Виктор Чернов - руски политик, един от основателите на партията на есерите. През 1917 г. е министър на земеделието във Временното правителство. На 5 януари 1918 г. е избран за председател на Учредителното събрание, което е разпуснато на 6 януари 1918 г. от болшевиките. От 1920 г. е в емиграция. Участник е в Съпротивата във Франция през Втората световна война. \r\n \r\n \r\n1867 г. \r\nРоден е Игнаци Мошицки - полски учен и президент на Полша. \r\n \r\n \r\n1866 г. \r\nУмира Джордж Еверест - британски генерал-губернатор на Индия, военен и геодезист. Джордж Еверест е роден през 1790 г. в Уелс. Прави първата геодезическа карта на страната. Джордж Еверест ръководи Индийската картографска служба от 1823 г. до 1843 г. Разработва метод за измерване височината на най-високия връх в света Джомолунгма . Наречен на негово име през 1865 г. \r\n \r\n1864 г. \r\nВ Русия гимназиите са разделени на класически (хуманитарни) и реални (технически) \r\n \r\n \r\n1864 г. \r\nРоден е Карстен Боркгревинк - норвежки изследовател на Антарктика. Един от първите хора, стъпили на континента. \r\n \r\n \r\n1855 г. \r\nКанадските пощенски служби въвеждат паричния превод. \r\n \r\n \r\n1841 г. \r\nУчебник по канадски език става първата книга в Канада, на чийто автор е гарантирана защита на авторското право. \r\n \r\n \r\n1835 г. \r\nДатският писател Ханс-Кристиан Андерсен издава своя първи сборник с приказки. \r\nСред най-популярните творби на Андерсен са \"Храбрият оловен войник\", \"Грозното патенце\", \"Снежната кралица\", \"Новите дрехи на краля\" и други. Автор е и на стихотворения, пътеписи, пиеси. Създава автобиографичната  книга “Приказка за моя живот” през 1846 г. \r\n \r\n1825 г. \r\nУмира Александър I - руски император от 12 март 1801 г. Наричан от поданиците си Благочестивия. Най-големият син на Павел I. Заема престола след дворцов преврат, при който е убит баща му. В началото на царуването си има намерение да извърши умерено либерални реформи и да даде политически свободи в Русия, които да осигурят простор за икономическо развитие и усъвършенстване на страната. По негово поръчение такъв проект за държавни реформи е разработен от неговия съветник и най-близък помощник М. М. Сперански (1808 г.), но никога не е реализиран. В областта на външната политика лавира между Англия и Франция, като сключва договори и с двете държави (1801 г.). По-късно участва в третата и четвъртата коалиции против Франция. Главнокомандващ на руската армия. Пораженията при Аустерлиц (1805 г.) и Фридланд (1807 г.) го принуждават да сключи Телзитския мир (1807 г.) с Франция. Това му позволява да завърши успешно войната с Турция (1806-1812 г.) и Швеция (1808-1809 г.) и да укрепи международното положение на Русия. Присъединява Грузия (1801 г.), Финландия (1809 г.), Бесарабия (1812 г.), Азербайджан (1813 г.). Възглавява антифренската коалиция на европейски държави (1813-1814 г.) и влиза в Париж начело на съюзните армии (31 март 1814 г.). Александър I е един от ръководителите на Виенския конгрес (1815 г.) и определя политическия ред в Европа след Наполеоновите войни. Последните години от живота си изпада в краен мистицизъм. Умира внезапно в Таганрог, след което се появява легенда, че е избягал и се скрива в Сибир, където живее дълги години под името Фьодор Кузмич. \r\n \r\n \r\n1822 г. \r\nВъв Виена се състои музикалният дебют на 11- годишния Ференц Лист. \r\nФеренц Лист е унгарски пианист, композитор и диригент. Концертира във Виена, Париж, Ваймар и Рим. От 1847 г. е капелмайстор във Ваймар. Основоположник е на новата виртуозна клавирна школа. Ференц Лист е един от основателите (1875 г.) и пръв президент на Академията на музиката в Будапеща.  \r\nПише: симфонии - \"Данте\" по \"Божествена комедия\" на Данте и \"Фауст\" по \"Фауст\" на Й. В. Гьоте, 13 симфонични поеми (създател на жанра) - \"Прелюдии\" по А. дьо Ламартин, \"Тасо\" по Гьоте и др., 2 концерта за пиано, клавирни творби - сонати, концертни етюди, валсове (\"Мефисто валс\"), 20 рапсодии (\"Унгарска рапсодия\"), фантазии, транскрипции и др. \r\n \r\n \r\n1804 г. \r\nСъстои се сватбата на Наполеон Бонапарт и Жозефина.  \r\nНаполеон Бонапарт е роден в град Аячо на остров Корскика през 1769 г. През 1785 г. завършва военно училище в Париж и става подпоручик. През 1793 г. като капитан-артилерист участва в обсадата на Тулон, зает от англичаните. Благодарение на неговите способности френската революционна армия превзема Тулон и прогонва британския флот от френските брегове. На 14 януари 1794 г. е произведен в звание бригаден генерал. През 1795 г. ликвидира роялистки метеж в Париж, след което е назначен за командващ на френската армия, действаща в Италия. През своята военна кариера Наполеон печели повече от 60 сражения. По време на похода в Италия (1796-1797 г.) се проявява не само като талантлив генерал, но и като добър дипломат. През 1798-1799 г. организира и командва египетски поход, разбива турската армия, завладява Египет и Сирия и организира административната и данъчната система в завладените територии. На 9 ноември 1799 г. Наполеон извършва държавен преврат и става пръв консул. На 18 април 1804 г. е провъзгласен за император на Франция. Опитва с цената на нови войни и победи да се задържи на императорския престол. Англия, Австрия и Прусия образуват Рейнската лига (1804 г.) – политически съюз, насочен срещу Франция. \r\n \r\n \r\n1792 г. \r\nРоден е Николай Лобачевски - руски математик. Основните му трудове са по алгебра, математичен анализ, теория на вероятностите, физика, механика и астрономия. Лобачевски е професор и ректор на Казанския университет. Той е избран за член – кореспондент на Гьотингенското научно дружество. \r\n \r\n \r\n1761 г. \r\nРодена е Мария Тюсо (Мария Гросхолц) – създателка на музея на восъчните фигури в Лондон. Родена е в Страсбург, Франция. Живее в Берн, после в Париж, където изучава изкуството за създаване на восъчни фигури. През 1778 г. Мария Гросхолц прави сполучлив восъчен портрет на философа Волтер малко преди неговата смърт. Портретът предизвиква огромен интерес. Художничката е поканена във френския дворец да преподава скулптура на сестрата на Луи XVI - мадам Елизабет. \r\nСлед избухването на френската революция Мария Гросхолц е арестувана като роялистка. През 1795 г. Мария Гросхолц се омъжва за инженера Франсоа Тюсо. През 1802 г. заминава за Англия заедно със синовете си и колекцията от восъчни фигури. \r\n \r\n \r\n1743 г. \r\nРоден е Мартин Клапрот – немски химик, откривател на химичните елементи – уран и цирконий. \r\nОт 1805 г. е почетен член на Петербургската академия на науките. Той пише трудове по органична и неорганична химия. През 1798 г. открива явлението полиморфизъм. \r\n \r\n \r\n1742 г. \r\nРуската императрица Елисавета нарежда евреите да бъдат изгонени от Русия. \r\nЕлисавета Петровна е руска императрица от 1741 г. Дъщеря е на Петър I Велики и на Екатерина I. Издигната е на престола от гвардията. Управлява със съдействието на граф П. И. Шувалов, който фактически ръководи правителството, граф А. П. Бестужев-Рюмин, братя М. И. и Р. И. Воронцови. По време на нейното управление страната постига стопански и културен подем. \r\n \r\n \r\n1716 г. \r\nРоден е Етиен Морис Фалконе – френски скулптор. Ръководи скулптурната работилница на Севърската манифактура, създава изящни статуетки. Преминава от стила рококо към изчистената форма, присъща на класицизма. През 1766-1778 г. работи в Русия. Създава  паметник на Петър I в Санкт Петербург (\"Медният конник\"), скулптурна композиция \"Милон Кротонски, разкъсван от лъв\". Автор е на теоретични трудове, свързани с естетиката на Френското просвещение. \r\n \r\n \r\n1648 г. \r\nПо време на Английската революция е пленен крал Чарлз I.  \r\nЧарлз I (1600-1649 г.) e английски крал от 1625 г., от династията Стюарти. Провежда абсолютистка политика. Свален е по време на Английската революция и е обезглавен. \r\n \r\n \r\n1530 г. \r\nУмира Маргарита Австрийска - дукеса на Савоя, наместница на Хабсбургите в Нидерландия (1507-1530 г.). Родена е на 10 януари 1480 г. Дъщеря е на император Максимилиан I и на Мария Бургундска. След смъртта на съпруга й Филиберт Савойски баща й я назначава за управителка на Холандия. Води преговорите за образуването на Камбрезийската лига (1508 г.) и заедно с Луиза Савойска сключва Камбрезийския мир, наречен Дамски мир (1529 г.). Покровителства литературата и изкуствата. \r\n \r\n \r\n1408 г. \r\nТатарският хан Едигей обсажда Москва. \r\n \r\n1167 г. \r\nДвадесет и два града от Северна Италия се обединяват и образуват Ломбардската лига. Лигата е създадена с цел да се бори срещу домогванията на Фридрих I Барбароса. \r\nФридрих I Барбароса е германски крал (от 1152 г.), император (от 1155 г.), от династията на Щауфените. Стреми се да укрепи кралската власт, изисквайки от феодалите да носят имперската военна служба (закон от 1158 г.). Опитва се да създаде единен кралски домен в Югозападна Германия. Стреми се да подчини ломбардските градове и да ги обложи с данъци. Провежда 5 военни похода в Италия. При Фридрих I Свещената Римска империя постига най-големия си разцвет, но политиката му на лавиране между съперничещите си феодални групировки води до отслабване на кралската власт. Загива по време на Третия кръстоносен поход (удавил се в малоазиатската р. Салет на 10 юни 1190 г.). \r\n \r\n1145 г. \r\nСвикан е Вторият кръстоносен поход.  \r\nТова става в отговор на падането на графство Едеса на 25 декември предната година в ръцете на владетеля на Мосул - Зенги. Едеса е първото владение, основано от кръстоносците по Светите земи по време на Първия кръстоносен поход (1095 – 1099 г.), но е и първото, което мюсюлманите си възвръщат. Походът е свикан от папа Евгений ІІІ, който бил подтикнат към това от настояванията на Бернар от Клерво, и е първия, воден от крале - френския Луи VІІ и германския Конрад ІІІ, заедно с голям брой други европейски благородници. Армиите на двамата крале тръгват поотделно през Европа и срещат пречки от страна на византийския император Мануил І Комнин. След прекосяването на византийските територии, двете армии са разбити поотделно от селджукските турци. Двамата крале, заедно с остатъците от армиите си, достигат до Йерусалим, и през 1148 г. участват в неблагоразумна атака на Дамаск. Походът на изток е загуба за кръстоносците и голяма победа за мюсюлманите. Той е в основата на падането на Йерусалим и последвалия Трети кръстоносен поход в края на 12 век. \r\nЕдинственият успех идва извън Средиземноморието - през 1147 г., на път за Светите земи, кораби с фламандски, фризки, нормански, английски, шотландски и няколко немски кръстоносци спират и помагат за превземането на Лисабон. \r\n \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.", "date": "2019.12.01", "title": "Денят 1 декември в световната история"}
{"url": "http://www.focus-news.net/news/2019/12/01/2724949/negovo-preosveshtenstvo-belogradchishki-episkop-polikarp-shte-oglavi-arhiereyska-sveta-liturgiya-v-hram-sv-nikolay-mirlikiyski-chudotvorets-v-selo-negovan.html", "text": "Негово преосвещенство Белоградчишки епископ Поликарп ще оглави Архиерейска света Литургия   в храм „Св. Николай Мирликийски  Чудотворец“ в село Негован . Това съобщи репортер на   Агенция „Фокус“ .  \r\nВ празничния за християните неделен ден в  храм \"Св. Николай Мирликийски Чудотворец\" в  село Негован, Софийска епархия, от 9:30 ч. , с благословението на Негово светейшество Българския патриарх и Софийски митрополит Неофит, Архиерейска света Литургия , ще оглави Негово преосвещенство Белоградчишки епископ Поликарп - викарий на Софийския митрополит.   \r\nНикола ПЕТКОВ", "date": "2019.12.01", "title": "Негово преосвещенство Белоградчишки епископ Поликарп ще оглави Архиерейска света Литургия   в храм „Св. Николай Мирликийски  Чудотворец“ в село Негован"}
{"url": "http://www.focus-news.net/news/2019/12/01/2724946/penka-georgieva-patsientski-organizatsii-zaedno-s-teb-neobhodimo-e-riskovite-hora-da-se-izsledvat-chesto-dali-sa-zarazeni-s-hiv.html", "text": "Необходимо е рисковите хора да се изследват често дали са заразени с ХИВ. Това каза в интервю за  Агенция „Фокус“  Пенка Георгиева, председател на Пациентски организации „Заедно с теб“, във връзка със Световния ден за борба със СПИН – 1 декември. Тези, които са рискови, особено тези, които имат хомосексуални контакти задължително трябва да се изследват често. Има един прозоречен период от два-три месеца. Имат ли такъв небезопасен контакт трябва да се изследват. Другите, които имат постоянен партньор и са дълги години заедно и съществува доверие, естествено, че няма нужда да се изследват””, посочи Георгиева.  \r\n \r\nСпоред Пенка Георгиева трябва да проявяваме отговорност, съпричастност и солидарност с тези хора. „Да ги подкрепяме и да работим като неправителствени организации за намаляване на стигмата и за повече информираност“, добави още тя. „И още нещо, на което искам да обърна внимание в България лечението на болните от СПИН вече е осигурено. Те получават най-новите медикаменти, които са в ЕС. Държавата е поела своя ангажимент и има възможност за лечение. Ако някой се изследва, има анонимни изследвания, и открие да не се страхува бързо да се консултира. Има лечение, има възможност за опазване на здравето, за живот до дълбока старост“, каза председателят на Пациентски организации „Заедно с теб“.  \r\nВиолета СИМЕОНОВА  \r\n \r\n Пълния текст на интервюто четете в „Мнение”", "date": "2019.12.01", "title": "Пенка Георгиева, Пациентски организации „Заедно с теб“: Необходимо е рисковите хора да се изследват често дали са заразени с ХИВ"}
{"url": "http://www.focus-news.net/news/2019/12/01/2724954/api-i-svetovnata-banka-organizirat-forum-za-tol-sistemata.html", "text": "На 5 декември в София Агенция „Пътна инфраструктура“ и Световната банка – консултант на държавната пътна администрация за въвеждането на тол системата, организират форум във връзка с въвеждането на тол системата. Срещата е рамките на общественото обсъждане на проекта на тарифа на тол таксите, което продължава до 16 декември 2019 г. Това съобщиха от пресцентъра на  АПИ . \r\n \r\nЕкспертите от банката подпомагат администрацията при определяне на обхвата за таксуване с тол на пътната мрежа и размера на тарифите. Пред участниците във форума проф. Олег Асенов, член на Управителния съвет на АПИ, ще представи философията и същността на електронната система. Експерти на Световната банка ще представят най-добрите европейски и световни практики при въвеждането на тол таксуването, принципите за определяне на тарифите у нас и как те ще се отразят на цените на стоките от първа необходимост и на автобусните билети. Ще бъде представен и моделът на функциониране на националните доставчици на услуги и на доставчиците на декларирани данни като партньори на АПИ в тол таксуването. \r\n \r\nНа форума в хотел „Хилтън“ са поканени представители на министерствата на регионалното развитие и благоустройството, на финансите, на транспорта, информационните технологии и съобщенията, на вътрешните работи, Агенция „Митници“, членовете на Обществения консултативен съвет по въвеждане в експлоатация на електронната система за таксуване на база време и изминато разстояние, представители на неправителствения сектор, икономически анализатори и др.", "date": "2019.12.01", "title": "АПИ и Световната банка организират форум за тол системата"}
{"url": "http://www.focus-news.net/news/2019/12/01/2724950/inspektor-petar-sokolov-patna-politsiya-edin-chovek-e-zaginal-pri-katastrofa-mezhdu-selata-zvanichevo-i-grad-pazardzhik.html", "text": "Един човек е загинал при катастрофа между селата Звъничево и град Пазарджик. Това каза инспектор Петър Соколов от \"Пътна полиция\" пред журналисти, предаде репортер на  Агенция Фокус . \"Към настоящия момент пътно-транспортната обстановка на територията на цялата страна е нормална. За изминалото денонощие имаме 17 тежки пътно-транспортни произшествия с 27 ранени участници и с един загинал пешеходец през нощта, в тъмната част на денонощието, който се е движил по пътното платно между селата Звъничево и град Пазарджик\", каза още той.\" Мъжът е бил настигнат от движещо се моторно средство, блъснат е и вследствие на удара е починал на място\", обясни за случая инспектор Соколов.", "date": "2019.12.01", "title": "Инспектор Петър Соколов, \"Пътна полиция\": Един човек е загинал при катастрофа между селата Звъничево и град Пазарджик"}
{"url": "http://www.focus-news.net/news/2019/12/01/2724938/emsc-novo-zemetresenie-kray-drach-s-magnitud-42-po-rihter.html", "text": "В 22 без 5 в събота поредно земетресение е разлюляло Албания, като този път то е било с магнитуд 4.2 по скалата на Рихтер, показва справка в  Европейския средиземноморски сеизмологичен център (ESMC) . \r\nЕпицентърът е бил на 23 километра от Дуръс на дълбочина от 10 километра. И този трус предизвика ужас сред гражданите на Дуръс, които по най-бързия начин напуснаха домовете си. \r\nТрусът е бил усетен слабо и от жителите на западна Македония. \r\n \r\nПревод и редакция:", "date": "2019.12.01", "title": "EMSC: Ново земетресение край Драч с магнитуд 4.2 по Рихтер"}
{"url": "http://www.focus-news.net/news/2019/12/01/2724951/desetoklasnichkata-hristina-pencheva-ot-su-sv-sv-kiril-i-metodiy-simitli-be-otlichena-s-nagrada-v-konkursa-natsionalen-park-rila-poznat-i-nepoznat.html", "text": "Десетокласничката Христина Пенчева от СУ „Св. св. Кирил и Методий“ – Симитли бе отличена с награда в конкурса „Национален парк „Рила” – познат и непознат”. Това съобщиха за Радио „Фокус“ – Пирин от Община Симитли. Надпреварата бе организирана от Дирекция „Национален парк „Рила” и партньорите от община Благоевград, Регионалното управление по образованието и Центърът за личностно и творческо развитие на децата на Благоевград обявиха резултатите от Шестия национален ученически конкурс „Национален парк „Рила” – познат и непознат”. \r\n \r\nЗа най-добро есе беше обявено есето „Най, най, най … в Рила”, чийто автор е талантливата ученичка от Симитли. \r\n \r\nНаградата ѝ – специалната грамота и ваучерът за книги, бе връчена от популярната радиоводеща Елизабет Александрова, която ѝ пожела здраве и още по-големи успехи. \r\n \r\nЛивия НИНОВА", "date": "2019.12.01", "title": "Десетокласничката Христина Пенчева от СУ „Св. св. Кирил и Методий“ – Симитли бе отличена с награда в конкурса „Национален парк „Рила” – познат и непознат”"}
{"url": "http://www.focus-news.net/news/2019/12/01/2724952/politico-alternativa-za-germaniya-izbra-naslednik-na-lidera-aleksandar-gauland.html", "text": "Дясно-популистката партия „Алтернатива за Германия“ избра депутат от източната част на страната за наследник на пенсиониралия се съ-председател Александър Гауланд, пише европейската редакция на  Politico . \r\n \r\nТино Хрупала, които е бивш бояджия от Саксония по професия, спечели надпреварата за лидерския пост с близо 55% от гласовете на партийния конгрес в град Брауншвайг. \r\n \r\nОсновните политически партии в Германия отказват да сътрудничат с АзГ, \tкато я наричат ксенофобска и поставят под въпрос привързаността й към демократичните норми. \r\n \r\nГауланд, който се оттегля от политиката на 78 години, бе жестоко критикуван миналата година, когато описа нацистката ера като „просто птиче лайно в успешната 1000-годишна германска история“. \r\n \r\nВъпреки това Гауланд е смятан за относително умерен в рамките на „АзГ“ и той даде да се разбере, че Хрупала  е неговият предпочитан наследник. Хрупала, 44-годишен, победи Готфрид Курио, считан за по-радикален лидер, на балотаж. \r\n \r\nСъ-председател ще бъде Йорг Мьотен, евродепутат, който бе преизбран на поста с 69% от гласовете на конгреса. \r\n \r\nAfD претърпя ръст на популярността си след миграционната криза през 2015 г. и формира третата по големина група в германския парламент. Партията също е представена във всички 16 регионални парламента на Германия и е особено силна в източната част на страната. \r\n \r\nПревод и редакция:", "date": "2019.12.01", "title": "Politico: „Алтернатива за Германия“ избра наследник на лидера Александър Гауланд"}
{"url": "http://www.focus-news.net/news/2019/12/01/2724953/albena-dzhouns-prezident-na-mezhdunarodniya-zhenski-klub-nashata-organizatsiya-podkrepi-s-finansovi-sredstva-30-blagotvoritelni-proekti-sas-sotsialno-znachimi-kauzi.html", "text": "Международната подкрепа и солидарност са много важни. Това каза  Албена Джоунс президент на Международния женски клуб по случай  откриването на XXV благотворителен пазар на Международния женски клуб, предаде репортер на  Агенция \"Фокус\" . \"Приятели и съмишленици,  като президент на Международния женски клуб желая да Ви приветствам с добре дошли на  XXV благотворителен базар на Международния женски клуб. Това е едно от най-значимите ежегодни културни мероприятия в календара на столицата, което се реализира благодарение на вашата огромна подкрепа и с помощта на нашия екип от всеотдайни дами. За жалост тази година ни липсва един дългогодишен участник и това е щанда на  Албания,които не могат да присъстват заради скорошното опустошително земетресение. Нашата организация има двоен празник - не само  XXV юбилеен базар, но и тридесетгодишен юбилей на Международния женски клуб. Затова успяхме да разпространим своята финансова подкрепа към тридесет благотворителни проекта със социално значими каузи. Този най-голям по рода си брой финансирани проекти досега се осъществи с помощта на средствата, които събрахме заедно през 2018 г.,  а именно 389 хиляди лева. Тази година ние вярваме, че ще надхвърлим тази сума, за да може нашата подкрепа да расте\",  добави още Джоунс. \r\nБояна МАРКОВА", "date": "2019.12.01", "title": "Албена Джоунс, президент на Международния женски клуб: Нашата организация подкрепи с финансови средства  30 благотворителни проекти със социално значими каузи"}
{"url": "http://www.focus-news.net/news/2019/12/01/2724960/tass-nay-malko-14-zaginali-pri-prestrelka-mezhdu-narkokartel-i-politsiyata-v-meksiko.html", "text": "Най-малко 14 души загинаха в събота при сблъсък между общинска полиция и членове на престъпната групировка „Картел на североизтока“ в щата Коауила в Северно Мексико. Това съобщи вестникът El Universal, позовавайки се на губернатора на региона Мигел Солис, предава  ТАСС . \r\n \r\nПо неговите думи са убити 10 предполагаеми терористи от наркокартела и четирима служители на силите за сигурност, а още шестима полицейски служители са получили наранявания. Битката се разиграла в община Вила Юнион. Престъпниците използвали автоматични оръжия, включително такива с голям калибър. Точният брой членове на наркокартела, участвали в нападението срещу полицията, остава неизвестен. \r\n \r\nНа 17 октомври мескиканските власти заловиха в Кулякан, столицата на щата Синалоа, Овидио Гусман Лопес, син на бившия главатар на наркокартела „Синалоа“ Хоакин Гусман. След това по улиците на града започват боеве между военните и членове на престъпната организация. В сблъсъците загиват не по-малко от девет души, а още 20 са ранени. Ръководителите на силовите министерства в същия ден нареждат задържания да бъде пуснат, за да не се излагат на опасност местните жители. \r\n \r\nПревод и редакция:", "date": "2019.12.01", "title": "ТАСС: Най-малко 14 загинали при престрелка между наркокартел и полицията в Мексико"}
{"url": "http://www.focus-news.net/news/2019/12/01/2724955/rzi-pazardzhik-shte-razdavat-zdravno-promotivni-materiali-po-povod-svetovniya-den-za-borba-sas-spin.html", "text": "По повод Световния ден за борба със СПИН в центъра на град Пазарджик младежите от БЧК и експерти от Регионалната здравна инспекция в Пазарджик ще раздават здравно-промотивни материали и кондоми, съобщиха от  РЗИ – Пазарджик .  \r\n \r\nСветовният ден за борба със СПИН е началото на целогодишна кампания с акцент върху превенцията и информираността на хората относно ХИВ-инфекцията, както и ден за съпричастност към засегнатите от болестта. Целта му е да насочи общественото внимание към проблемите на заболяването. На 3 декември в СУ „Г. Брегов“ – гр. Пазарджик ще се проведе обучение на тема: „ХИВ/СПИН и как да се предпазим“. На 10.12.2019 г. в СУ „Св. Св. Кирил и Методий“ – гр. Стрелча ще се проведе обучение на тема: „ХИВ/СПИН и как да се предпазим“.", "date": "2019.12.01", "title": "РЗИ-Пазарджик ще раздават здравно-промотивни материали по повод Световния ден за борба със СПИН"}
{"url": "http://www.focus-news.net/news/2019/12/01/2724958/sofiyska-voda-vremenno-shte-prekasne-vodosnabdyavaneto-v-chast-ot-kv-gorna-banya.html", "text": "На  2 декември 2019 г. във връзка с монтаж на спирателен кран на ул. „Бойчо Бойчев“ кв. „Горна баня“ се налага спиране на водоподаването от 09:00  до 15:00 часа на клиентите на „Софийска вода”, живеещи в района на ул. „Бойчо Бойчев“, ул. „Подлозище“,  ул. „Горни Смърдан“,  ул. „Траян Танев“  № 1,ул. „Веселин Бешевлиев“, съобщиха от пресцентъра на  дружеството . \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул.“Бойчо Бойчев“ ъгъла с ул.“Подлозище“. \r\n\t \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .", "date": "2019.12.01", "title": "„Софийска вода” временно ще прекъсне водоснабдяването в част от кв. „Горна баня“"}
{"url": "http://www.focus-news.net/news/2019/12/01/2724957/inspektor-petar-sokolov-patna-politsiya-s-ponizhavaneto-na-temperaturite-vodachite-tryabva-da-imat-gotovnost-za-zaledyavane-po-patishtata.html", "text": "С понижаването на температурите водачите трябва да имат готовност за заледяване по пътищата. Това каза инспектор Петър Соколов пред журналисти, предаде репортер на  Агенция Фокус . \"Както виждате прогнозите за времето, които дават синоптиците, са за застудяване и понижаване на температурите под нула градуса, което означава, че с падналите през седмицата валежи от дъжд, трябва водачите да са подготвени за движение при зимни условия и да имат готовност за частично заледяване на някои участъци от Републиканската пътна мрежа, особено когато се движат в усойни места и през проходите на страната\", каза той. \"Водачите трябва да бъдат подготвени за такава ситуация и да могат при необходимост незабавно,  безопасно,така че да могат да предотвратят пътно-транспортно произшествие\", подчерта инспекторът.  \r\n \r\nТеодора ПАТРОНОВА", "date": "2019.12.01", "title": "Инспектор Петър Соколов, \"Пътна полиция\" : С понижаването на температурите, водачите трябва да имат готовност за заледяване по пътищата"}
{"url": "http://www.focus-news.net/news/2019/12/01/2724961/osnovno-uchilishte-hristo-botev-kyustendil-domakinstva-tridneven-obmen-na-inovatsii.html", "text": "Основно училище „Христо Ботев” – Кюстендил домакинства тридневен обмен на иновации. Това съобщи за  Радио „Фокус” – Кюстендил  Искра Владимирова, директор на учебното заведение. По думите й обучението е част от Националната програма „Иновации в действие“. В него са участвали и учители и ученици от град Кнежа и село Светлен, община Търговищe.  \r\n \r\nВ рамките на обучението са представени добри практики по час за занимания по интереси. Децата са разчитали невидими писма, правили са научни опити и експерименти, запознали са се с устройството и приложението на дрон и робот. Чрез бинарния урок „Бягаща математика” учениците са доказали, че изучаването на математиката може да бъде лесно и забавно. Те са преминали през различни изпитания – подвижни игри и математически задачи. В рамките на проявата е извършено изследване на замърсяването на водите и коритото на река Банщица. Срещата е завършила с кръгла маса на тема „Иновативни методи и похвати за качествено образование“, на която са споделени иновативни практики, идеи, предизвикателства и решения. \r\n \r\nВенцеслав ИЛЧЕВ", "date": "2019.12.01", "title": "Основно училище „Христо Ботев” – Кюстендил домакинства тридневен обмен на иновации"}
{"url": "http://www.focus-news.net/news/2019/12/01/2724959/62-strani-otkriha-svoite-traditsionni-shtandove-na-xxv-blagotvoritelen-bazar-na-mezhdunarodniya-zhenski-klub.html", "text": "62 страни откриха своите традиционни щандове на  XXV благотворителен базар на Международния женски клуб, предаде репортер на  Агенция ,,Фокус\"  Всеки един от участниците представя своята страна по разнообразен начин. Някои с характерни облекла, други със специфични храни и различни други културни обичаи. Всички събрани средства ще бъдат дарени за благотворителност. \r\nБояна МАРКОВА", "date": "2019.12.01", "title": "62 страни откриха своите традиционни щандове на  XXV благотворителен базар на Международния женски клуб"}
{"url": "http://www.focus-news.net/news/2019/12/01/2724944/v-sofiya-beshe-otkrit-hhv-yubileen-blagotvoritelen-bazar-na-mezhdunarodniya-zhenski-klub.html", "text": "В София беше открит ХХV  юбилеен благотворителен базар на Международния женски клуб. Това предаде репортер на  Агенция \"Фокус\" .Той се провежда в зали 2, 3 и 4 на Интер Експо Център в София. Базарът бе открит официално с изпълнение на български гайди. В него ще участват 62 страни от цял свят, които ще представят своите ръчно изработени продукти, сувенири, ястия от националната им кухня, традиционни облекла и разнообразни културни обичаи. Специални гости на програмата са Жана Бергендорф, Устата,  VenZy, Софийски духов оркестър и много други. \r\nБояна МАРКОВА", "date": "2019.12.01", "title": "В София беше открит ХХV юбилеен благотворителен базар на Международния женски клуб"}
{"url": "http://www.focus-news.net/news/2019/12/01/2724962/yubileen-festival-na-nui-dobri-hristov-shte-nasiti-varna-s-mlada-artistichna-energiya-ot-1-do-14-dekemvri.html", "text": "Цели две седмици най-младите звезди на морската столица ще греят на празничните събития за 75-годишнината на Националното училище по изкуствата „Добри Христов“, с любов наричано от варненци „Музикалното“, предаде репортер на  Радио „Фокус“ – Варна .  \r\n \r\nЕдин от култовите центрове за развиване на творчески таланти в България, Националното училище по изкуствата „Добри Христов“ – Варна, празнува тази година 75-годишен юбилей. „Музикалното“, както е известно на варненци, се утвърди като място, което дава начален старт на художници, музиканти, танцьори. Преподавателите и техните възпитаници ще отбележат юбилея ярко, като покажат таланти и умения на фестивал „Традиция с бъдеще – 75 години НУИ „Добри Христов“.  \r\n \r\nФестивалът се организира от НУИ „Добри Христов“ – Варна, с подкрепата на Община Варна, Градската художествена галерия „Борис Георгиев“ и галерия „Графит“, Държавен куклен театър – Варна.  Началото е днес  с многолюден концерт „Оркестърът и солистите“ от цикъла „Приказките на Госпожа Виола“ от съпътстващата програма на Музикалното „Варненско лято“ – най-успешният музикален проект за деца във Варна. На сцената в Зала 1 на Фестивалния и конгресен център ще излезе голям оркестър от ученици, солисти музиканти, малки балерини в една програма, изпъстрена с прекрасни мелодии и заредена с емоцията на младите изпълнители.   \r\n \r\nПъстрият фестивал ще продължи с прояви по книжарници, галерии и концертни зали и ще завърши точно на 14 декември – рождения ден на великия български композитор Добри Христов – патрона на училището. Голям концерт ще събере публика отново в Зала 1 на Фестивалния и конгресен център, където изкуството си ще представят малки и големи бъдещи звезди и техните вдъхновени учители. Под един покрив в НУИ „Добри Христов“ учат и растат бъдещи артисти в различни изкуства и тези изкуства постоянно са в творческо партньорство. Затова фестивалът ще представи всички специалности на училището – инструментални, вокални, визуални и танцови. Изпълнители и автори във всички прояви ще са преподаватели и ученици от различни класове. \r\n \r\nДесислава ВАСИЛЕВА", "date": "2019.12.01", "title": "Юбилеен фестивал на НУИ „Добри Христов“ ще насити Варна с млада артистична енергия от 1 до 14 декември"}
{"url": "http://www.focus-news.net/news/2019/12/01/2724965/tv-antenna-gartsiya-svinya-presledva-da-hape-gratski-zhurnalist-v-pryak-efir-video.html", "text": "„Добро утро, имаме един  проблем. Тук имаме една свиня, която ни гони тази сутрин“. С тези думи гръцки журналист започна своето включване на живо по гръцкия телевизионен канал  Antenna TV . \r\n \r\nТемата не бяха нито животни, нито прасета, а журналист се включи от района на област Кинета, в западната част на регион Атика, за да докладва за наводненията там. Но „неканеният гост“, или „гостенка“, както я представиха журналистите в студиото, не позволи на репортера да предаде информацията си. \r\n \r\n„Извинете, че не мога да седя на едно място, защото ще ме ухапе“, заяви репортерът, докато се опитваше да избяга на свинята с микрофона, но тя постоянно тичаше след него. \r\n \r\nЖурналистът се извини няколко пъти и предаването на живо беше прекъснато след по-малко от минута. \r\n \r\n \r\n \r\nПревод и редакция:", "date": "2019.12.01", "title": "TV Antenna (Гърция): Свиня преследва да хапе гръцки журналист в пряк ефир (ВИДЕО)"}
{"url": "http://www.focus-news.net/news/2019/12/01/2724964/inspektor-petar-sokolov-patna-politsiya-osnovnite-prichini-poradi-koito-vaznikvat-patno-transportni-proizshestviya-sa-nesaobrazenata-skorost-na-vodachite-i-nepravilno-dvizhenie-po-patnoto-platno.html", "text": "Основните причини поради които възникват пътно-транспортни произшествия това са несъобразената скорост на водачите, неправилно движение по пътното платно, което означава неправилно изпреварване. Това каза инспектор Петър Соколов пред журналисти, предаде репортер на  Агенция Фокус .  \r\n \r\n„Всички водачи, които трябва да предприемат маневрата изпреварване трябва да са абсолютно убедени, че времето и разстоянието от започването до завършването на маневрата ще им бъде достатъчно и маневрата ще бъде извършена безопасно както за тях така и за другите участници в движението“, обясни инспектор Петър Соколов.  \r\n  \r\n„Както знаете през месец октомври беше проведена на територията на цялата страна акция „Зима“ съвместно с нея последната седмица и днес включително се провежда операция за контрол на скоростния режим. От страна на „Пътна полиция“ са извадени всички налични технически средства за контрол. Работим на Републиканската пътна мрежа и на най-уязвимите участници от тях“, обясни още той.  \r\nТеодора ПАТРОНОВА", "date": "2019.12.01", "title": "Инспектор Петър Соколов, \"Пътна полиция\":  Основните причини поради които възникват пътно-транспортни произшествия са несъобразената скорост на водачите и неправилно движение по пътното платно"}
{"url": "http://www.focus-news.net/news/2019/12/01/2724967/nap-veliko-tarnovo-beshe-mentor-vav-format-za-karierno-razvitie.html", "text": "Иновативният формат  Pitch Bootcamp, организиран от мрежата Youth Talent Network, се проведе в офиса на Taxback International – Велико Търново, съобщиха от пресцентъра на  НАП-Велико Търново . Форматът има за цел да стопи пропастта между кадрите, от които пазарът на труда има нужда и тези, които „излизат“ от учебните заведения. \r\n \r\nPitch Bootcamp е световен кариерен акселератор с родина Португалия, в помощ на участващите да открият силните си страни в срещи със сериозни и отговорни компании, предоставящи поле за изява на избралите да участват. Форматът се провежда вече в 18 държави, а това бе осмото му българско издание, като началото е през 2016 г. Обучителният семинар е малка стъпка към бляскава бъдеща кариера за младежите и организаторите му се надяват да създадат общност от активни и целеустремени млади хора с ценности. \r\n \r\nМеждународният формат даде възможност на записалите се за участие да се презентират пред 15 ментори /компании/ и двама лектори. Между тях беше и ТД на НАП Велико Търново, в лицето на директора Ивайло Здравков, който насочваше 20-те кандидати как да преоткрият себе си, приоритетите и личностните си качества и как да се представят на интервю. Компании от различни области – информационни услуги, финанси, образование, държавна администрация, логистика, услуги и собствен бизнес – станаха вдъхновители на участниците в събитието. Профилът на записалите се включваше наскоро завършили ученици и студенти, мотивирани да научат повече за това как работи пазарът на труда и да усъвършенстват уменията си за презентиране.", "date": "2019.12.01", "title": "НАП-Велико Търново беше ментор във формат за кариерно развитие"}
{"url": "http://www.focus-news.net/news/2019/12/01/2724963/za-sedma-poredna-godina-obshtina-burgas-organizira-initsiativa-za-obshta-snimka-na-vsichki-imennitsi-na-nikulden.html", "text": "За седма поредна година Община Бургас кани всички, които носят името на покровителя на морския град – свети Николай Чудотворец, да продължат една от новите традиции на 6-ти декември, като се съберат в 13.30 часа на площад „Атанас Сиреков“ за обща снимка, съобщиха от  Общината . \r\n \r\nИнициативата се превърна в запазена бургаска марка и е неизменна част от тържествата за празника на града – Никулден. „Златната“ снимка ще бъде изпратена за съхранение в Държавен архив – Бургас, където ще бъде запазена за идните поколения. \r\n \r\nПреди общата фотография с кмета Димитър Николов, всеки именник ще получи като подарък моряшко шалче и специалната отличителна значка по повод своя празник с придобилия местна популярност надпис – „На Никулден имам имен ден“. \r\n \r\nВсички участници във фотоса пред сградата на Община Бургас ще могат да си вземат безплатно копие от историческия кадър за спомен. И тази година снимките ще се раздават на щанда на общинското социално предприятие „Морски знаци“, разположен в Туристическия информационен център срещу Часовника, всеки делничен ден от 10.00 до 19.00 часа. \r\n \r\nСтатистиката показва, че точният брой на именниците на територията на община Бургас е 7 251, а в града – 5 853. Най-много носещи името на светеца живеят в Централна градска част – 1500, в к-с „Меден рудник“ – 1300 и в к-с „Славейков“ – 900. \r\n \r\nЗапазва се и тенденцията името на Чудотвореца или други негови варианти да се носи предимно от мъже – 5399, жените са 1657. Сред празнуващите от мъжки пол безспорен фаворит е името Николай – 3 716, следвано от Никола – 1683, а сред дамите – Николина 729, следвано от Никол с 594 и Николета – 334. \r\n \r\nНай-възрастният именkик е дядо Никола Мечев от ж.к. „Меден рудник“, който тази година навърши 101 години, а най-възрастната именичка е баба Николинка Бояджиева от к-с „Лазур“, която е на 95 години.", "date": "2019.12.01", "title": "За седма поредна година Община Бургас организира инициатива за обща снимка на всички именници на Никулден"}
{"url": "http://www.focus-news.net/news/2019/12/01/2724968/inspektor-petar-sokolov-patna-politsiya-vsichki-vodachi-pri-tragvane-na-pat-tryabva-da-sa-zaredili-avtomobilite-si-s-gorivo-i-chistachkite-tryabva-da-sa-napalneni-s-nezamrazvashta-technost.html", "text": "Всички водачи при тръгване на път трябва да са заредили автомобилите си с гориво, стъклопочистващите устройства трябва  да са заредени с незамръзваща течност и батериите на мобилните телефони трябва да бъдат заредени.  Това каза инспектор Петър Соколов пред журналисти, предаде репортер на  Агенция „Фокус“ . „Моят съвет към водачите с настъпване на зимния период е изключително да бъдат отговорни с поведението си, което ще доведе както до безопасното движение на самите тях, така и за останалите участници в движението“, допълни инспектор Соколов. „Трябва да изпълняват указанията на контролните органи, защото на всички места, където възниква тежко пътно-транспортно произшествие органите веднага организират обходен маршрут, където е възможно, за да можем да не затрудним останалата част от движението, докато се обработва произшествието“, каза още той.   \r\nТеодора ПАТРОНОВА", "date": "2019.12.01", "title": "Инспектор Петър Соколов, \"Пътна полиция\" : Всички водачи при тръгване на път трябва да са заредили автомобилите си с гориво и чистачките трябва  да са напълнени с незамръзваща течност"}
{"url": "http://www.focus-news.net/news/2019/12/01/2724969/v-kardzhali-byaha-nagradeni-nay-dobriya-matematik-i-nay-dobriya-uchitel-po-matematika-po-vreme-na-oblastniya-turnir-perperikon-2019.html", "text": "Най-добрият математик и най-добрият учител по математика от Кърджали бяха наградени  на Областния математически турнир „Перперикон 2019“, предаде кореспондент на   Радио „Фокус“  .  \r\n \r\nКупата бе спечелена от Берна Ахад, ученичка от ЕГ „Христо Ботев“. На най-добрата преподавателка, Пепа Тодорова, областният управител Никола Чанев, под чийто патронаж се проведе състезанието, връчи грамота и подарък за висок професионализъм и дългогодишен принос в обучението по математика. Над 850 ученици от 3-ти до 12-ти клас от Кърджали, Смолян, Стара Загора, Хасково, Димитровград, Казанлък, София участваха в турнир, за който задачите бяха подготвени от жури с председател акададемик Сава Гроздев, заместник-ректор на Висшето училище по застраховане и финанси. Получените отлични оценки ще се  признават за прием във висшите учебни заведения като Пловдивския Университет, ТУ в Габрово и Русе, Икономическия Университет и Висшето военноморско училище във Варна.  \r\n \r\nАкадемик Сава Гроздев поднесе специални благодарности на управителя на Кърджали за подкрепата на турнира и подчерта, че в негово лице академичната общност има достоен партньор и поддръжник, с който областта може да се гордее.  От своя страна Никола Чанев заяви, че се радва за това, че турнирът, който се проведе за 19-ти път, успя да събере толкова способни деца. „Те са от различни краища на страната и аз имам удоволствието да наградя част от тях. Поздравявам всички млади дарования, които участваха и постигнаха високи резултати, както и организаторите, защото математиката е царицата на науките и трамплин към много научни области“, посочи областният управител на Кърджали. \r\nДарина ДЕЕНИЧИНА", "date": "2019.12.01", "title": "В Кърджали бяха наградени най-добрия математик и най-добрия учител по математика по време на Областния турнир „Перперикон 2019“"}
{"url": "http://www.focus-news.net/news/2019/12/01/2724970/aktsenti-v-predavaneto-chudesata-na-severozapada.html", "text": "В предаването „Чудесата на Северозапада“ , издание на  Радио „Фокус“ , всяка седмица  ви представяме личности, борили се  за освобождението, културното и духовното въздигане на този край. На 1 декември  1888 г във Видин почива Екзарх Антим I. Той  посвещава живота си на изграждане на Екзархията и на културно-просветното издигане на българския народ. След Априлското въстание прави всичко възможно, за да бъдат запознати международната общественост и чуждите дипломати в Цариград за извършените от турците произволи и жестокости при потушаването на въстанието.  \r\n \r\nПредседател на Учредителното събрание и на I Велико народно събрание (1879 година).Днес ще ви разкажем за него.  И в това предаване  отново ще говорим за последиците от Ньойския договор, но  този път за удара, който нанася този договор върху българската армия. Пламен Станкулов, военен историк ще ни припомни за пленничеството на Трети пехотен Бдински полк и за спасеното знаме на полка.   \r\n \r\nВсяка седмица в „Чудесата на Северозапада“   ви разказваме за Северозападния регион, за хората, свързали живота си с този край и с делата  си допринасящи за неговия просперитет и развитие.  Видинският кмет д-р Цветан Ценков даде през тази седмица първата си пресконференция, за целите, които си поставя, за нещата, които ще преследва, за това ще стане ли Видин перлата на Дунав – това ще разберете в предаването. И още - 15 социално слаби жители на Видинска област ще получат безвъзмездна помощ за създаване на собствено пчеларско стопанство. Предаването „Чудесата на Северозапада“ се излъчва всяка неделя от 13 до 14 часа. Водещ е Анна Лозанова.", "date": "2019.12.01", "title": "Акценти в предаването „Чудесата на Северозапада“"}
{"url": "http://www.focus-news.net/news/2019/12/01/2724966/4-mlnlv-investira-chez-razpredelenie-v-avtomatizirani-saorazheniya-po-mrezhata-prez-2019-g.html", "text": "ЧЕЗ Разпределение България инвестира 4 млн. лв. в монтирането на автоматизирани съоръжения по електроразпределителната мрежа през 2019 г. Компанията инсталира близо 270 устройства, които ще спомогнат за много по-бързата реакция на дружеството при възникване на евентуални аварии. Това съобщиха от пресцентъра на  дружеството . \r\n \r\nАвтоматизираните съоръжения са няколко вида. Те сигнализират къде е аварията и това скъсява времето за нейното локализиране; показват къде има къси съединения и подават команда на електропровода или друг тип съоръжение да се изключи, за да се избегнат сериозни повреди. Някои от тях имат възможността сами да изключат електропровода и след това да го включат. Благодарение на устройствата, диспечерите са в състояние да насочват аварийните екипи с много по-голяма точност. Всичко това води до по-бързи реакции при аварии и съответно до по-кратко време, в което клиентите са без електрозахранване. \r\n \r\n„Автоматизацията на мрежата води до редица облекчения. Пример в това отношение е автоматичното секциониране на електропроводите на  отделни зони, което дава възможност за отделяне на авариралия участък в рамките на няколко минути, като по този начин по-голямата част от клиентите, захранвани от него, остават незасегнати, докато повредите се отстраняват“, каза Васил Василев, директор „Експлоатация и поддържане в ЧЕЗ Разпределение България.  \r\n \r\nАвтоматизираните устройства, които компанията монтира, са кабелни и въздушни сигнализатори, мощностни разединители и реклоузъри. Само за последните две години и половина инвестицията в този тип съоръжения възлиза на 11 млн. лв. Развивайки автоматизацията на електроразпределителната мрежа, ЧЕЗ Разпределение България стартира и модернизацията на възлови станции на територията, обслужвана от дружеството.", "date": "2019.12.01", "title": "4 млн.лв. инвестира ЧЕЗ Разпределение в автоматизирани съоръжения по мрежата през 2019 г."}
{"url": "http://www.focus-news.net/news/2019/12/01/2724973/filmat-spasenieto-1943-be-predstaven-pred-uchenitsi-ot-9-i-10-klas-obuchavashti-se-v-su-sv-sv-kiril-i-metodiy-simitli.html", "text": "По инициатива на Народно Читалище „Св.Климент Охридски-1922” град Симитли и Областна администрация Благоевград, залата на читалището събра учениците от 9 и 10 клас на СУ „Св. св. Кирил и Методий“ град Симитли, заедно с госпожата си по История и Цивилизация – Любима Благоева, за да се запознаят с историята за спасението на българските евреи през 1943 година. Това съобщиха за  Радио „Фокус“ – Пирин  от учебното заведение. \r\n \r\nЗа тази цел бе прожектиран филмът „Спасението – 1943“, който с интерес гледаха всички ученици. \r\n \r\nНа 2 март 1943 г. Министерският съвет приема седем постановления за депортирането на евреите. След като на 4 март 1943 г. започва депортацията на евреите от Беломорска Тракия, Македония и Пиротско, на 8 март 1943 г. делегация от Кюстендил, в която участват търговецът Асен Суичмезов, учителят по история в кюстендилската гимназия Владимир Куртев, адвокатът Иван Момчилов и народният представител Петър Михалев, пристига в София, където на 9 март заедно с представители на софийските евреи се среща с подпредседателя на Народното събрание Димитър Пешев, пред когото излагат искането си да бъде спряна депортацията. \r\n \r\nТой се ангажира лично с проблема и същия ден се среща с министъра на вътрешните работи Петър Габровски, който издава заповед депортирането на евреите от България да се отложи за неопределено време. \r\n \r\nНа 17 март 1943 г. Димитър Пешев пише писмо до министър-председателя Богдан Филов, подписано от 43-ма народни представители за спиране на депортацията. Акцията на Димитър Пешев за спасяване на българските евреи е подкрепена от Българската православна църква и интелектуалци. \r\n \r\nДепортацията е отложена и на 31 март 1943 г. цар Борис трети информира Германия, че за момента не възнамерява да предаде евреите от старите предели на България, а ще ги използва за строителство на нови пътища. \r\n \r\nЛивия НИНОВА", "date": "2019.12.01", "title": "Филмът „Спасението – 1943“ бе представен пред ученици от 9 и 10 клас, обучаващи се в СУ „Св. св. Кирил и Методий“ – Симитли"}
{"url": "http://www.focus-news.net/news/2019/12/01/2724971/ria-novosti-kravchuk-dade-saveti-na-zelenski-kak-da-zashtitava-ukrayna.html", "text": "Първият президент на Украйна Леонид Кравчук говори за това как трябва да се държи действащия държавен глава Владимир Зеленски на предстоящите преговори с руския и френския президенти Владимир Путин и Еманюел Макрон и германския канцлер Ангела Меркел на 9 декември в ефира на телевизионния канал „112 Украина“, предава  РИА Новости . \r\n„Бих го посъветвал да защитава Украйна. Това не са просто думи. Например, трябва да се каже откровено и искрено истината – измамиха ни с Будапещенския меморандум. Заблуждават ни и се преструват, че помагат, но помагат само на думи. С нас си играят, като котка с мишка“, заяви Кравчук. \r\nПо неговите думи, Зеленски трябва да каже, че украинците „са велик народ“ и че участниците в срещата на „нормандския формат“ трябва да говорят за това, което „отговаря на интерсите на украинския народ“. \r\nБившият президент добави, че на преговорите украинският лидер трябва да се ръководи от националните интереси на страната. „Главното тук е мъжеството, волята и смелостта да заявиш за тези интереси“, заключи Кравчук. \r\n \r\nПревод и редакция:", "date": "2019.12.01", "title": "РИА Новости: Кравчук даде съвети на Зеленски как да защитава Украйна"}
{"url": "http://www.focus-news.net/news/2019/12/01/2724956/kosovo-formirat-pravitelstvo-na-kosovo-v-ponedelnik.html", "text": "Коалиционният договор между Движение „Самоопределение“ (Ветевендосие (ВВ)) и Демократическата лига на Косово (ЛДК) ще бъде подписан в понеделник, 2 декември, предава македонският портал  „А1 Он“ . \r\nСлед срещата между председателите на ВВ и ЛДК Албин Курти и Иса Мустафа бе обявено, че двете партии са съгласували изцяло приоритетите на бъдещото косовско правителство. \r\nСъщо така бе обявено, че отговорностите по управлението ще бъдат разпределени през следващите дни „с разясняване на позициите и изискванията на двете страни“. \r\n„От двете различни версии на правителствения кабинет с 12 министри, които предложиха двата работни екипа, Курти и Мустафа избраха първата версия. Следващата стъпка ще бъде разпределението на отговорностите в съвместното управление, за което са изяснени позициите и изискванията. Така че темата е отворена и е определен принципът на решение, което в крайна сметка ще бъде сключено със споразумение в понеделник“, заявиха от ВВ във „Фейсбук“. \r\n \r\nПревод и редакция:", "date": "2019.12.01", "title": "Косово: Формират правителство на Косово в понеделник"}
{"url": "http://www.focus-news.net/news/2019/12/01/2724977/zadarzhan-e-oshte-edin-mazh-vav-vrazka-sas-sbivaneto-sled-futbolnata-sreshta-mezhdu-lokomotiv-sofiya-i-hebar-pazardzhik.html", "text": "Задържан е още един мъж във връзка със сбиването след футболната среща между „Локомотив - София“ и „Хебър - Пазарджик“. Това съобщиха от пресцентъра на  МВР .  \r\nВчера, след футболна среща от Втора професионална лига, играла се между отборите на „Локомотив - София“ и „Хебър - Пазарджик“, възникнаха груби нарушения на обществения ред. В самия край на мача, когато отборът на гостите изравни резултата и докато официалните лица изразяваха своята радост в ложата, към тях се насочиха привърженици на домакините. Кратките словесни пререкания прераснали във физическа саморазправа, която от ложата се прехвърлила и извън стадиона. В сбиването се включили и други фенове на отбора домакин.  \r\nСлед подаден заявителски материал, във Второ РУ са предприети  процесуално-следствени  действия и по случая е образувано досъдебно производство. Първоначално бяха задържани трима мъже, един от тях е член на УС на „Локомотив София“, а в последствие е задържан още един запалянко. Продължават оперативно-издирвателните действия за установяване и на останалите участници в инцидента.", "date": "2019.12.01", "title": "Задържан е още един мъж във връзка със сбиването след футболната среща между „Локомотив - София“ и „Хебър - Пазарджик“"}
{"url": "http://www.focus-news.net/news/2019/12/01/2724978/nargiz-gurbanova-poslanik-na-azerbaydzhan-v-balgariya-nashata-kauza-na-tozi-blagotvoritelen-bazar-e-da-podpomognem-detsata-v-neravnostoyno-polozhenie-v-balgariya.html", "text": "Нашата кауза на този благотворителен базар е да подпомогнем децата в неравностойно положение в България. Това каза за  Агенция ,,Фокус\"  Наргиз Гурбанова,  посланик на Азербайджан в България. ,,Азербайджанското посолство в продължение на 4 години участва в това благотворително мероприятие. Ние много се гордеем с това, че можем да  подпомогнем неправителствени организации, които се грижат за деца в неравностойно положение в България.  На нашия щанд имаме най-различна азербайджанската кухня, която е  много разнообразна и цветна. Тя включва класически азербайджански ястия като пилаф, долма, кюкю е ястие, което е с яйце и билки, а долма е като българска сърма, но напълнена с агнешко месо и подправки.Пилафът е ориз, който сервираме с месо, сушени кайсии, кестени, лук и много други подправки. На втория щанд  имаме сладкиши шекербура, баклава - те символизират небесното светило, едното е луна, а другото  звезди. На третата маса от нашия щанд има сувенири, които символизират азербайджански забележителности като Момината кула, чашки за чай, красиви чинийки и други неща\", допълни още посланик Гурбанова. \r\n \r\nБояна МАРКОВА", "date": "2019.12.01", "title": "Наргиз Гурбанова,  посланик на Азербайджан  в България: Нашата кауза на този благотворителен базар е да подпомогнем децата в неравностойно положение в България"}
{"url": "http://www.focus-news.net/news/2019/12/01/2724974/tass-provedoha-izpitaniya-na-hiperzvukovata-raketa-kinzhal-v-arktika.html", "text": "В средата на ноември изтребител МиГ-31К за първи път е изстрелял хиперзвукова ракета „Кинжал“ в руската част на Арктика по полигона Пембой, съобщиха пред  ТАСС  два източника от военно-промишления комплекс. \r\n \r\n„Изпитанията са се провели в средата на ноември. Ракетите са изстреляни по наземни цели, намиращи се на полигона Пембой, от самолет-носител МиГ-31К, излетял от летище Оленегорск“, заяви един от събеседниците на агенцията. \r\n \r\nДругият изтгочник потвърди провеждането на изпитанията на „Кинжал“ и отбеляза, че „скоростта на ракетите достигна 10 маха“. \r\n \r\n„Кинжал“ е най-новата руска авиосистема, в чийто състав влизат самолет-носител МиГ-31К и хиперзвукова ракета. Според информацията на медиите, „Кинжал“ е авиационен вариант на ракетата от оперативно-тактическия ракетен комплекс „Искандер. Понастоящем на опитно-бойно дежурство стои една ескадрила МиГ-31К с хиперзвукови ракети в Южния военен окръг (ЮВО). \r\n \r\nЗа първи път руският президент Владимир Путин съобщи за комплекса „Кинжал“ в изказване пред Федералното събрание през март 2018 г. Тогава бяха показани видео кадри от изпитания на хиперзвуковите ракети. \r\n \r\nПревод и редакция:", "date": "2019.12.01", "title": "ТАСС: Проведоха изпитания на хиперзвуковата ракета „Кинжал“ в Арктика"}
{"url": "http://www.focus-news.net/news/2019/12/01/2724972/medicalxpress-ucheni-preduprediha-che-tlastite-hrani-sa-smartno-opasni-za-mazhete.html", "text": "Специалисти от Центъра за здравеопазване на Университета Макгил в Монреал намериха връзка между приема на храна с високо съдържание на мазнини и рака на простатата, съобщава порталът  MedicalXpress . \r\n \r\nИзследователите събраха данни за храненето и проявата на MYC онкоген при 319 пациенти и стигнаха до извода, че рискът от умиране от рак на простатата при тези, чиято диета е богата на наситени мазнини, е четири пъти по-висок, отколкото при пациенти, които практически не консумират такива мазнини. независимо от възрастта и продължителността на заболяването. Както се оказа, употребата на наситени мазнини причинява препрограмиране на клетките, ускорява прогресията на рака и в резултат на това увеличава вероятността от смърт. \r\n \r\nНамаляването на дела на животинските мазнини в храната може да намали степента на развитие на заболяването в началните му стадии. Според авторите на проучването, в бъдеще резултатите от него ще могат да помогнат при изготвянето на специализирани диети за пациенти с рак на простатата. \r\n \r\nПревод и редакция:", "date": "2019.12.01", "title": "MedicalXpress: Учени предупредиха, че тлъстите храни са смъртно опасни за мъжете"}
{"url": "http://www.focus-news.net/news/2019/12/01/2724975/sport-livarpul-se-otkasna-na-11-tochki-ot-presledvachite.html", "text": "Ливърпул се откъсна на 11 точки пред Манчестър Сити и Лестър, който приема днес Евертън. Това стана с победа 2:1 срещу Брайтън на \"Анфийлд\". Домакините играха много силно в първите 30-ина минути и поведоха с два гола на Вирджил ван Дайк, дошли след две асистенции от статични положения на Трент Александър-Арнолд. \r\n \r\nПрез второто полувреме \"червените\" играха доста по-пестеливо, а груба грешка на Алисон в 76-ата минута направи последния четвърт час на мача много сложен. Бразилецът заслужено бе изгонен, а веднага след това Люис Дънк намали от последвалия пряк свободен удар. До края имаше два-три нервни момента за домакините, но те издържаха.", "date": "2019.12.01", "title": "Спорт: Ливърпул се откъсна на 11 точки от преследвачите"}
{"url": "http://www.focus-news.net/news/2019/12/01/2724976/ea-daily-korabostroitelnitsata-v-hamburg-shte-postroi-ogromen-ledorazbivach-za-rusiya.html", "text": "Най-старата корабостроителница в Германия ще построи огромен ледоразбивач за Русия, съобщава германският телевизионен канал NDR, предава агенция  EA Daily . \r\n \r\nКорабостроителният завод Pella Sietas е получил поръчка от Русия за сумата от 100 милиона евро. Ледоразбивачът ще има дължина 120 м и ще бъде снабден с няколко мощни дизелови двигателя.„Това ще бъде най-големият ледоразбивач, строен някога в Германия“, подчертава NDR. \r\n \r\nСлед като корабът бъде спуснат на вода, той ще се отправи към мястото си на дислокация в Далечния изток. Германският телевизионен канал подчертава, че Pella Sietas се е борила за този договор от Русия цели шест години. Директното строителство на новия руски ледоразбивач ще започне в корабостроителницата в Германия след няколко дни, пише NDR. \r\n \r\n„Такова нещо още не е строено в Европа“, увери в интервю пред медията директорът на най-старата корабостроителница в Германия Наталия Дин. \r\n \r\nПревод и редакция:", "date": "2019.12.01", "title": "EA Daily: Корабостроителницата в Хамбург ще построи огромен ледоразбивач за Русия"}
{"url": "http://www.focus-news.net/news/2019/12/01/2724984/anadolska-agentsiya-razyareni-demonstranti-izgoriha-kashtata-na-voenniya-komandir-na-irakskata-provintsiya-di-kar.html", "text": "Разярени демонстранти изгориха къщата на военния командир на провинция Ди Кар в южен Ирак в неделя, предава  „Анадолската агенция“ , като се позовава на източници от местната полиция. \r\n \r\n„Стотици протестиращи изгориха къщата на Джамеел Шимари, който бе натоварен да се справи със сигурността в провинцията“, заяви неназованият източник пред турската държавна агенция. \r\n \r\nШимари бе назначен миналата седмица преди да бъде уволнен заради ликвидирането на 35 протестиращи от силите за сигурност в провинцита тази седмица. \r\n \r\nИрак бе разтърсен от масови протести от началото на октомври срещу лошите условия на живот и корупцията. По-късно исканията на протестиращите прераснаха в призиви за разпускане на правителството на Абдел Махди. \r\n \r\nВ събота Абдул Махди официално подаде оставката си в парламента. \r\n \r\nСпоред Иракската върховна комисия за правата на човека най-малко 406 иракчани са убити, а 15 000 са ранени, откакто започнаха протестите на 1 октомври. \r\n \r\nПревод и редакция:", "date": "2019.12.01", "title": "„Анадолска агенция“: Разярени демонстранти изгориха къщата на военния командир на иракската провинция Ди Кар"}
{"url": "http://www.focus-news.net/news/2019/12/01/2724979/mariyana-popova-nimh-oshte-na-treti-dekemvri-shte-zavali-dazhd-koyto-sas-zastudyavaneto-shte-premine-v-snyag-no-trayna-snezhna-pokrivka-nyama-da-se-obrazuva.html", "text": "Още на трети декември ще завали дъжд, който със застудяването ще премине в  сняг, но трайна снежна покривка няма да се образува, тъй като времето ще се променя и температурите също често и рязко. Това съобщи за  Агенция „Фокус”  дежурният синоптик Мариана Попова от  Националния институт по метеорология и хидрология (НИМХ) .  \r\n \r\n„Не очакваме да се задържи снежна покривка поне през първата половина от месеца. Тази година  се очаква  средните месечни температури да са около и над нормата. Валежите да са в по-голямата част на страната около нормата. По-топло и по-динамично ще бъде през първата половина на месеца. Относително по-спокойно през последните дни или поне такава е тенденцията засега“, каза още тя.  Синоптикът обясни, че засега изглежда, че най-ниските температури през месеца ще бъдат между минус 11 и минус 6 градуса.  Но това е по-вероятно да бъде през втората половина на месеца.   \r\n \r\n„Астрономическата зима ще започне на 22 декември в шест часа и деветнадесет минути. По отношение на метеорологичната – не се очаква да се задържа сняг, но така или иначе ще има дни със снеговалежи. Времето ще бъде доста променливо, динамично. Ще има дни, в които зимата ще ни напомни за себе си и други, в които температури ще бъдат по-високи и ще има и слънце“, допълни още тя.  \r\nТеодора ПАТРОНОВА", "date": "2019.12.01", "title": "Марияна Попова, НИМХ: Още на трети декември ще завали дъжд, който със застудяването ще премине в  сняг, но трайна снежна покривка няма да се образува"}
{"url": "http://www.focus-news.net/news/2019/12/01/2724982/mezhdu-60-i-240-leva-sa-kuvertite-v-hotelite-vav-velingrad-za-studentskiya-praznik.html", "text": "Между 60 и 240 лева са кувертите в хотелите във Велинград за студентския празник, съобщи за  Радио „Фокус“-Пазарджик  Златко Златанов, председател на сдружението  на хотелиерите и ресторантьорите във Велинград. Всички резервации са направени в курортния град. „Във всеки хотел има съответната програма и ангажирани изпълнители и оркестри. Понеже 8-ми декември е в събота и неделя, градът обичайно е пълен с гости. Цените са в широк диапазон, като започват от 60 лева за стая на вечер, без включена празнична вечер, до 240 лв. По отношение на украсата, в момента тече акция. Целта е всички хотели да светнат с празнична украса.  \r\nАлбена ЖИЛЕКОВА", "date": "2019.12.01", "title": "Между 60 и 240 лева са кувертите в хотелите във Велинград за студентския празник"}
{"url": "http://www.focus-news.net/news/2019/12/01/2724987/ea-daily-prezidentite-na-rusiya-i-kitay-shte-otkriyat-gazoprovoda-silata-na-sibir.html", "text": "Президентите на Русия и Китай Владимир Путин и Си Дзинпин на 2 декември ще дадат начало на доставките по газопровода „Силата на Сибир“ чрез телемост. „Синьото гориво“ ще бъде транспортирано от Иркутския и Якутския газодобивни центрове до руските потребители в Далечния Изток и в Китай, предава  EA Daily . \r\nГазпром се договори за доставките на газ за Китай преди почти 20 години. През 2010 г. беше подписан правно обвързващ документ относно основните условия за такива доставки. Споразумението предвижда два газопровода - „източен“ и „западен“. Ресурсната база за първия трябва да бъде Източен Сибир, за втория - Западен. \r\n \r\nПрез юни 2011 г. изпълнителният директор на \"Газпром\" Алексей Милeр обяви, че руската корпорация е готова да започне изграждането на газопровод към Китай. През 2012 г. Путин инструктира Милeр бързо да започне разработването на Чаяндинското находище в Якутия и изграждането на газопровод от Чаянда през Хабаровск до Владивосток. През същата година новият газопровод е наречен „Силата на Сибир” - той е избран в резултат от специален конкурс, проведен от Газпром. През март 2013 г. стана известно, че доставките могат да започнат през 2018 г. в размер на 38 милиарда кубически метра годишно с възможно увеличение до 60 милиарда. Стартирането на проекта обаче беше затруднено дълго време поради липсата на споразумение за цената на руския газ. Страните успяха да се споразумеят и да сключат договор едва през пролетта на 2014 г. Както Алексей Милер съобщи тогава, общата стойност на 30-годишния договор за доставка на руски газ за Китай е 400 милиарда долара. Газпром завърши основните работи в процеса на полагане на тръби до края на 2018 г., а през 2019 г. остана само да извърши пускане в експлоатация. През август тази година компанията свърза Чаяндинското находище със „Силата на Сибир“, а през октомври завършва с пълнене на газопровода с газ, като по този начин показва готовността да започне доставките. \r\n \r\nНа 8 януари в Истанбул ще бъде пуснат „Турски поток“, морски двулинеен газопровод от Русия до Турция по дъното на Черно море. Едното разклонение с капацитет 15,75 милиарда кубически метра е предназначено за нуждите на Турция, а второто - за Балканите и Унгария. Строителството в България и Сърбия трябва да започне през 2020 г. \r\n \r\nПревод и редакция:", "date": "2019.12.01", "title": "EA Daily: Президентите на Русия и Китай ще открият газопровода „Силата на Сибир“"}
{"url": "http://www.focus-news.net/news/2019/12/01/2724986/bogata-kontsertna-programa-predlaga-kulturniyat-afish-na-obshtina-grad-dobrich-prez-mesets-dekemvri.html", "text": "Богата концертна програма предлага културният афиш на Община град Добрич през месец декември, предаде кореспондентът на  Радио „Фокус” – Варна . На 10 декември ще бъдат отбелязани 90 години от рождението на Маестро Райко Тонев. Концертът е озаглавен „Музиката - моят живот“. В програмата ще вземе участие Хора на учителките в Добрич с диригент Маргарита Русева – Ганева. На рояла - Детелина Василева. Началото е в 18,00 часа в Огледална зала „Нели Божкова“. „Бисери из оперната класика“ - това е концертът, който ще представи смесен хор „Добруджански звуци“ на 11 декември, когато се отбелязва Световния ден на хоровото изкуство. Диригент е Елвира Пастърмаджиева, хормайстор - Божана Тонева, на рояла - Радостина Гроздева – Кръстева, солисти - Галина Великова, Атанас Атанасов, Даниела Рабчева, Радослав Радев и Паско Ташев. В програмата са включени арии, дуети, квартети и хорове от опери на Верди, Сметана и Пучини. Концертът е на 11 декември от 18,00 часа в Концертна зала „Добрич“. Входът е свободен. На 12 декември от 18,30 часа отново в Концертна зала „Добрич“ е концертът „Глас и орган“ с участието на Мария Славова - орган и Дона Стоянова – сопран. Детски хор „Маестро Захари Медникаров“ с диригент Росица Дурмушлийска ще представи „Коледен концерт“ на 15 декември от 10,00 часа в Огледална зала „Нели Божкова“. Ще се представи малкият състав с ръководител Мария Славова, на рояла - Радостина Гроздева – Кръстева. \r\n  \r\nЖулиета НИКОЛОВА", "date": "2019.12.01", "title": "Богата концертна програма предлага културният афиш на Община град Добрич през месец декември"}
{"url": "http://www.focus-news.net/news/2019/12/01/2724980/makfaks-makedoniya-sled-albaniya-tazi-sutrin-be-raztresena-i-bosna-i-hertsegovina.html", "text": "Две земетресения рано тази сутрин разлюляха Босна и Херцеговина. Епицентърът им е бил на същото място като на труса преди няколко дни, който изплаши жителите на тази страна, предава агенция  „Макфакс“ . \r\n \r\nПървият е бил в 4 часа сутринта местно време (5 българско) с магнитуд 4.1 по Рихтер на дълбочина от 2 километра. Епицентърът е бил на 5 км от Невесиня, 67 км от Дубровник и 71 км от Сараево. \r\n \r\nДругото земетресение с магнитуд 2.9 по Рихтер с епицентър на 18 километра от Невесина, на 56 километра от Сараево. И двата труса са усетени в Далмация. \r\n \r\nЗеметресение удари Албания снощи с магнитуд 4,2 по Рихтер. Епицентърът на труса беше на 39 км северозападно от Тирана на дълбочина 10 км. \r\n \r\nТреморът бе усетен и в западната част на Македония. \r\n \r\nПревод и редакция:", "date": "2019.12.01", "title": "„Макфакс“ (Македония): След Албания, тази сутрин бе разтресена и Босна и Херцеговина"}
{"url": "http://www.focus-news.net/news/2019/12/01/2724981/iliana-benovska-koe-e-po-vazhno-v-tsennostite-ni-tramp-prie-borisov-radev-podpisa-geshev-a-lambo-si-otide.html", "text": "Илиана Беновска: Кое е по-важно в ценностите ни -Тръмп прие Борисов, Радев подписа Гешев, а Ламбо си отиде? Чествахме 30 години от старта на демокрацията в България. Това каза в коментар за предаването \"Беновска пита\" по Канал 3, съобщиха от екипа на  предаването . \r\nДа – пътуваме и живеем в пазарна икономика, протестираме и правим избори, така наречените „социални мрежи“ са сцена на себе изява на всеки, ядем, пием и шофираме световни марки. \r\nНо – не се ли изгубихме в много „пътища“ пред нас, в партийните „мазни“ борби за власт, в настояването да взимаме много пари , но малко и неквалифицирано да работим, сред фалшивите хейтърски профили, във вулгаризацията да „преведем“ историческата реч на Иван Вазов в „Под игото“ ?  \r\nНе „забравихме“ ли родния си език, не загубихме ли традиционната си българска ценностна система, не сме ли в морален разлом от езика на омразата? \r\nХайде, днес, да потъгуваме за Ламбо. Отиде си една поредната епоха на красота. Ето какво сподели той на 11 декември 2016 г. в „Беновска пита“: \r\n \r\nИлиана Беновска: Кое трябва да ви сплоти вас, политиците и около каква ос на смисъла за България трябва да се случи това? Много разделителни линии си поставяте, кое ви събира? \r\nСтефан Данаилов: Аз съм противник на разделителните линии, защото не се знае утре какво може да се случи и когато сме много крайни, на моменти гаднички, в отношенията? След това, аз не знам с какви очи трябва да се погледнем, за да правим нещо общо? Защото, ако ти прави впечатление, всички политици казват как трябва да има обединение на нацията, как трябва да сме единни, как това, как онова. \r\nИлиана Беновска: Да, така е! \r\nСтефан Данаилов: Да, така е, ама сега аз ще те плюя теб непрекъснато и след това ще ти кажа – слушай, хайде, да отидем на кино заедно! \r\nИлиана Беновска: И да си държим ръцете ли? \r\nСтефан Данаилов: Да си държим ръцете и да си ядем пуканките! Няма как да стане и това мисля, че е основната грешка на нашите политици, тъй като аз не се считам за такъв. Но, мисля, че един ден ще дойде време, ще дойде време. Виждаш какви са реакциите на обществото, колко все повече хората губят доверие в българските политици - дали е елит, дали не е елит - и това е много опасно, защото може да стане другата част, която съвсем да разтури държавата. И аз мисля, че едно от нещата, които може би ще ги укроти, е това. Сега, нека, да не бъде като опасност на трите милиона или двата милиона хора, които мислят другояче, но това мисля, че ги респектира, няма да се забрави лесно. \r\nИлиана Беновска: Какво ще призовеш българите, каква е най-голямата им отговорност, която да знаят, че не могат да я възложат на управляващите, а трябва да я понесат самите те? \r\nСтефан Данаилов: Виж какво, това е… стана истина, че кой каквото прави, за себе си го прави. Значи ние българите сме много интересни хора ...Но въпросът е, че ние все чакаме някой да ни помогне, да ни свърши работата и от това си патим, така е било цял живот. Все някой да ни помогне. Ето и сега, дали са американци, дали са руснаци, па Европа, на не знам си какво. Общо взето винаги сме били зависими. Аз не обичам да бъда зависим и в живота си - освен от моята съпруга Мария - не съм бил зависим от никой друг! И това, което пожелавам, е да не си задаваме този въпрос „защо?“, защото този въпрос „защо?“ ни води много проблеми. От това ставаме все по-подозрителни, а колкото един човек е по-подозрителен, толкова повече му пречи да мисли и да възприема света. Но, тъй като съм от оптимистите, аз вярвам, че дали с политици, дали без политици ще се случат хубави неща за България! Не може да бъде всичко лошо! Тази сутрин отварям телевизора, жестока катастрофа край Хитрино, викам си – ей, нещо се случва пак около Коледа. \r\nИлиана Беновска: Дай да те цункам по челото за финал! \r\nСтефан Данаилов: Цункай ме!  \r\nИлиана Беновска: И да кажа на твоите студенти за финал, да запомнят, че това е сигурно най-хубавата лекция, която са чували от теб! Да знаете, попаднали сте на Човека, с главно Ч! \r\nКое е по-важно в ценностите ни -Тръмп прие Борисов, Радев подписа Гешев, а Ламбо си отиде? \r\nАз съм Беновска. И питам.", "date": "2019.12.01", "title": "Илиана Беновска: Кое е по-важно в ценностите ни -Тръмп прие Борисов, Радев подписа Гешев, а Ламбо си отиде"}
{"url": "http://www.focus-news.net/news/2019/12/01/2724990/mevlyut-chavushoglu-kanal-istanbul-shte-promeni-hoda-na-istoriyata-na-morskite-prevozi.html", "text": "Началото на строителството на канал „Истанбул“ ще бъде повратен момент в историята на транпсортните превози. Това заяви министърът на външните работи на Турция Мевлют Чавушоглу, коментирайки значимостта на канала, който трябва да стане алтернатива на пролива Босфор, предава  „Анадолската агенция“ . \r\n \r\nПо-рано турските власти съобщиха, че маршрутът на новата транспортна артерия между Черно и Мраморно морета ще преминава през територията на истанбулските райони Кючюкчекмедже, Сазлидере и Дурусу. \r\n \r\nПревод и редакция:", "date": "2019.12.01", "title": "Мевлют Чавушоглу: Канал „Истанбул“ ще промени хода на историята на морските превози"}
{"url": "http://www.focus-news.net/news/2019/12/01/2724989/korneliya-ninova-bsp-napusna-ni-edna-ot-nay-yarkite-lichnosti-na-parlamentarizma.html", "text": "\"Напусна ни една от най-ярките личности на парламентаризма, блестящ юрист и изключителен авторитет за нас, българските социалисти - Любен Корнезов. В политиката си остава безспорният ориентир за почтеност, а в човешките отношения - за доброта и великодушие. Поклон. Ще ни липсваш, професоре\". Това написа във \"Фейсбук\" председателят на БСП Корнелия Нинова във връзка със скръбната вест за смъртта на проф. Любен Корнезов, съобщиха от пресцентъра на  БСП .", "date": "2019.12.01", "title": "Корнелия Нинова, БСП : Напусна ни една от най-ярките личности на парламентаризма"}
{"url": "http://www.focus-news.net/news/2019/12/01/2724992/pregled-na-mezhdunarodnite-novini-do-1300-chasa-agentsiya-fokus.html", "text": "Началото на строителството на канал „Истанбул“ ще бъде повратен момент в историята на транпсортните превози. Това заяви министърът на външните работи на Турция Мевлют Чавушоглу, коментирайки значимостта на канала, който трябва да стане алтернатива на пролива Босфор, предава  „Анадолската агенция“ . \r\n \r\nПо-рано турските власти съобщиха, че маршрутът на новата транспортна артерия между Черно и Мраморно морета ще преминава през територията на истанбулските райони Кючюкчекмедже, Сазлидере и Дурусу. \r\n*** \r\n  Президентите на Русия и Китай Владимир Путин и Си Дзинпин на 2 декември ще дадат начало на доставките по газопровода „Силата на Сибир“ чрез телемост. „Синьото гориво“ ще бъде транспортирано от Иркутския и Якутския газодобивни центрове до руските потребители в Далечния Изток и в Китай, предава  EA Daily . \r\nГазпром се договори за доставките на газ за Китай преди почти 20 години. През 2010 г. беше подписан правно обвързващ документ относно основните условия за такива доставки. Споразумението предвижда два газопровода - „източен“ и „западен“. Ресурсната база за първия трябва да бъде Източен Сибир, за втория - Западен. \r\n \r\nПрез юни 2011 г. изпълнителният директор на \"Газпром\" Алексей Милeр обяви, че руската корпорация е готова да започне изграждането на газопровод към Китай. През 2012 г. Путин инструктира Милeр бързо да започне разработването на Чаяндинското находище в Якутия и изграждането на газопровод от Чаянда през Хабаровск до Владивосток. През същата година новият газопровод е наречен „Силата на Сибир” - той е избран в резултат от специален конкурс, проведен от Газпром. През март 2013 г. стана известно, че доставките могат да започнат през 2018 г. в размер на 38 милиарда кубически метра годишно с възможно увеличение до 60 милиарда. Стартирането на проекта обаче беше затруднено дълго време поради липсата на споразумение за цената на руския газ. Страните успяха да се споразумеят и да сключат договор едва през пролетта на 2014 г. Както Алексей Милер съобщи тогава, общата стойност на 30-годишния договор за доставка на руски газ за Китай е 400 милиарда долара. Газпром завърши основните работи в процеса на полагане на тръби до края на 2018 г., а през 2019 г. остана само да извърши пускане в експлоатация. През август тази година компанията свърза Чаяндинското находище със „Силата на Сибир“, а през октомври завършва с пълнене на газопровода с газ, като по този начин показва готовността да започне доставките. \r\n \r\nНа 8 януари в Истанбул ще бъде пуснат „Турски поток“, морски двулинеен газопровод от Русия до Турция по дъното на Черно море. Едното разклонение с капацитет 15,75 милиарда кубически метра е предназначено за нуждите на Турция, а второто - за Балканите и Унгария. Строителството в България и Сърбия трябва да започне през 2020 г. \r\n*** \r\n  Разярени демонстранти изгориха къщата на военния командир на провинция Ди Кар в южен Ирак в неделя, предава  „Анадолската агенция“ , като се позовава на източници от местната полиция. \r\n \r\n„Стотици протестиращи изгориха къщата на Джамеел Шимари, който бе натоварен да се справи със сигурността в провинцията“, заяви неназованият източник пред турската държавна агенция. \r\n \r\nШимари бе назначен миналата седмица преди да бъде уволнен заради ликвидирането на 35 протестиращи от силите за сигурност в провинцита тази седмица. \r\n \r\nИрак бе разтърсен от масови протести от началото на октомври срещу лошите условия на живот и корупцията. По-късно исканията на протестиращите прераснаха в призиви за разпускане на правителството на Абдел Махди. \r\n \r\nВ събота Абдул Махди официално подаде оставката си в парламента. \r\n \r\nСпоред Иракската върховна комисия за правата на човека най-малко 406 иракчани са убити, а 15 000 са ранени, откакто започнаха протестите на 1 октомври. \r\n*** \r\n  Две земетресения рано тази сутрин разлюляха Босна и Херцеговина. Епицентърът им е бил на същото място като на труса преди няколко дни, който изплаши жителите на тази страна, предава агенция  „Макфакс“ . \r\n \r\nПървият е бил в 4 часа сутринта местно време (5 българско) с магнитуд 4.1 по Рихтер на дълбочина от 2 километра. Епицентърът е бил на 5 км от Невесиня, 67 км от Дубровник и 71 км от Сараево. \r\n \r\nДругото земетресение с магнитуд 2.9 по Рихтер с епицентър на 18 километра от Невесина, на 56 километра от Сараево. И двата труса са усетени в Далмация. \r\n \r\nЗеметресение удари Албания снощи с магнитуд 4,2 по Рихтер. Епицентърът на труса беше на 39 км северозападно от Тирана на дълбочина 10 км. \r\n \r\nТреморът бе усетен и в западната част на Македония. \r\n*** \r\n  Най-старата корабостроителница в Германия ще построи огромен ледоразбивач за Русия, съобщава германският телевизионен канал NDR, предава агенция  EA Daily . \r\n \r\nКорабостроителният завод Pella Sietas е получил поръчка от Русия за сумата от 100 милиона евро. Ледоразбивачът ще има дължина 120 м и ще бъде снабден с няколко мощни дизелови двигателя.„Това ще бъде най-големият ледоразбивач, строен някога в Германия“, подчертава NDR. \r\n \r\nСлед като корабът бъде спуснат на вода, той ще се отправи към мястото си на дислокация в Далечния изток. Германският телевизионен канал подчертава, че Pella Sietas се е борила за този договор от Русия цели шест години. Директното строителство на новия руски ледоразбивач ще започне в корабостроителницата в Германия след няколко дни, пише NDR. \r\n \r\n„Такова нещо още не е строено в Европа“, увери в интервю пред медията директорът на най-старата корабостроителница в Германия Наталия Дин. \r\n*** \r\n  Най-малко 14 души загинаха в събота при сблъсък между общинска полиция и членове на престъпната групировка „Картел на североизтока“ в щата Коауила в Северно Мексико. Това съобщи вестникът El Universal, позовавайки се на губернатора на региона Мигел Солис, предава  ТАСС . \r\n \r\nПо неговите думи са убити 10 предполагаеми терористи от наркокартела и четирима служители на силите за сигурност, а още шестима полицейски служители са получили наранявания. Битката се разиграла в община Вила Юнион. Престъпниците използвали автоматични оръжия, включително такива с голям калибър. Точният брой членове на наркокартела, участвали в нападението срещу полицията, остава неизвестен. \r\n \r\nНа 17 октомври мескиканските власти заловиха в Кулякан, столицата на щата Синалоа, Овидио Гусман Лопес, син на бившия главатар на наркокартела „Синалоа“ Хоакин Гусман. След това по улиците на града започват боеве между военните и членове на престъпната организация. В сблъсъците загиват не по-малко от девет души, а още 20 са ранени. Ръководителите на силовите министерства в същия ден нареждат задържания да бъде пуснат, за да не се излагат на опасност местните жители. \r\n*** \r\n  Коалиционният договор между Движение „Самоопределение“ (Ветевендосие (ВВ)) и Демократическата лига на Косово (ЛДК) ще бъде подписан в понеделник, 2 декември, предава македонският портал  „А1 Он“ . \r\nСлед срещата между председателите на ВВ и ЛДК Албин Курти и Иса Мустафа бе обявено, че двете партии са съгласували изцяло приоритетите на бъдещото косовско правителство. \r\nСъщо така бе обявено, че отговорностите по управлението ще бъдат разпределени през следващите дни „с разясняване на позициите и изискванията на двете страни“. \r\n„От двете различни версии на правителствения кабинет с 12 министри, които предложиха двата работни екипа, Курти и Мустафа избраха първата версия. Следващата стъпка ще бъде разпределението на отговорностите в съвместното управление, за което са изяснени позициите и изискванията. Така че темата е отворена и е определен принципът на решение, което в крайна сметка ще бъде сключено със споразумение в понеделник“, заявиха от ВВ във „Фейсбук“. \r\n*** \r\n  Дясно-популистката партия „Алтернатива за Германия“ избра депутат от източната част на страната за наследник на пенсиониралия се съ-председател Александър Гауланд, пише европейската редакция на  Politico . \r\n \r\nТино Хрупала, които е бивш бояджия от Саксония по професия, спечели надпреварата за лидерския пост с близо 55% от гласовете на партийния конгрес в град Брауншвайг. \r\n \r\nОсновните политически партии в Германия отказват да сътрудничат с АзГ, \tкато я наричат ксенофобска и поставят под въпрос привързаността й към демократичните норми. \r\n \r\nГауланд, който се оттегля от политиката на 78 години, бе жестоко критикуван миналата година, когато описа нацистката ера като „просто птиче лайно в успешната 1000-годишна германска история“. \r\n \r\nВъпреки това Гауланд е смятан за относително умерен в рамките на „АзГ“ и той даде да се разбере, че Хрупала  е неговият предпочитан наследник. Хрупала, 44-годишен, победи Готфрид Курио, считан за по-радикален лидер, на балотаж. \r\n \r\nСъ-председател ще бъде Йорг Мьотен, евродепутат, който бе преизбран на поста с 69% от гласовете на конгреса. \r\n \r\nAfD претърпя ръст на популярността си след миграционната криза през 2015 г. и формира третата по големина група в германския парламент. Партията също е представена във всички 16 регионални парламента на Германия и е особено силна в източната част на страната. \r\n*** \r\n  Операциите по търсене и спасяване след катастрофалното земетресение в Албания са завършили, заяви албанският премиер Еди Рама, като посочи, че официалният брой на загиналите е 51 души. Смята се, че в развалините на сградите няма повече тела, предава скопското електронно издание  „МКД“ . \r\nЕди Рама заяви, че 51 души са загинали, а около 2000 са получили наранявания в резултат от земетресението с магнитуд от 6.4. \r\nПремиерът отбеляза още, че предварителното разследване е показало, че около 900 сгради в Дуръс и повече от 1465 в Тирана са със сериозни щети. Повече от хиляда души са настанени в хотели в Дуръс. \r\n„Още 400 жители на Тумане и околността са настанени в хотели на брега“, заяви министърът на туризма и околната среда Бленди Клоси. \r\n*** \r\n  Въоръжени с метър и половина бивна от нарвал и пожарогасител минувачи са обезвредили нападателя, който уби двама души на Лондонския мост, съобщава британското издание  The Guardian .  \r\n \r\nМъж и жена загинаха от прободни рани, след като мъж ги нападна в петък следобед на моста в Лондон, още трима бяха ранени. Заподозреният е ликвидиран от полицията, която счита инцидента за свързан с тероризма. Върху тялото на нападателя е монтирано фалшиво взривно устройство. \r\n \r\nВъв видеоклип, заснет от един от свидетелите, трима минувачи се опитват да спрат престъпника, въоръжени с пожарогасител и бивни от нарвал. Изданието отбелязва, че бивницата, най-вероятно, е била премахната от стената на историческия щаб на гилдията на рибните търговци, която се намира до моста. \r\n \r\nВ сградата на централата се проведе конференция за бивши затворници. Нападателят - 28-годишният Усман Хан, присъства на конференцията. Преди това той беше осъден за участие в терористични дейности, освободен е от ареста през 2018 г. и е осъден да носи електронна гривна. \r\n \r\nСред мъжете, задържали Хан, беше и бивш затворник, осъден за убийство. \r\n \r\nСпоред Сън мъжете, които са се опитвали да задържат нападателя, не са знаели, че взривното устройство, монтирано върху тялото на Хан, е фалшиво. \r\n*** \r\n  Остри критици на коалицията с консервативния блок на канцлера Ангела Меркел спечели изборите за председател на Германската социалдемократическа партия (ГСДП), като с това постави под въпрос бъдещето на правителството, предава  Reuters . \r\n \r\nОт партията заявиха, че левичарите Норберт Валтер-Борянс и Саския Ескен, които се кандидатираха заедно, са спечелили 53,06% от гласовете на членовете. Те искат да предоговорят коалиционното споразумение, където имат забележки по политиката в социалната справедливост, инвестициите и климата. \r\n \r\nВъпреки това, перспективата за предсрочни избори или правителството на малцинството се увеличи, тъй като консерваторите на Меркел може да откажат сътрудничеството, въпреки че биха искали да останат на власт. \r\n \r\nГСДП, най-старата партия в Германия, е в смут след редица слаби резултати на регионални и европейски избори и шестмесечна надпревара за лидерския пост, като в момента тя изостава сериозно в анкетите. \r\n \r\nМного редови членове смятат, че единственото спасение е излизане от правителството с ХДС/ХСС (Християндемократическия и Християнсоциалния съюз) и възобновяване на партията в опозиция. \r\n \r\nВалтер-Борянс и Ескен победиха финансовия министър Олаф Шолц и Клара Гейвиц, които заявиха, че ще подкрепят съперниците си, след като получиха само 45,33% от гласовете. \r\n \r\nРезултатът е тежък удар за Шолц, най-известният кандидат. Funke media съобщи, че той възнамерява да остане финансов министър. \r\n \r\nСлед изненадващата им победа, Валтер-Борянс, бивш финансов министър в най-населената провинция Северен Рейн-Вестфалия и Ескен, депутат в долната камара на парламента на Бундестага, обеща да се опита да събере партията отново. \r\n \r\nВалтер-Борянс, който си спечели репутацията на Робин Худ за това, че залови множество укриватели на данъци със сметки в швейцарски банки, подчерта, че ГСДП няма да изостави коалицията веднага. \r\n \r\n„Винаги сме казвали, че това не е само дали ще напуснем незабавно или ще останем вътре временно“, каза той пред телевизия Phoenix, като добави, че възнамерява да види кои политики могат да се правят с партията на Меркел и кои не могат. \r\n \r\nДуото подчертаха, че искат консерваторите да се споразумеят за по-висока минимална заплата и повече инвестиции в инфраструктура и защита на климата - ако е необходимо с нов дълг. \r\n \r\nГенералният секретар на ХДС заяви, че неговата партия иска да работи с новите лидери на ГСДП и че фракциите вече имат обща основа, върху която да работят. \r\n \r\nПредсрочни избори са непривлекателен вариант и за ГСДП, и за ХДС, които са въвлечени във вътрешна борба за председателския пост след отказването на Меркел, като и двете са загубили още гласоподаватели след изборите през 2017 година. След 14 години начело на най-голямата европейска икономика, Меркел заяви, че няма да се кандидатира отново. \r\n \r\nНе е ясно докъде консерваторите ще са готови да приемат ГСДП. В кампанията за лидерство Ескен заяви, че ако консерваторите откажат да се съгласят с исканията на социалистите, тя ще препоръча партията да напусне коалицията. \r\n \r\nДелегатите на ГСДП трябва да одобрят ръководството на партийна конференция, започваща на 6 декември. Те също ще гласуват за коалицията. \r\n \r\nПобедителят е изправен пред изключително тежка задача. През 2017 година подкрепата за ГСДП се срина до най-ниските нива след 1933 година. В момента тя е около 15% в анкетите, като социалистите вече изостават от ХДС/ХСС, „Зелените“ и „Алтернатива за Германия“. \r\n*** \r\n  Гръцката делегация, начело със заместник-министъра на енергетиката и околната среда Димитрис Иконому напусна със скандал церемонията по откриването на Трансанатолийския газопровод (TANAP) в знак на протест срещу „провокационните заявления“ на президента на Турция Реджеп Таийп Ердгоан, предава гръцкият телевизионен канал  Skai . \r\n \r\nНа церемонията в Одрин турският лидер заяви, че Анкара няма да прекрати разузнаването и сондажите в шелфа на Кипър и изключителната икономическа зона (ИИЗ) на острова. По неговите думи, в Средиземно море се нарушават правата на турците киприоти върху енергоносителите в шелфа на острова, Анкара „действа в рамките на международното право и в момента никакви викове и вопли няма да принудят“ Турция да изтегли корабите си, които в момента разузнават за въглеводороди. \r\n \r\nОсвен това Ердоган защити „много спорното“ споразумение за морските граници, подписано с международно признатото правителство на Либия миналата седмица. Държавният глава отхвърли реакциите на Гърция и Египет и посочи, че ситуацията „ще има различно измерение“, когато споразумението бъде одобрено в парламента в Анкара. \r\n \r\nИконому съобщи, че е напуснал церемонията заедно с делегацията една минута след провокационните заявления. Той поясни пред Skai, че е смятал за възможни подобни заявления от Ердоган и е бил готов за тях. \r\n \r\n„Аз отидох като представител на гръцкото правителство по много конкретна тема: тръбопроводът TANAP ще бъде свързан с трансадиатрическия тръбопровод TAP. Така имахме основание да присъстваме на откриването. От момента, в който г-н Ердоган започна да говори за проблеми, които не са свързани с отварянето на газопровода и по провокативен начин за Гърция установих, че е очевидно, че трябва да напусна“, каза Иконому. \r\n \r\nСпоред него турците попитали какъв е проблемът и той обяснил, че след изявленията на Ердоган не може да остане и затова си тръгва. \r\n \r\nПо-късно гръцкото външно министерство осъди изявленията на Ердоган, като го нарече \"основния нарушител на международното право в региона\". В Атина Турция беше обвинена в подкопаване на стабилността и неспазване интересите на всички народи в региона, както и в демонстриране на пълно презрение към принципите на добросъседството. \r\n \r\n„За съжаление турският президент реши да превърне проекта за мирно сътрудничество в демонстрация на военна реторика и презрение към международната легитимност“, заяви външното министерство, като отбеляза, че напускането на Иконому от събитието е естествено следствие. \r\n \r\nВ Атина изразиха надежда, че турското ръководство ще разбере, че спазването на международното право е негово задължение. \r\n \r\nЮжният газов коридор с дължина 3500 километра ще позволи доставката на газ в Европа от шелфа на Каспийско море. Компонентите на коридора са газопроводът Южен Кавказ, TANAP и TAP. Проектът TANAP предвижда транспортирането на газ от азербайджанското находище Шах Дениз през Грузия до Турция и след изграждането на TAP през 2020 г. до страните от Южна Европа. \r\n \r\nПървоначалният капацитет на газопровода TANAP е 16 милиарда кубически метра газ годишно. Около шест милиарда кубически метра ще бъдат доставени в Турция, останалите - в Европа, където ще бъде доставен газ след завършването на строителството на TAP около началото на 2020 г. Акционерите на TANAP са: „Южен газов коридор“ - 51%, SOCAR Turkey Enerji - 7%, Botas - 30%, BP - 12%. \r\n \r\nКипър де факто е разделен между гръцката и турската общности от 1974 г. През 1983 г. в севермата част на острова е провъзгласена т.нар. Турска република Северен Кипър, непризната от международната общност. Преговорите между гръцката и турската общност за обединението на Кипър се водят чрез посредничество на ООН. След провала на следващия кръг през 2017 г. страните се консултират за възобновяването им.", "date": "2019.12.01", "title": "Преглед на международните новини до 13:00 часа (Агенция \"Фокус\")"}
{"url": "http://www.focus-news.net/news/2019/12/01/2724983/benovska-pita-koy-i-na-kakvo-osnovanie-iska-no-i-mozhe-li-da-upravlyava-balgariyai.html", "text": "Беновска пита в неделя, 1 декември 2019 г. от 5 часа след обед по Канал 3: Кой и на какво основание Иска, но и Може ли да управлява България? Това съобщиха от екипа на  предаването .  \r\n   \r\nПолитиката, глупако!    \r\n   \r\n Отговарят:    \r\n  \r\n17.00- 17.05  Коментар на Илиана Беновска   \r\n  \r\n За: Разбрахме ли отговора ва въпроса : Кой и на какво основание Иска, но и Може ли да управлява България?   \r\n17.05 - 17.23 Калин Каменов, кмет на Враца, ГЕРБ \r\n \r\n За: За премиера, президента, опозицията \r\n17.27 – 17.37 Ивайло Крачунов, Блиц \r\n \r\n За: За „кожата“ на правосъдието  – кой се страхува от главните прокурори Гешев и Цацаров? \r\n17.41 - 17.56 Ясен Тодоров, ексчлен на ВСС \r\n \r\n За: Какво поиска САЩ от България и какво България поиска от САЩ?    \r\n17.59- 18.18 Петър Иванов , АТК \r\n \r\n За: „Лоши“ ли са лекарите? \r\n18. 18  - 18.35  проф. Николай Габровски, „Пирогов“ \r\n \r\n За: Борисов и Тръмп, България и САЩ?    \r\n18.35 - 18.55  Красимир Каракачанов, вицепремиер по отбраната и сигурността, ВМРО \r\n \r\nПовторението гледайте по Канал 3 и слушайте по Радио К2 в неделя вечер от 23.15 часа. Пишете на benovskapita@gmail.com", "date": "2019.12.01", "title": "Беновска пита: Кой и на какво основание Иска, но и Може ли да управлява България?"}
{"url": "http://www.focus-news.net/news/2019/12/01/2724985/makfaks-makedoniya-erdogan-obeshta-500-apartamenta-na-postradalite-ot-zemetresenieto-v-albaniya.html", "text": "Президентът на Турция Реджеп Таийп Ердоган заяви, че страната му ще построи 500 апартамента за жителите на Албания, които останаха без домове след катастрофалното земетресение на 26 ноември, предава агенция  „Макфакс“ . \r\n \r\n„Надяваме се, че нашите екипи скоро ще завършат работата на съответните локации в Албания и като турски братя ще построим 500 апартамента“, заяви Ердоган. \r\n \r\nМеждувременно продължават и големите финансови дотации. \r\nСлед един от най-богатите албанци в света, вицепремиерът на Косово и външен министър на страната Беджет Пацоли, който дари 1 милион евро, още 1,5 милиона евро бяха изпратени от президента на компанията Kastrati Шефкет Кастрати. \r\n \r\nПревод и редакция:", "date": "2019.12.01", "title": "„Макфакс“ (Македония): Ердоган обеща 500 апартамента на пострадалите от земетресението в Албания"}
{"url": "http://www.focus-news.net/news/2019/12/01/2724991/maksim-behar-pocheten-generalen-konsul-na-republika-seysheli-nie-sme-edinstvenoto-pochetno-konsulstvo-koeto-uchastva-v-mezhdunarodniya-bazar-ot-osnovavaneto-mu.html", "text": "Ние сме единственото почетно консулство, което участва базара от създаването му, повече от 15 години . Това каза за  Агенция ,,Фокус\"  Максим Бехар, почетен генерален консул на Република Сейшели.  \"Това, което предлагаме са оригинални сейшелски чайове, сокове. При всяко отиване до Сейшели, аз ходя няколко пъти в годината,  нося интересни неща като ръчно направени гривни, чайове, подправки , за да може след това да ги продадем на Коледния пазар и да съберем пари за добри каузи. Правим интересни неща, например произвеждаме магнити за хладилник. Важно е парите, които съберем, както и моите колеги от компанията ми, да участват в тази благотворителна инициатива, така че да направим добро. Благотворителните средства се разпределят от Международния женски клуб за няколко инициативи - обикновено е подпомагане на болни деца. Обаче аз ще върна лентата 25 години назад, когато бях организатор и сега съм един от организаторите на първия Коледен базар, тогава първите 5-6 години събирахме пари за мобилни мамографии. С  тогавашната американска посланичка пътувахме в такива райони по границата Кърджали , Сливен , Хасково и тогава си спомням,  че нито една от жените,  с които разговаряше г-жа посланичката не знаеше, че трябва да има превантивен преглед за рак на гърдата , не знаеше какво е мамограф. И когато се върнахме в София,  започнахме да организираме първите пазари и купихме 4 или 5 мобилни мамографа , които обикаляха южните райони в София, а може би не само, и там  жените се преглеждаха превантивно за рак на гърдата. Това беше голямо постижение.  Спомням си, че много допринесохме. Сега събираме десетократно,  да не кажа стократно повече средства, които отиват главно за хора, които не се нуждаят от тези пари\", коментира Бехар. \r\nБояна МАРКОВА", "date": "2019.12.01", "title": "Максим Бехар, почетен генерален консул на Република Сейшели: Ние сме единственото почетно консулство, което участва в международния базар от основаването му"}
{"url": "http://www.focus-news.net/news/2019/12/01/2724996/ot-2-dekemvri-zhitelite-na-burgas-na-vazrast-nad-75-godini-shte-mogat-da-patuvat-bezplatno-s-gradskiya-transport-v-sabota-nedelya-i-praznichni-dni.html", "text": "От 02 декември 2019 г. жителите на Бургас на възраст над 75 години ще могат да пътуват безплатно с градския транспорт в събота, неделя и празнични дни. От привилегията може да се възползва всеки правоимащ гражданин, навършил тази възраст, със зареден месечен абонамент за 30 или 80 пътувания в персоналната си електронна карта. Това съобщиха от пресцентъра на  Община Бургас . \r\n \r\nКъм нея ще бъде издаден допълнителен хартиен образец, даващ ексклузивното право на неограничен брой пътувания в градския транспорт във всички почивни и празнични дни през периода на валидност на заредения абонамент. Той не трябва да се валидира през електронното устройство на борда на автобуса. \r\n \r\nВажно – допълнителните хартиени карти към електронната: Ще се издават на граждани над 75 години; Ще важат само в празнични и почивни дни; Ще се издават само при зареждане на едномесечен абонамент (30 или 80 пътувания) в електронна карта; Срокът им на валидност ще бъде еднакъв с този на заредения абонамент; Ще бъдат поименни; Ще важат само след представяне на електронна карта при проверка в превозното средство. \r\n \r\nГражданите, които имат валиден абонамент, зареден преди 02.12.2019 г., също могат да си извадят образец за безплатно пътуване – валидността му ще бъде до края на срока на текущия абонамент. За целта е необходимо да посетят някой от касовите салони на „Бургасбус“ – Транспортна къща, Автогара Юг, Автогара Запад или Терминал „Меден рудник“, като носят със себе си своята електронна карта.", "date": "2019.12.01", "title": "От 2 декември  жителите на Бургас на възраст над 75 години ще могат да пътуват безплатно с градския транспорт в събота, неделя и празнични дни"}
{"url": "http://www.focus-news.net/news/2019/12/01/2724998/sohu-kitay-yaponiya-tihomalkom-se-prevrashta-v-yadrena-supersila.html", "text": "В Далечния Изток се е появила още една голяма ядрена държава в непосредствена близост от китайските брегове, съобщава китайският вестник  Sohu , като пояснява, че съвсем не става въпрос за Русия или САЩ. Новият пълноценен играч на световното ядрено бойно поле е Япония. \r\nКакто пише изданието, страната на „изгряващото слънце“ „седи тихо“, като се старае да не привлича вниманието към собствената си ядрена програма. За това време под предлог, че развива граждански атомни електроцентрали, тя е успяла да акумулира огромно количество ядрено гориво. \r\nКъм момента натрупаното количество е достатъчно за производството на 6000 ядрени бомби. А това е напълно достатъчно за унищожението на голяма държава. \r\n„Тя очевидно реализира някакъв план. Всички, които се интересуват от военното дело, казват: Япония е истинска ядрена държава. И съседните страни трябва да бъдат бдителни!“ \r\nВъпреки че САЩ дълги десетилетия възпират развитието на Япония, този контрол е формален, пише изданието. Японците са потаен народ. Те успяха да се възползват от подкрепата на американците, за да прераснат във водеща сила. А на международната сцена те са пълни с амбиции и претендират да играят по-важна роля. И може би дори да предизвикат петте постоянни членове на Съвета за сигурност на ООН, казват китайците. \r\nДнес, въпреки факта, че японците сами не произвеждат ядрено оръжие, те са лидери в използването на ядрените технологии, отбелязва изданието. И през годините Япония е натрупала достатъчно ядрен материал. Следователно амбициите й на световната сцена не бива да се подценяват. Ако избухне война, японците бързо ще създадат ядрени оръжия - имат достатъчно суровини. \r\n \r\nПревод и редакция:", "date": "2019.12.01", "title": "Sohu (Китай): Япония тихомълком се превръща в ядрена суперсила"}
{"url": "http://www.focus-news.net/news/2019/12/01/2724993/zapochva-antispin-kampaniya-vav-varna.html", "text": "Започва антиспин кампания, посветена на Световния ден за борба със СПИН – 1-ви декември, предаде репортер на  Радио „Фокус“ – Варна .  \r\n \r\nОрганизираната за единадесета поредна година акция ще продължи до 4-ти декември. Инициативата е част от програмата на дирекция „Превенции“ към Община Варна, съвместно с консултативния съвет за превенция на ХИВ/СПИН.  Кампанията цели да предостави информация на младите хора чрез техни връстници и да ги мотивира да изследват своя статус. Акцията започва с двудневен тренинг за ученици – доброволци, който ще се проведе в хотел „Черно море“ от 9.00 до 17.00 ч.  \r\n \r\nПо-късно в 10 варненски гимназии ще се проведат обучения. От 2-ри до 4-ти декември в Медицинския университет „Проф. д-р Параскев Стоянов“, в Икономическия и Технически университет ще се проведат информационни кампании с предоставяне на възможност за безплатно и анонимно изследване за ХИВ и хепатит С в мобилен медицински кабинет. На 1-ви декември от 13.00 до 14.00 ч. на площад „Свят“ и от 15.00 до 16.30 ч. пред Делта Планет Мол ще се проведе кампания, която предвижда предоставяне на информационни материали от доброволци, безплатни и анонимни изследвания за ХИВ от специалисти на РЗИ-Варна в мобилен медицински кабинет. \r\n \r\nДесислава ВАСИЛЕВА", "date": "2019.12.01", "title": "Започва антиспин кампания във Варна"}
{"url": "http://www.focus-news.net/news/2019/12/01/2724999/afp-v-irak-izdadoha-smartna-prisada-na-politsay-zaradi-nasilie-sreshtu-protestirashti.html", "text": "В Ирак осъдиха полицейски служител на смърт, след като бе признат за виновен в убийството на демонстранти, като това е първата подобна присъда в хода на двумесечните вълнения в страната, предава  AFP . \r\n \r\nНаказателният съд в Кут осъди майор от полицията да бъде обесен и осъди на лишаване от свобода полицейски подполковник за седем години за ролята им в смъртта на седем протестиращи в южния град на 2 ноември, съобщиха съдебните източници. \r\n \r\nПревод и редакция:", "date": "2019.12.01", "title": "AFP: В Ирак издадоха смъртна присъда на полицай заради насилие срещу протестиращи"}
{"url": "http://www.focus-news.net/news/2019/12/01/2724988/reuters-ne-e-zadalzhitelno-teroristite-da-izlezhavat-tsyalata-si-prisada-tvardi-dzheremi-korbin.html", "text": "„Не е задължително“ осъдените терористи да излежават цялата си присъда, заяви лидерът на основната британска опозиционна Лейбъристка партия Джереми Корбин, след като освободен предсрочно терорист уби двама и рани още трима на Лондонския мост в събота, предава  Reuters . \r\n \r\nОсман Хан, облечен с фалшива жилетка с експлозиви и въоръжен с ножове, направи клане след конференция за криминална реабилитация до Лондонския мост в петък. 28-годишният британец бе свален от земята от минувачи и застрелян от полицията. \r\n \r\nПолицията заяви, че Хан преди това е бил осъждан за терористични престъпления, но е освободен предсрочно от затвора. \r\n \r\nЛидерът на лейбърите Джеръми Корбин заяви пред Sky News, че човек, осъден за терористични престъпления, „не е задължително“ да излежи пълната си присъда. \r\n \r\nПревод и редакция:", "date": "2019.12.01", "title": "Reuters: Не е задължително терористите да излежават цялата си присъда, твърди Джереми Корбин"}
{"url": "http://www.focus-news.net/news/2019/12/01/2725001/gd-granichna-politsiya-silno-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-lesovo.html", "text": "Силно интензивен е трафикът за товарни автомобили на изход на ГКПП „Капитан Андреево“ и „Лесово“. Това съобщиха от  ГД „Гранична полиция“ . Информацията за трафика на граничните пунктове е към 13.00 часа. Поради извършване на ремонтни работи на ГКПП „Кулата“ е възможно да има промени в организацията на движението на товарните автомобили през пункта. Трасетата ще се ремонтират поетапно, без да се спира преминаването на превозни средства. На границата с Република Сърбия трафикът е интензивен на изход на ГКПП  „Калотина“ и „Дунав мост 2“ на изход за товарни автомобили. Поради техническа неизправност на кораба, обслужващ линията Сомовит-Никопол, ферибота не работи от 11:00 ч. на 01.12.2019 г. На границата с Гърция, Северна Македония трафикът е нормален на всички гранични контролно-пропускателни пунктове.", "date": "2019.12.01", "title": "ГД „Гранична полиция“: Силно интензивен е трафикът за товарни автомобили на изход на ГКПП „Капитан Андреево“ и „Лесово“"}
{"url": "http://www.focus-news.net/news/2019/12/01/2725002/vsichki-hoteli-vav-velingrad-svetvat-s-praznichna-ukrasa-tazi-vecher.html", "text": "Тази вечер всички хотели във Велинград светват с празнична украса, съобщи за  Радио „Фокус“-Пазарджик  Златко Златанов, председател на съюза на хотелиерите и ресторантьорите във Велинград. „Във връзка с приближаващия 8 декември и коледните празници, украсата в курорта вече е готова“, уточни Златанов.  Той допълни, повечето хотели ще посрещнат студенти за 8-ми декември и капацитетът им е запълнен. Във всеки хотел има съответната програма и ангажирани изпълнители и оркестри. \r\n \r\nАлбена ЖИЛЕКОВА", "date": "2019.12.01", "title": "Всички хотели във Велинград светват с празнична украса тази вечер"}
{"url": "http://www.focus-news.net/news/2019/12/01/2725000/chitalishte-bratstvo-kyustendil-obyavi-traditsionniyat-detski-konkurs-koleda.html", "text": "Читалище „Братство” – Кюстендил обяви традиционният детски конкурс „Коледа”. Това съобщи за  Радио „Фокус” – Кюстендил  Иван Андонов, председател на читалището. Конкурсът е за картина, картичка, сурвачка, сувенир, приказка и стихотворение на тема „Коледа”.  \r\n \r\nВ конкурса могат да се включат ученици от 1-ви до 8-ми клас от област Кюстендил. Възрастови групи на участниците: I група: 1, 2 клас; II група: 3, 4 клас; IІІ група: 5, 6 клас; IV група: 7, 8 клас. Срок за предаване на творбите: 17 декември 2019 г. Резултатите от конкурса ще бъдат обявени на 20 декември, от 14.00 часа в Голямата зала на читалището. Класираните на 1, 2 и 3 място ще получат дипломи и предметни награди, осигурени от организаторите. \r\nВенцеслав ИЛЧЕВ", "date": "2019.12.01", "title": "Читалище „Братство” – Кюстендил обяви традиционният детски конкурс „Коледа”"}
{"url": "http://www.focus-news.net/news/2019/12/01/2724994/boris-dzhonsan-kam-tramp-ne-se-namesvay-v-britanskite-izbori.html", "text": "Британският премиер Борис Джонсън заяви, че „ще е най-добре“ ако американският президент Доналд Тръмп не се намесва в изборите в Обединеното кралство, когато пристигне в Лондон за срещата на върха на НАТО следващата седмица, предава  Reuters . \r\n \r\nТръмп се включи в изборите през октомври, като заяви, че лидерът на опозиционната Лейбъристка партия Джерeми Корбин ще бъде „толкова лош“ за Великобритания и че Джонсън трябва да се споразумее за пакт с лидера на Партия Брекзит Найджъл Фараж. \r\n \r\nВисшите консерватори са изнервени, че Тръмп би могъл да разстрои кампанията, когато е в Лондон, малко повече от седмица преди изборите на 12 декември, които, според всички социологически проучвания, торите са на път да спечелят с абсолютно мнозинство. \r\n \r\n„Това, което не правим традиционно като обичащи съюзници и приятели, това, което не правим традиционно, е да се намесваме в предизборните кампании един на друг“, казва 55-годишният Джонсън пред радио LBC. \r\n \r\n„Най-доброто (нещо), когато имате близки приятели и съюзници като САЩ и Обединеното кралство, е нито една от страните да не се замесва в изборите на другия.“ \r\n \r\nДжонсън каза, че ако запази властта, ще реализира Брекзит до 31 януари - след близо четири години политическа криза след референдума през 2016 г., на който британците гласуваха за напускане на Европейския съюз. \r\n \r\nПревод и редакция:", "date": "2019.12.01", "title": "Борис Джонсън към Тръмп: Не се намесвай в британските избори"}
{"url": "http://www.focus-news.net/news/2019/12/01/2724995/tass-nay-malko-15-dushi-zaginaha-pri-preobrashtane-na-avtobus-v-zamraznala-reka-v-sibir.html", "text": "Най-малко 15 души са загинали при преобръщане на автобус в замръзнала река в руския Забайкалски край, а още 18 човека са пострадали, съобщиха пред  ТАСС  местните власти. \r\n„В резултат от ПТП 15 души са загинали, а 18 са пострадали, като шестима от тях са хоспитализирани“, заяви събеседникът на агенцията. \r\n \r\nОт Министерството на извънредните ситуации потвърдиха тази информация и уточниха, че по предварителни данни в автобуса е имало 44 пътници. От ведомството разказаха още, че информацията за падането на автобуса от моста е постъпила в 09:30 местно време. В ликвидирането на последствията от произшествието са участвали 30 души. Част от пътниците са се оказали блокирани в автобуса и се е наложило те да бъдат освободени от спасители от МЧС. За да се евакуират жертвите, се планира да се включи санитарната авиация. \r\n \r\nПострадалите пътници са започнали да постъпват в Нерчинската градска болница, намираща се на 30 км от мястото на аварията. \r\nКакто съобщават пред ТАСС от КАТ на Русия, произшествието е станало на 60-ия километър на магистралата Могойтуй - Сретенск - Олочи. Причината за произшествието е счупено колело в автобуса Kia Granbird. Автобусът е пътувал от Сретенск до Чита. Дължината на този маршрут е 360 км. Спешните служби съобщиха за ТАСС, че автобусът е пробил оградата и е паднал от моста. По предварителна информация автобусът принадлежи на индивидуален предприемач, който се занимава с туристически превози. \r\n \r\nПревод и редакция:", "date": "2019.12.01", "title": "ТАСС: Най-малко 15 души загинаха при преобръщане на автобус в замръзнала река в Сибир"}
{"url": "http://www.focus-news.net/news/2019/12/01/2724997/sport-italiya-i-turtsiya-otkrivat-evro-2020-v-rim-na-12-yuni.html", "text": "Откриването на европейското първенство по футбол ще бъде между отборите на Турция и Италия. Мачът ще бъде в Рим на 12 юни от 22:00 часа българско време. Може да се каже, че адзурите на Роберто Майчини извадиха късмет, тъй като другите два тима в група А са Уелс и Швейцария. Всичките мачове на Скуадрата са на домашната територия на \"Олимпико\", докато останалите отбори ще трябва да пътуват и до далечен Баку (Азербайджан). Мачовете във всяка от шестте групи на европейското първенство ще се проведат в 2 града. В група В три от отборите бяха ясни преди изтеглянето на жребия. Вчера стана ясно, че към Дания, Белгия и Русия ще се присъедини пълният дебютант Финландия. Суоми открива битката в потока с люто скандинавско дерби срещу Дания в Копенхаген. Пак на 13 юни Русия и Белгия ще премерят сили на стадион \"Крестовски\" в Санкт Петербург. В група С Холандия ще играе с Украйна и Австрия, а третият отбор ще стане ясен след плейофите. Ако Румъния не се класира на Евро 2020, тук ще попадне класиралият се тим от най-долната Лига D в Лигата на нациите - Северна Македония, Косово, Беларус или Грузия.", "date": "2019.12.01", "title": "Спорт: Италия и Турция откриват Евро 2020 в Рим на 12 юни"}
{"url": "http://www.focus-news.net/news/2019/12/01/2725004/tass-siriya-obvini-sasht-v-namesa-v-rabotata-na-konstitutsionniya-komitet.html", "text": "Сирия обвини САЩ в намеса в дейността на Конституционния комитет и опити да му наложи собствената си политика. Това се казва в разпространено заявление от сирийското външно министерство, предава  ТАСС . \r\n \r\nВъншнополитическото ведомство на арабската република посочва, че провежданият в Женева диалог е „междусирийски и никой няма право да се намесва в него или да подкрепя някоя от страните под какъвто и да е предлог“. Ролята на ООН, представена от специалния посланик на генералния секретар на ООН Геир Педерсен, е в това „само да съдейства обсъжданията в комитета“, се подчертава в документа. \r\nСпоред сирийското министерство „всякакви становища или изявления на САЩ или други държави нямат стойност и не засягат работата на Конституционния комитет, както и естеството, формата и съдържанието на неговите диалози“. \r\n \r\nНа 30 ноември Държавният департамент излезе с изявление, че делегацията на сирийското правителство, пристигайки на втория кръг от консултациите на комитета, е поставила предварителни условия за заседанието за обсъждане на конституционни принципи, което според Държавния департамент „ясно нарушава процедурните правила на Конституционния комитет“. \r\n \r\nВторото заседание на сирийския конституционен комитет в Женева, което приключи тази седмица, на практика не доведе до напредък. Представителите на правителството и опозицията не можаха да се споразумеят за работна програма и без нея не може да се проведе общо събрание. \r\n \r\nПревод и редакция:", "date": "2019.12.01", "title": "ТАСС: Сирия обвини САЩ в намеса в работата на конституционния комитет"}
{"url": "http://www.focus-news.net/news/2019/12/01/2725008/noviyat-otgovornik-za-vanshnata-politika-na-es-tramp-putin-i-erdogan-prinuzhdavat-evropeytsite-da-reagirat.html", "text": "Позицията на страните-членки на Европейския съюз към Русия не е еднозначна. Това заяви върховният представител на ЕС за външните работи и политиката на сигурност Жозеп Борел в интервю пред испанското издание  El Pais . \r\n \r\nОтговорникът за европейската дипломация бе запитан каква позиция от общността би искал да види спрямо Русия. „Това е много спорен въпрос“, отговори Борел. По неговите думи някои страни вървят много неохотно към нормализация на отношенията с Русия, докато други, напротив, биха искали да го направят. \r\n \r\n„Има санкции, но сами по себе си те не съставят политиката“, добави Борел. „Мога да кажа същото за Венецуела“. \r\n \r\nКакто счита ръководителят на дипломацията на ЕС, „има много проблеми, свързани с отбраната и сигурността, които европейците трябва да бъдат в състояние да решават сами“. \r\n„Може би, благодарение на президента Тръмп, Путин, Ердоган и други лидери, европейците ще бъдат принудени да реагират“, добави Борел. „Ако САЩ имат различна позиция за своите задължения пред Европа, европейците трябва да приемат последствията. Меркел вече каза, че трябва да вземем съдбата си в свои ръце“. \r\n \r\nПревод и редакция:", "date": "2019.12.01", "title": "Новият отговорник за външната политика на ЕС: Тръмп, Путин и Ердоган принуждават европейците да реагират"}
{"url": "http://www.focus-news.net/news/2019/12/01/2725006/euronews-evropeyskata-komisiya-otbelyazva-10-godini-ot-lisabonskiya-dogovor.html", "text": "Европейските лидери отбелязаха десет години от влизането в сила на Договора от Лисабон в първия официален ден на новата Европейска комисия, съобщава  Euronews . \r\n \r\nНовите лидери на ЕС направиха изявления пред председателя на Европейския парламент Дейвид Сасоли и председателя на Европейския съвет Шарл Мишел, връчиха копие от договора на новия председател на Комисията. \r\n \r\nУрсула фон дер Лайен поема Европейската комисия месец по-късно от очакваното след отхвърлянето на трима кандидати за комисар от Парламента. \r\n \r\n Лисабонският договор \r\n \r\n \r\nДоговорът влезе в сила на 1 декември 2009 г., като комбинира договорите за Европейския съюз и реформира европейските институции, включително Съвета, Комисията Той изясни работата на съюза и създаде официална процедура за излизане от ЕС. \r\n \r\nПромените, посочени в договора, дадоха по-голяма роля на Европейския парламент, който избира изпълнителния орган на ЕС и увеличавайки законодателната му власт. \r\n \r\n„Не може да има по-добър ден за започване на работата от тази годишнина ... ние сме пазител на лисабонския дух“, каза фон дер Лайен по време на церемонията, докато говореше за силата на Европейския съюз. \r\n \r\n„Наш дълг е да съхраним това съкровище“, заяви бившият министър на отбраната на Германия \r\n \r\nНовият президент  на Европейската централна банка Кристин Лагард говори за последните десет години в Европа, като заяви, че десетилетието бележи невероятна промяна, включително възходът на технологиите, финансовата криза и международната общност и предприетите от международната общност действия срещу климатичните промени. \r\n \r\n„Това трябва да премине от епоха на ремонт в епоха на обновяване и надежда“, заяви Лагард. \r\n \r\nПревод и редакция:", "date": "2019.12.01", "title": "Euronews: Европейската комисия отбелязва 10 години от Лисабонския договор"}
{"url": "http://www.focus-news.net/news/2019/12/01/2725007/sport-shurm-grats-pobedi-kato-gost-tirol-s-51-s-gol-na-despodov.html", "text": "Българският национал Кирил Десподов изигра отличен мач за пореден път с екипа на Щурм Грац. Нападателят вкара гол и имаше принос за други два при победата с 5:1 като гост над отбора на Тирол от Инсбрук в двубой от 16-ия кръг на австрийската Бундеслига. Спечелените три точки поставиха тима на четвърто място във временното класиране.  Десподов отбеляза четвъртото попадение в 68-ата минута, което е негово шесто за Щурм Грац в първенството. В  81-ата минута българинът бе заменен.", "date": "2019.12.01", "title": "Спорт: Шурм Грац победи като гост Тирол с 5:1 с гол на Десподов"}
{"url": "http://www.focus-news.net/news/2019/12/01/2725009/dnes-se-otkrivat-praznichnite-koledni-bazari-v-stara-zagora.html", "text": "Коледните и новогодишни базари в Стара Загора ще се провеждат в периода от 1 декември до 7 януари, включително.  \r\n13 ще са дървените къщички, с площ по 6 кв.м., които ще са разположени в центъра на града. На територията на АБ „Изток“ са определени следните места - тротоарната площ пред магазин „Боруй”, пред читалище „Св. Климент Охридски”, пред бившия магазин „Битова химия”, както и на кръстовището на ул. „Августа Траяна” и бул. „Патриарх Евтимий” (пред Младежки дом). Това съобщиха от пресцентъра на  Община Стара Загора . \r\n \r\nВ западната част на Стара Загора са определени за базар пространствата, намиращи се южно от бул. „Цар Симеон Велики“ №39, северно от бул.“Цар Симеон Велики“ №2 и в кв. „Три чучура“ – център, северозападно от подлеза. \r\nКоледно-новогодишният базар в кв. „Зора“ ще бъде на централния му площад. \r\nОтредените площи в кв. „Железник“ са до автобусна спирка №1 на ул. „Загорка“, до кафене „Съни“ на ул. „Младост“, както и до блок №37 на ул. „Ген. Иван Пашинов“ №37. \r\n \r\nНа територията на коледните и новогодишни базари е разрешена продажбата само на детски играчки, дребни подаръчни комплекти, коледни аксесоари, скара, вурстове, вино и пакетирани захарни изделия. Забранена е търговията с цигари и алкохолни напитки с действително алкохолно съдържание по обем над 18 % vol., пиротехнически изделия и взривни вещества, които създават опасност за живота и здравето на гражданите, както и конфекция, трикотаж, бельо, промишлени стоки. \r\nЗаповедта на кмета и необходимите документи за разрешение, както и определените 20 места за продажба на коледни дръвчета в Стара Загора са публикувани на официалната страница на Община Стара Загора - тук.", "date": "2019.12.01", "title": "Днес се откриват празничните коледни базари в Стара Загора"}
{"url": "http://www.focus-news.net/news/2019/12/01/2725003/premierat-boyko-borisov-shte-uchastva-v-25-ata-konferentsiya-po-izmenenie-na-klimata-v-madrid.html", "text": "Министър-председателят Бойко Борисов ще участва в 25-ата конференция по изменение на климата на 2 декември в Мадрид, Испания. Това съобщиха от  правителствената информационна служба . \r\n \r\nОчаква се страните по Рамковата конвенция на ООН по изменение на климата да постигнат напредък по редица въпроси, свързани с финансирането на дейности в борбата с изменение на климата в развиващите се държави, с пазарни механизми за сътрудничество, както и докладване на поетите ангажименти заради климатичните промени. \r\n \r\nДържавните и правителствени ръководители на страните по Конвенцията ще изложат позициите си, с които да се даде напредък на преговорите за финализиране на правилата за прилагане на новия пазарен механизъм по чл. 6 от Парижкото споразумение. В него се залага възможността за използването на доброволни механизми за намаляване на емисиите, предназначени за развиващите се държави. \r\nНа Конференцията министър-председателят Бойко Борисов ще представи позициите на България по важни въпроси и приоритетни теми, свързани с изпълнението и отчитането на целите на Споразумението от Париж. \r\n \r\nЕвропейският съюз е отговорен за едва 9% от парниковите емисии в света, затова страната ни застъпва становището, че ЕС не може да се справи самостоятелно с проблема без поне толкова активно участие и на другите големи емитери (Китай, Индия и САЩ). В същото време Европа, благодарение на опита и силно развитите си технологии, играе водеща роля в борбата с климатичните промени. \r\nВ рамките на форума ще се проведе среща на държавните и правителствените ръководители на ЕС.", "date": "2019.12.01", "title": "Премиерът Бойко Борисов ще участва в 25-ата конференция по изменение на климата в Мадрид"}
{"url": "http://www.focus-news.net/news/2019/12/01/2725010/postaviha-nov-gradski-chasovnik-v-dvora-na-katedralniya-hram-uspenie-bogorodichno-v-podnozhieto-na-stariya-plovdiv.html", "text": "Поставиха нов градски часовник в двора на катедралния храм „Успение Богородично“ в подножието на Стария Пловдив,  предаде репортер на  Радио \"Фокус\" - Пловдив . Новата придобивка бе открита с благодарствен молебен и светена вода. Часовникът е изработен от ковано желязо и е дарение от дамския „Клуб Пловдив-Оптимист Интернешънъл“ и благодетели. \r\n \r\nЦеремонията по освещаването, организирана от църковното настоятелство в лицето на отец Тодор, беше проведена от храмовия свещеник отец Николай. „Благодарим от името на всички, които ще се вглеждат в красивия часовник. Времето минава, важно е какво оставяме. Да си пожелаем да е добро“, каза отец Николай.  \r\n \r\n„Благодарение на добрата воля на всички новата придобка за пловдивчани е факт. Красотата й ще се вижда отдалече“, каза проф. д-р Диляна Вичева от „Клуб Пловдив-Оптимист Интернешънъл“, която е един от основните инициатори на благородната кауза. \r\n„Благодарение на добрата воля на всички новата придобка за пловдивчани е факт. Красотата й ще се вижда отдалече“, каза проф. д-р Диляна Вичева от „Клуб Пловдив-Оптимист Интернешънъл“, която е един от основните инициатори на благородната кауза. \r\n \r\nАвторският проект е изработен от Георги Милчев. Изграждането на този часовник е поредната инициатива на дамския клуб. Неговите реализирани проекти на територията на Пловдив включват изграждане на 8 чешми, образователна площадка в центъра на града, спортни съоръжения за деца, център за арт-терапия на хора със специфични потребности и др. \r\nЦветана ТОНЧЕВА", "date": "2019.12.01", "title": "Поставиха нов градски часовник в двора на катедралния храм „Успение Богородично“ в подножието на Стария Пловдив"}
{"url": "http://www.focus-news.net/news/2019/12/01/2725013/nad-600-dushi-sa-preminali-prez-zdravni-programi-za-profilaktika-na-ochnite-zabolyavaniya-i-sluha-vav-varna.html", "text": "Над 600 души са преминали през общинските здравни програми за профилактика на очни заболявания и на заболявания на слуха. Това  съобщиха за  Радио „Фокус“ – Варна  от дирекция „Здравеопазване“ към Община Варна. Програмата „Скрининг на очните заболявания“ се изпълнява от Специализираната болница по очни болести“. \r\n \r\nПрегледани са 330 деца от детска градина № 4 „Теменужка“ – филиал 2, и от 2 учебни заведения – СУ „Неофит Бозвели“, ОУ „В. Априлов“. От прегледаните 330 деца, на 260 е препоръчан ежегоден профилактичен преглед, 70 деца са насочени за допълнителна диагностика и лечение. По програмата за възрастни са прегледани 300 граждани над 40 год. възраст, без очна симптоматика. На 70 от тях са открити увреждания на зрителния нерв и на зрителното поле. Извършени са допълнителни високоспециализирани изследвания. \r\n \r\nПо програмата “Превенция на заболяванията на слуха сред деца“ през годината са извършени прегледи на деца в яслените групи на възраст до 3 г. в детските ясли „Щастливо детство“, „Моряче“,  „Зайо Байо“,  „Приказен свят“,  „Чуден свят“,  „Роза“,  „Щурче“ и „Детелина“. Очаква се прегледите да приключат до края на месеца. \r\n \r\nОбщина Варна финансира и социална услуга за лица с увреден слух. Тя се изпълнява от Център за социална рехабилитация и интеграция на лица с увреден слух, където има обучени служители, които могат да правят жестомимичен превод и при необходимост подпомагат потребителите. \r\n \r\nДесислава ВАСИЛЕВА", "date": "2019.12.01", "title": "Над 600 души са преминали през здравни програми за профилактика на очните заболявания и слуха във Варна"}
{"url": "http://www.focus-news.net/news/2019/12/01/2725016/rim-gabrovo-pokazva-zlaten-medalyon-vrachvan-ot-radka-penchosemova-na-nay-prilezhnata-uchenichka.html", "text": "РИМ-Габрово показва златен медальон, връчван от Радка Пенчосемова на най-прилежната ученичка, съобщават от пресцентъра на  музея . \r\n \r\n„Най-прилежната ученичка от стопанско училище „Хаджи Радка Пенчосемова” получава златен медальон. Връчването става на специална церемония, лично от съпругата на големия габровски индустриалец. Засега е известно, че е запазен само един такъв медальон, дарен наскоро от Таня Семова, внучка на Пенчо Семов, на Регионален исторически музей – Габрово. Хаджи Радка Пенчосемова връчва медальона от средата на 30-те години на ХХ век до 1945 година. Само момиче с успех пълен отличен може да стане носител на това отличие“, казва директорът на музея Красимира Чолакова, която е изследовател на Пенчо Семов и автор на най-популярната книга за него. \r\n \r\nКрасимира Чолакова разказва, че през 1939 година, по повод тържественото честване на 50 години от създаването на Женско благотворително дружество „Майчина грижа”, Пенчо Семов дарява 100 000 лева за създаване на благотворителен фонд, предназначен за подпомагане на прилежни ученички. Медальонът също е изработен с негови средства. Финансовите успехи на Пенчо Семов дават възможност за разгръщане на сериозна благотворителна и образователна дейност. \r\n \r\nПо думите на Красимира Чолакова Пенчо Семов е един от българските индустриалци, който още 20-те години на ХХ век разбира нуждата от професионално образование на жената. Това е причина да подкрепи Женско благотворително дружество „Майчина грижа” за собствена сграда. \r\n \r\n„На 4 декември 1930 година е закупено зданието на казино „Бузлуджа” в центъра на Габрово, заложено от собственика в банка „Съединение” в София. Сградата става дом на дружеството и в знак на уважение към най-големия дарител то е наречено на името на родителите му – Иван и Бона Семови.Със средства на Пенчо Семов – над 800 000 лева, по проект на арх. Никола Гръблев се надстрояват два етажа в дружествения дом, които са предназначени за девическо професионално училище. В знак на благодарност на 3 октомври 1933 година Радка Пенчосемова и провъзгласена за почетна членка. С дарение от 80 000 лева от Пенчо Семов за обзавеждане на училището са закупени готварска машина, мивка, фанфарна музика. За построения дружествен салон благодетелят дарява 200 кв. м. паркет и завеса от кадифе. През 1934 година на заседание на дружество „Майчина грижа” се решава училището да носи името на Радка Пенчосемова. При голяма тържественост училище „Хаджи Радка Пенчосемова” се освещава на 21 ноември 1935 година. Приема се и дарението й – знаме от кадифе, златна сърма и коприна. Сега това знаме се съхранява в Националния музей на образованието в Габрово. През 1937 година семейство Семови даряват 200 000 лева за закупуване на киноапарат и оборудване на кинозала на дружествения салон в сградата на дружеството. Същата година във връзка с дейността на създадения театрален и танцов състав към училището, Пенчо Семов дарява шест национални женски костюма в комплект с шест златни наниза и шест златни гривни. За издръжката на детското лятно игрище и трапезарията, дарява 5 000 лева“, разказва Красимира Чолаова. \r\n \r\nДареният от внучката на Пенчо Семов златен медальон, който е единствен известен до момента, ще стане част от новата експозиция на Регионален исторически музей – Габрово, където посетителите ще могат да го видят.", "date": "2019.12.01", "title": "РИМ-Габрово показва златен медальон, връчван от Радка Пенчосемова на най-прилежната ученичка"}
{"url": "http://www.focus-news.net/news/2019/12/01/2725015/sport-balgariya-i-grigor-dimitrov-nauchiha-programata-si-za-atp-cup.html", "text": "България ще започне участието си на ATP Cup на 3 януари 2020 година с двубой срещу Великобритания. Играещият капитан Григор Димитров, както и целият състав - Димитър Кузманов, Александър Лазаров, Алекс Донски и Адриан Андреев, са в група „С“, която ще играе в Сидни. \r\n \r\nВ потока на България са още Белгия и Молдова, които са представени съответно от Давид Гофен и  Раду Албот, като първи ракети на страните си. Великобритания залага на Анди Мъри, заради чийто „защитен ранкинг“ тимът се класира в отборната надпревара. \r\n \r\nВторият ни мач е срещу Молдова на 5 януари, два дни по-късно играем срещу белгийците.", "date": "2019.12.01", "title": "Спорт: България и Григор Димитров научиха програмата си за ATP Cup"}
{"url": "http://www.focus-news.net/news/2019/12/01/2725019/boyan-biolchev-shte-predstavi-novata-si-kniga-preselenieto-v-chitalishte-obedinenie-1913-kardzhali.html", "text": "На 2 декември 2019 г. – понеделник –   от 17.30 часа Боян Биолчев ще представи новата си книга „Преселението” в НЧ „Обединение 1913”- Кърджали, предаде кореспондент на   Радио „Фокус“   . Личната съдба на своя род, като потомък на бежанци и преселници, в историята за преселението, е втъкана в повествованието. Разказът в книгата започва през 1913 година, когато Биолчев смята, че е извършена най-голямата политическа грешка, съсипала голяма част от българския народ - в първия миг на Втората балканска война. Разказът е за съдбата на семейството и дядото на Биолчев по майчина линия, който е арестуван и заточен на гръцки остров. Повествованието е по разказите на баба му Гроздана, която е преживяла ужасите на преселението. Но тя го е отгледала и изпратила в живота с думите: „Няма лоши народи, има лоши хора“. Материалите за книгата са  събирани 30 години от автора по истински истории. \r\nДарина ДЕЕНИЧИНА", "date": "2019.12.01", "title": "Боян Биолчев ще представи новата си книга „Преселението” в читалище „Обединение 1913”- Кърджали"}
{"url": "http://www.focus-news.net/news/2019/12/01/2725017/tass-rusiya-poluchi-ultramoderen-radar-koyto-mozhe-da-zasicha-f-35-na-3000-km.html", "text": "Въздушно-космическите сили на Русия получиха ново сревдство за разузнаване на западното и южното направления. Както съобщи пред журналистите първа армия на ПВО-ПРО генерал-лейтенант Андрей Демин, В Мордовия е постъпила на бойно дежурство първата радио-локационна станция „Контейнер“, предава  ТАСС . \r\n„Сега наблюдаваме възможни удари на противника от няколко стотин до 2 хиляди километра от държавната граница в реално време. Станцията ще разузнава постоянно. Тя може да наблюдава обстановката на западното и южното въздушно-космически направления“, обясни Демин. Той добави, че радарът ще вижда излитане на палубна авиация в акваториите на Балтийско, Черно и Средиземно морета. Също така той може да засече излитането на тактическа авиация, масово изстрелване на крилати ракети или дори единични изстрели на хиперзвукови ракети по руски обекти. \r\n„Преди това не разполагахме с такава информация, ефективността на предупреждението за началото на въздушна атака беше много по-малка“, отбелязва командирът. \r\nНай-новата станция за откриване отвърд хоризонта „Контейнер“ е била на опитно-бойно дежурство от 1 декември 2018 година. Това е първият такъв радар в Русия. Радарният обхват на откриване се постига поради факта, че той улавя радио сигнал, отразен от йоносферата. \r\n \r\n Откриване на изтребители F-35 \r\n \r\nГлавният конструктор на радара Михаил Петров заяви, че той е способен да открива стелт самолети на обсег от 3 хиляди км. \r\n„Самолетите, направени по стелт технологията (намалява радарната видимост на самолета), не са невидими за нас: Така или иначе ги виждаме, придружаваме ги, намираме ги на границите на около 3 хиляди км“, каза Петров. \r\n \r\nТой отбеляза, че приемащата антена на новата РЛС открива сигнал, който се връща от Европа, страните от Персийския залив, Китай, Казахстан и така нататък. Сигналът се излъчва от предавателния център на няколко десетки километра от радара. Новата станция прилага принципа на отражение на сигнала от йоносферата. \r\n \r\n„В света няма такива станции. САЩ, Великобритания, Франция разработват такива средства, а освен това Китай също работи активно, Австралия има активни проби. Но в такъв състав, с такъв мощен софтуер и алгоритмичен комплекс, няма такива средства в света“, каза главният конструктор. \r\n \r\nТой добави, че една от най-трудните задачи, които екипировката на комплекса решава при обработката на сигнал, е да изолира цели като бомбардировачи, крилати ракети, самолети на базата на носачи на фона на земната повърхност и смущения. Той добави, че системата може да придружава отделни цели, например толкова малки като гражданския самолет Чесна. \r\n \r\nЕдин от най-известните самолети, направени по стелт технологията, е американският изтребител F-35 днес. По-специално такива самолети имат Великобритания, редица други страни от Европа, Израел, Турция и други държави. \r\n \r\nПревод и редакция:", "date": "2019.12.01", "title": "ТАСС: Русия получи ултрамодерен радар, който може да засича F-35 на 3000 км"}
{"url": "http://www.focus-news.net/news/2019/12/01/2725018/katastrofa-e-stanala-na-bul-hristo-botev-i-slivnitsa-v-stolitsata.html", "text": "Катастрофа е станала на бул.  \"Христо Ботев\" и \"Сливница\" в столицата. Това съобщиха за  Агенция „Фокус“  от МВР.  Една от колите е с материални щети, няма пострадали при катастрофата. \r\n                                   Бояна МАРКОВА", "date": "2019.12.01", "title": "Катастрофа е станала на  бул.  \"Христо Ботев\" и \"Сливница\" в столицата"}
{"url": "http://www.focus-news.net/news/2019/12/01/2725020/afp-pri-strelba-v-nyu-orlians-sa-raneni-11-dushi.html", "text": "При стрелба във Френския квартал в Ню Орлиънс, който е популярна туристическа дестинация са ранени  11 души, като двама от пострадалите са в критично състояние, съобщи местната полиция, цитирана от  AFP .  \r\nСтрелбата е станала около 3:00 часа местно време (11:00 българско време)на оживена търговска улица близо до много хотели в историческия квартал, който привлича посетители от цял свят. \r\n \r\nНяма съобщения за загинали и полицията заяви, че бързо са реагирали на инцидента, тъй като допълнителните патрули са били дежурни по време на годишния университетски футболен мач в деня на благодарността. \r\n\"Имахме офицери в този район, които са чули и са реагирали на стрелбата\", каза пред репортери полицейският служител Шон Фъргюсън. \r\n\"За съжаление, имаше толкова много хора тук, ние не успяхме да определим кой всъщност е стрелял по това време. Не знаем как е започнало.\" \r\nПолицейското управление на Ню Орлиънс заяви чрез социалната мрежа „Туитър“, че не са извършвани арести и разследването продължава. \r\n \r\n  Юлиян Марков", "date": "2019.12.01", "title": "AFP: При стрелба в Ню Орлиънс са ранени 11 души"}
{"url": "http://www.focus-news.net/news/2019/12/01/2725021/koledniyat-bazar-vav-veliko-tarnovo-veche-raboti.html", "text": "Коледният базар във Велико Търново вече работи. Това съобщиха от пресцентъра на  Община Велико Търново . Декемврийската атракция на града е разположена в парк „Марно поле“ - до края на месеца без прекъсване ще работят 25 китни къщички, които радват жителите и гостите на града.  \r\n \r\nБазарът бе открит в петъчната вечер с много настроение и с изпълненията на талантливите музиканти от „Джуниър бенд“ към СУ „Емилиян Станев“.  \r\nРъчно изработени подаръци, украса за елхата, много сувенири и произведения на изкуството и занаятите, играчки, сезонни стоки, захарни изделия и кулинарни изкушения се предлагат на базара. Всеки може да си закупи също различни видове вино, пелин и деликатеси от месо, обясни управителят на Общинската агенция по туризъм Борислав Йорданов. В коледната поща малчуганите могат да пуснат своите писма до белобрадия старец. Специален календар ще отброява дните до Рождество Христово.  \r\n \r\nВсяка събота на сцената ще гостуват талантливи великотърновчета – певци, музиканти и танцьори. За забавление на децата са монтирани виенско колело и различни видове въртележки. Благотворителните инициативи по традиция отново ще са част от базара – специална къщичка е отредена за благотворителна изложба на социалните услуги „Ние можем XIII“. Ръчно изработени сувенири, играчки за елхата, картички и много подаръци са сред изделията, които великотърновци и гостите на града могат да изберат. През целия месец дарения ще набират и от сдружение „Приятели на животните ВТ“. Благотворителна кампания на 8 декември организира и фондация „Искам бебе“. \r\n \r\nКоледният базар е инициатива на Община Велико Търново и Общинската агенция по туризъм „Царевград Търнов”.", "date": "2019.12.01", "title": "Коледният базар във Велико Търново вече работи"}
{"url": "http://www.focus-news.net/news/2019/12/01/2725005/petima-nepravosposobni-vodachi-sa-zasecheni-pri-zasileniya-paten-kontrol-na-teritoriyata-na-ru-asenovgrad.html", "text": "Петима неправоспособни водачи са засечени при засиления пътен контрол на територията на РУ -Асеновград, съобщи за  Радио \"Фокус\"- Пловдив  говорителят на ОДМВР. Акцията по безопасност на движението е проведена от служители на пловдивския сектор \"Специализирани полицейски сили\" вчера, в периода от 11.00 до 23.00 ч.  \r\nПроверени са общо 112 лица и 110 МПС. За констатирани 107 нарушения на ЗДвП са съставени 53 акта и 28 глоби с фиш. Още 8 акта са съставени и за нередности по ЗБЛД. От водачите петима са били неправоспособни, 2 - с изтекъл срок на СУМПС, а 10 - с нередовни пътни документи. Други четирима са били с неплатени глоби, а 6 са използвали по време на движение мобилни телефони без необходимите устройства. Три МПС са били технически неизправни, 7 - без преминат ГТП, а още толкова са имали затъмнени предни обзорни стъкла. Документирани са и 39 случая на неизползвани на обезпокоителни колани, както и 9 нарушения на пътните знаци и маркировка.  \r\n \r\nЦветана ТОНЧЕВА", "date": "2019.12.01", "title": "Петима неправоспособни водачи са засечени при засиления пътен контрол на територията на РУ-Асеновград"}
{"url": "http://www.focus-news.net/news/2019/12/01/2725012/makfaks-makedoniya-premierat-na-albaniya-blagodari-na-regiona-za-pomoshtta.html", "text": "Албанският премиер Еди Рама благодари на лидерите в региона за помощта в справянето с последствията от разрушителното земетресение в страната на 26 ноември. На среща с чуждестранните посланици в Албания министър-председателят благодари на техните страни за помощта, предава агенция  „Макфакс“ . \r\n \r\n„Не мога да намеря думи, с които да изкажа колко много значи тази подкрепа. Беше прекрасно как реагираха Вучич и Заев... да не говоря за нашите братя от Косово. Прекрасно“, заяви той. \r\n \r\nАлбанският премиер също така благодари на Унгария и Румъния, като припомни, че румънският спасителен екип е пристигнал в страната му по собствена инициатива. \r\n \r\n„Прекрасно е да видите хора от Европа да идват в страна, за която никога не са знаели нищо, нито албански език, нито опит в рискоуването на живота си за непознати“, каза Рама. \r\n \r\nТой също благодари на Съединените щати, папа Франциск и Саудитска Арабия, извинявайки се на тези, които е забравил да спомене. \r\n \r\nТърсенето на оцелели официално приключи, тъй като се смята, че няма повече тела под развалините. Според последните данни, в резултат от земетресението са загинали 51 човека, а още 2000 са получили наранявания. \r\n \r\nПревод и редакция:", "date": "2019.12.01", "title": "„Макфакс“ (Македония): Премиерът на Албания благодари на региона за помощта"}
{"url": "http://www.focus-news.net/news/2019/12/01/2725011/afp-parlamentat-na-irak-odobri-ostavkata-na-kabineta.html", "text": "Парламентът на Ирак одобри оставката на правителството на премиера Адел Абдел Махди  след двумесечни вълнения в страната, в хода на които загинаха повече от 420 души, предава  AFP . \r\n \r\nМинистър-председателят заяви в петък, че подава оставката си в парламента след драматичната намеса на шиитския духовен лидер великия аятолах Али Систани, предизвикана от ужасяващото насилие по улиците на градовете. \r\n \r\nПредседателят на парламента заяви, че ще поиска от президента на страната Бархам Салех да посочи нов премиер. \r\n \r\nПревод и редакция:", "date": "2019.12.01", "title": "AFP: Парламентът на Ирак одобри оставката на кабинета"}
{"url": "http://www.focus-news.net/news/2019/12/01/2725023/rumen-petkov-abv-maskite-pak-padnaha.html", "text": "Маските (пак) паднаха. Това се казва в коментар на председателя на ПП АБВ Румен Петков, изпратен от пресцентъра на  партията . \"Винаги съм твърдял, че професионалното русофилство и русофобство, американофилство и американофобство е изключително грозно явление, силно ширещо се в някои политически кръгове в България. Тогава, когато ти е изгодно да обичаш Русия, за да получиш някакви дивиденти, да го правиш по безскрупулен начин. Тогава, когато портмонето (работодателят) биха желали да чуят, че мразиш Русия, да го правиш със същия ентусиазъм, е толкова грозно, колкото когато го правиш с Америка. На Станишев (този Станишев) това му е стил на поведение, а Елена Йончева не изненада тези, които я познават\", коментира той.  \r\n \r\n\"Не е наша работа да даваме оценка на взаимоотношенията между Русия и Прибалтика от 90-те години на миналия век. Още повече, вероятно някои наши близки биха се обърнали в гроба, ако видят как се намесваме сега\", посочва Петков.  \r\n \r\nПредседателят на ПП АБВ заявява, че този цинизъм ще бъде добре видян от българския народ. Според него е много важно политическият носител на Станишев и на Йончева - БСП, да реагира адекватно, ако иска да запази част от достойнството си в международните отношения. \r\n \r\n\"А, иначе, тези двамата са зависими от съвсем други фактори, не и от почтеността, не и от интересите на България и българския народ. Хубаво е когато тези неща се виждат и като дойде следващият път и пак паднат маските, специално на тях двамата, да не се правим на изненадани\", отбелязва Румен Петков.", "date": "2019.12.01", "title": "Румен Петков, АБВ: Маските (пак) паднаха"}
{"url": "http://www.focus-news.net/news/2019/12/01/2725022/daily-sabah-turtsiya-znae-mestonahozhdenieto-na-organizatora-na-prevrata-adil-yoskyuz.html", "text": "Турските власти знаят местонахождението на Адил Йоскюз, действителният организатор на опита за преврат, воден от ФЕТО, заяви в неделя министърът на вътрешните работи на Турция Сюлейман Сойлу, цитиран от турското англоезично издание  Daily Sabah \r\n \r\nСойлу не идентифицира страната, в която се намира Йоскюз, който е един от най-търсените лица във връзка с опита за преврат. \r\n\"Ние знаем местонахождението му, но засега няма да го съобщаваме\", каза Сойлу на живо в ефир на телевизионния Kanal 7. \r\n \r\nЙоскюз е бил забелязан в Германия през 2018 г. и въпреки че не е потвърдено, Анкара твърди, че Германия е издала заповед за претърсване на къщата му след информациите. Съдът в Анкара е изготвил искане за екстрадицията на Йоскюз от Германия. \r\n \r\nПървоначално преподавател по теология, Адил Йоскюз имал по-зловеща професия според властите. Като \"имам\" или високопоставен човек във организацията на проповедника Фетулах Гюлен ФЕТО, той е планирал опита за преврат с инфилтраторите на терористичната група сред военните. В момента той е в най-търсения списък на турското МВР с награда от 4 милиона лири (981 000 долара) за информация, водеща до неговото залавяне. \r\n \r\nЙоскюз за първи път е бил задържан точно пред авиобаза „Акънджъ“ - военна база в столицата Анкара, след като опитът за преврат беше прекратен. Базата е била нещо като команден център за организаторите на преврата с бойни самолети, излитащи оттам, които са поразили стратегически обекти. \r\n \r\nНо часове след задържането му съд противоречиво е разпоредил освобождаването му със съдебен контрол. Йоскюз е видян за последен път в Сакария, северозападен турски град, където преподава в университет, преди изчезването му. Месеци издирване в цяла Турция не са дали резултати и властите са заключили, че той е избягал в чужбина. \r\n \r\nНаричан \"черната кутия\" на ФЕТО заради неговите  връзки със старши кадри и водеща роля в опита за преврат, Йоскюз е действал като лидер на военновъздушните сили на терористичната група. \r\n \r\nЛидерът ФЕТО Фетулах Гюлен и Йоскюз са подведени под отговорност задочно по няколко обвинения във връзка с преврата. И двамата ги очакват множество доживотни присъди заради предполагаемата им роля в опита за преврат, станал три години след като членовете на ФЕТО в съдебната система и органите на реда опитаха други два неуспешни опита за преврат. \r\n \r\n  Юлиян Марков", "date": "2019.12.01", "title": "Daily Sabah: Турция знае местонахождението на организатора на преврата Адил Йоскюз"}
{"url": "http://www.focus-news.net/news/2019/12/01/2725014/sapredsedatelyat-na-alternativa-za-germaniya-iztochnite-germantsi-izstradaha-pravoto-si-da-opredelyat-badeshteto-na-frg.html", "text": "Източните германци са изстрадали правото си да решават бъдещето на обединена Германия. Такова мнение изказа пред кореспондент на  EA Daily  новият съпредседател на партия „Алтернатива за Германия“ Тино Крупала. \r\n \r\nПреди това опозиционната дясно-популистка фракция избра ново ръководство. Старият лидер Александър Гауланд доброволно напусна поста на 78-годишна възраст, като заяви от трибуната, че дава път на младите. След това делегатите избраха двама съпредседатели на партията – евродепутата Йорг Мойтен и депутата от Бундестага Тино Крупала от Саксония, който се позиционира като политик на източните германци. \r\n \r\n„Икономическата разлика между западните и източните провинции е много чувствителна. Това е свързано както с географски аспекти, тъй като Източна Германия традиционно е по-близка със страните от Източна Европа, където нивото на доходите е по-малко, отколкото на Запад, така и с политически аспекти. Според мен, „оссите“ (източните германци) получиха уникален опит по времето на комунистическата диктатура и по време на мирната революция, когато Германия се обедини. Ние изстрадахме свободата си и затова ние, източните германци, имаме право да решаваме бъдещето на обединена Германия“, заяви новият съпредседател на „АзГ“. \r\n \r\nСпоред Крупала, именно по тези причини „Алтернативата“ има повече симпатизанти в източната, отколкото в западната част на Германия. Заедно с това, продължи политикът, „АзГ“ не трябва да зацикля на източните германци, а да разработи партийна програма, която да привлече и западняците. \r\n \r\nТино Крупала, на 44 години, е роден в Германската демократична република, в град Вайсвасер, който е един от центровете на славянския анклав в Германия - „Лужицкия край” (в допълнение към немския език, официалният език в това населено място е Лужицки). По професия - художник-декоратор. Присъединява се към АзГ през 2015 г. През 2017 г. печели изборите за Бундестаг. Известно е със заявлението, че „ислямизацията на Запада е реалност и може да бъде класифицирана като замяна на населението“. \r\n \r\nПревод и редакция:", "date": "2019.12.01", "title": "Съпредседателят на „Алтернатива за Германия“: Източните германци изстрадаха правото си да определят бъдещето на ФРГ"}
{"url": "http://www.focus-news.net/news/2019/12/01/2725026/mkd-makedoniya-martav-kit-e-nameren-na-brega-na-reka-temza.html", "text": "Мъртъв кит бе намерен на брега на Темза за втори път в рамките на два месеца, пише македонското електронно издание  “МКД“ . \r\nНай-вероятно става въпрос за малък ивичест кит (минке), който може да порасне до 10 метра и да тежи до 10 тона. Този екземпляр е намерен на сушата под моста „Батърси“. Този вид се среща макар и рядко в британски води, но обитава в Атлантическия, Тихия и Индийския океан. Предпочита по-студените региони, поради което се среща и в арктическите води. \r\nСлед аутопсията в лондонския зоопарк ще бъде известна причината за смъртта на морския бозайник. \r\n \r\n  Юлиян Марков", "date": "2019.12.01", "title": "„МКД“ (Македония): Мъртъв кит е намерен на брега на река Темза"}
{"url": "http://www.focus-news.net/news/2019/12/01/2725028/afp-evakuiraha-poveche-ot-deset-hilyadi-dushi-ot-tsentara-na-torino-zaradi-bomba-ot-vtorata-svetovna-voyna.html", "text": "Повече от 10 000 жители от централната част на Торино бяха евакуирани, докато експерти  обезвредиха британска бомба от Втората световна война, съобщиха местните власти, цитирани от  AFP . \r\n \r\nНа всички жители беше казано да напуснат „червенаta зона“ около улица „Ница“ в историческия квартал на града, докато други 50 000 в по-външен периметър бяха посъветвани да напуснат или да останат в домовете си от 7:00 часа местно време до 16 часа (от 8 до 17 часа българско време). \r\nЕкспертите са били повикани да обезвредят 230-килограмова бомба, която британските сили са хвърлили върху града преди повече от 70 години. \r\n \r\nКметът на Торино Киара Апендино е пристигнала на мястото и планира да посети и онези, които са били евакуирани в сгради на панаирна площадка в края на града. \r\n \r\nВъздушното пространство над Торино е било затворено по време на операцията, както и жп гарата Порта Нуова, която се намира по протежение на улица Ница. \r\n \r\n  Юлиян Марков", "date": "2019.12.01", "title": "AFP: Евакуираха повече от десет хиляди души от центъра на Торино заради бомба от Втората световна война"}
{"url": "http://www.focus-news.net/news/2019/12/01/2725025/stoycho-zarev-balgarsko-peshterno-druzhestvo-v-peshternoto-delo-ima-myasto-za-vseki-edin-koyto-obicha-prirodata-na-balgariya.html", "text": "Опазването на нашите пещери е много важно заради биоразнообразието, което е под земята, а то е част от нашата природа и, за да опазим нашия живот ние трябва да опазим всичко около нас. Това каза за  Радио „Фокус“ – Пазарджик  Стойчо Зарев от Българското пещерно дружество. \r\n \r\nПо думите му пещерите ни дават ясна представа за това как трябва да се случват нещата по природните закони. „В България има доста добри специалисти, които работят за изследването на пещерите. Въпреки, че нещата напредват, има още какво да се работи в тази посока. По отношение опазването на пещерите нещата трябва да тръгнат към програми за обучение на млади хора, които да са добре информирани, обучени и мотивирани, за да има по-добро опазване на пещерите и по-бързо развитие на пещерното дело. \r\n \r\nВ пещерното дело има място за всеки един, който обича природата на България. Най-добре е пещерите да бъдат опазени и всеки да може да види подземното богатство на страната ни. Разбира се бъдещето принадлежи на младите хора, защото те ще са наши приемници и ще наследят това, което ние правим сега“, коментира Зарев. \r\n \r\nВаня НИКОЛОВА", "date": "2019.12.01", "title": "Стойчо Зарев, Българско пещерно дружество: В пещерното дело има място за всеки един, който обича природата на България"}
{"url": "http://www.focus-news.net/news/2019/12/01/2725029/obshtina-dobrich-organizira-koleden-bazar.html", "text": "Във връзка с предстоящите коледни и новогодишни празници Община град Добрич организира „Коледен базар – 2019” с потребителски стоки и храни на пл. „Свобода” за периода от 02.12.2019 г. до 03.01.2020 г. включително. Това съобщиха от пресцентъра на Общината. \r\nДопустимите дейности и стоков асортимент са: \r\n1. Заведение за бързо хранене – предлагат меню, подходящо за празника – греяно вино и други топли, безалкохолни и алкохолни напитки, коледни десерти, прясно приготвена храна и др. \r\n2. Храни – ситничарски, хлебни и сладкарски изделия; месни и млечни продукти, пакетирани и насипни шоколадови изделия, бонбони, ядки, плодове, мед и пчелни продукти. \r\n3. Стоки с подаръчен характер свързани с коледни и новогодишни празници – украса, картини, играчки, сувенири, сурвакници и картички. \r\nЗаявления за издаване на разрешения за ползване на място ще се приемат от 18 ноември 2019 г. до 22 ноември 2019 г. включително в Центъра за услуги и информация – първо работно място на Община град Добрич.", "date": "2019.12.01", "title": "Община Добрич организира „Коледен базар“"}
{"url": "http://www.focus-news.net/news/2019/12/01/2725031/detski-kat-otkriha-v-zookat-pavlikeni.html", "text": "Нов детски кът за игра обогати Зоокъта в Павликени. Той беше открит от кмета на Общината инж. Емануил Манолов и управителя на зоопарка Сезаин Мехмедов, съобщиха за  Радио „Фокус“-Велико Търново  от пресцентъра на местната администрация. \r\n \r\nФинансирането за изграждане на обекта община Павликени получи от Фондация „Америка за България“ като награда от конкурса „#В музея сме“, проведен през месец юни 2019 г. Общата стойност на проекта е 5 000 лева. С тези средства са монтирани нови детски съоръжения за игра на открито – една люлка, една клатушка тип „конче“ и едно комбинирано съоръжение – пързалка с две кули и мост. \r\n \r\nЗоокът Павликени е изцяло на общинска издръжка и е с безплатен вход за всички посетители. С реализацията на дейностите по проекта мястото става още по-гостоприемно и привлекателно място за децата и гостите на Павликени. \r\nРени АТАНАСОВА", "date": "2019.12.01", "title": "Детски кът откриха в Зоокът Павликени"}
{"url": "http://www.focus-news.net/news/2019/12/01/2725027/60-mladezhi-se-obuchavat-v-smolyan-po-proekta-kam-inovatsii-i-predpriemachestvo-chrez-surovini-i-prirodni-resursi.html", "text": "60 младежи се обучават в Смолян по проект на JA „Към иновации и предприемачество чрез суровини и природни ресурси“. Това съобщиха от пресцентъра на  Община Смолян . „Радвам се, че Общината е домакин на този лагер, защото не случайно Смолян е обявен за град на знанието“, посочи при откриването кметът Мелемов.  \r\n \r\nКметът Николай Мелемов е почетен гост на Иновационен лагер за генериране на идеи по проекта на Джуниър Ачийвмънт – България „Към Иновации и предприемачество чрез суровини и природни ресурси“. Лагерът  се провежда  в Смолян  на първи и втори декември т. г. в сградата на II ОУ Проф. д-р Асен Златаров. В него участват 60 младежи и техните преподаватели  от Пловдив, Смолян, Пазарджик, Велинград и Хасково. „Радвам се, че община Смолян е домакин на този лагер, защото неслучайно Смолян е обявен за град на знанието. За нас, като Община, приоритет са били винаги младите хора, тяхното здраве, обучение и реализация. Убеден съм, че съвместната инициатива ще помогне на всички млади предприемачи“, отбеляза днес при откриването на събитието кметът Мелемов. Той припомни, че преди две години община Смолян е подписала споразумение с Джуниър Ачийвмънт. Подобни обучения са  много важни, защото младите хора са най-големия капитал на една нация, категоричен бе кметът на Смолян. Той пожела на младежите сила, воля и успех по пътя на тяхната реализация в живота.  \r\n \r\n„Спряхме се на Смолян да бъде проведен този лагер, защото много добре работим с Общината и с Областната администрация. Имаме подписано  споразумение за сътрудничество и развитие на предприемачеството, както и учители с които работим“, каза при откриването  и Светослав Маноилов, ст. експрет „Бизнес развитие“  в Джуниър Ачийвмънт. Той обясни, че по проекта суровини и природни ресурси целта е суровината да се популяризира като отрасъл и да бъде новата сила на Европа. В България Джуниър Ачийвмън са се спрели на кръговата икономика. Идеята е на отпадъците да се даде нов живот, защото около нас има много от тях, който могат отново да се използват. Това е целта и на кръговата икомика, втори път да се ползва нещо и да му се даде нов живот, за да се запази природата. Маноилов представи и другият почетен гост на лагера Владимир Уручев, който много  е помогнал  и е припознал каузата на Джуниър Ачийвмънт. Гост на събитието е началникът на Регионално управление на образованието – Смолян Мария Семерджиева. \r\n  \r\n„Бил съм три мандата в Европейския парламент, а темата за предприемачеството ми е била винаги много близка. Работата с учениците по нея ми беше един от най-сериозните приоритети, които съм имал. Открих Джуниър Ачийвмънт, която работи по нестандартни начини и мисля, че в градовете Пловдив, Бургас, София, Варна направихме доста учебни компании. Целта на подобни  обучения е да намерим онези иновации, които да работят в кръг и да не използваме нови ресурси, а всичко полезно да бъде извлечено. Радвам се, че точно в Смолян се провежда този лагер и участват много млади хора. Успех на лагера – да роди нови и успешни идеи“, пожела Уручев.      \r\n     \r\nИновационният лагер „Към иновации и предприемачество чрез суровини и природни ресурси“ се реализира в партньорство с Областна администрация Смолян и е част от съвместен проект на JA Европа и Европейския институт за иновации и технологии „Суровини“ (EIT Raw Materials), който се реализира за втора поредна година в България. Целта на инициативата е да запознае младежите с предимствата на работата със суровини, природни ресурси и „кръговата икономика“ (рециклирането и използването на отпадъците като суровини) и  възможностите за стартиране на бизнес в сферата. \r\n  \r\nИновационният лагер ще има за задача да помогне на учебните компании да генерират бизнес идея и да получат валидация на идеята от бизнес ментори. Основен партньор от страна на бизнеса е КЦМ - Пловдив.", "date": "2019.12.01", "title": "60 младежи се обучават в Смолян по проекта „Към иновации и предприемачество чрез суровини и природни ресурси“"}
{"url": "http://www.focus-news.net/news/2019/12/01/2725034/premierat-boyko-borisov-irena-sokolova-shte-bade-osvobodena-ot-posta-oblasten-upravitel-na-pernik.html", "text": "Ирена Соколова ще бъде освободена от поста областен управител на Перник. Това каза министър-председателят Бойко Борисов на брифинг пред журналисти, предаде репортер на  Агенция „Фокус“ . „Мисля, че още утре. Аз съм го обявил, казано е. В сряда ще бъде взето решението на Министерски съвет да бъде освободена. Също и шефът на ВиК в Перник. Те не застанаха държавнически да кажат какви са проблемите и затова трябва да си понесат отговорността. Бързо трябва да се вземат мерки, защото сушата е голяма, всички язовири са празни. Мислим допълнително откъде можем да водоснабдим Перник“, допълни още премиерът. \r\n \r\nТеодора ПАТРОНОВА", "date": "2019.12.01", "title": "Премиерът Бойко Борисов: Ирена Соколова ще бъде освободена от поста областен управител на Перник"}
{"url": "http://www.focus-news.net/news/2019/12/01/2725036/20-novi-sluchaya-na-varitsela-sa-ustanovili-zdravni-inspektori-vav-velikotarnovska-oblast.html", "text": "20 нови случая на варицела са установили здравни инспектори във Великотърновска област. Заболелите са регистрирани през миналата седмица, като 17 от пациентите са в община Велико Търново, един от Лясковец и двама от Свищов. Това съобщиха за  Радио „Фокус“ – Велико Търново  от Регионалната здравна инспекция. За периода 18-24 ноември са отчетени също три случая на вирусен хепатит, като видът не е установен. Регистрирани са и един пациент с лаймска болест, 16 с ентероколити, шестима със скарлатина, един с туберкулоза. Има и един заболял от шигелоза. Острите респираторни заболявания са общо 39, като това е далеч от епидемиологичните стойности.  \r\nРени АТАНАСОВА", "date": "2019.12.01", "title": "20 нови случая на варицела са установили здравни инспектори във Великотърновска област"}
{"url": "http://www.focus-news.net/news/2019/12/01/2725024/faktor-makedoniya-kmetat-na-duras-e-podala-ostavka-zaradi-neumestno-izkazvane.html", "text": "Кметът на Дуръс Валбона Сако подаде оставка от ръководния пост във втория по големина град в Албания, след като направи неуместно изявление за броя на жертвите от мощното земетресение засегнало града и региона, пише македонското електронно издание  “Фактор“ . \r\nСако попадна под силен медиен натиск, след като каза, че  „тя е щастлива, че само 50 души са загинали при природно бедствие“. \r\nКметът каза това в контекста, че е можело да има повече жертви, но все пак се наложи да подаде оставка, коментира изданието. \r\n \r\n  Юлиян Марков", "date": "2019.12.01", "title": "„Фактор“ (Македония): Кметът на Дуръс е подала оставка заради неуместно изказване"}
{"url": "http://www.focus-news.net/news/2019/12/01/2725030/the-economist-makar-i-bavno-spin-biva-pobezhdavan.html", "text": "Макар и бавно СПИН бива побеждаван, пише британското списание  The Economist \r\nТук важи принципът, че липсата на новини е добра новина. Фактът, че темата за СПИН е отпаднала от заглавията, със сигурност е добра новина. Независимо от това, не вреди на света да му бъде напомняно от време на време, че болестта не е изчезнала. За тази цел Световната здравна организация и международните агенции, натоварени с борбата с епидемията, промотират 1 декември като Световен ден за борба със СПИН. \r\n \r\nТази година е последната преди целевата дата за успеха на последните от кампаниите на агенциите за въвеждане на антиретровирусни лекарства, които поддържат живи вече заразените с ХИВ и не им позволяват да предават вируса. Тази конкретна кампания се нарича 90-90-90. Целите й са до края на 2020 г. 90% от всички хора по света, които са заразени, да знаят, че са заразени; 90% от тази група да получават продължителна антиретровирусна терапия; и 90% от тези, които получават терапия, да са ефективно подтиснали вируса. \r\n \r\nКампанията 90-90-90 следва инициативата 3 от 5, започнала през 2003 г., за да се поставят 3 милиона души на лекарствена терапия до 2005 г., а последващата цел - 15 от 15. Последната оценка е, че 38 милиона души са заразени с ХИВ, така че 90-90-90 предполага успешно лечение за 28 милиона от тях. Да се случи това до 2020 г. е малко вероятно. Дали това ще се разглежда като провал, зависи от гледната точка. Ако целта беше постигната лесно, със сигурност би била критикувана като неамбициозна. \r\n \r\nНезависимо кога ще се постига 90-90-90, следващата цел, 95-95-95, вече е подготвена за 2030 г. Това е и годината, определена от ООН сред целите за устойчиво развитие да бъде края на СПИН/ХИВ като заплаха за общественото здраве. \r\n \r\nТочното значение на тази фраза не е ясно. Но по принцип елиминирането на ХИВ е възможно със съществуващите технологии. Както стана с едрата шарка и полиомиелита, идентифицирането и лечението на всички заразени би спряло възникването на нови случаи. Лозунгите за това са „нула нови инфекции с НИВ“, „нула смъртни случаи, свързани със СПИН“ и  „нулева дискриминация“ на болните от СПИН. \r\n \r\nЗа разлика от едрата шарка и полиомиелита обаче, няма ваксина срещу ХИВ. Ако това състояние продължи, елиминирането на вируса ще означава даване на лекарства на всички заразени, докато не умрат от други причини. Това също ще означава, че някой плаща за тези лекарства. И в случая с тези, които живеят в най-бедните части на света, тези \"някои\" често ще бъдат данъкоплатци в богатите страни, които вече допринасят по около 8 милиарда долара годишно за усилията за борба със СПИН. Унищожаването на ХИВ тогава ще бъде огромно и скъпо начинание. Но не и, за щастие, невъзможно.  \r\n \r\n  Юлиян Марков", "date": "2019.12.01", "title": "The Economist: Макар и бавно СПИН бива побеждаван"}
{"url": "http://www.focus-news.net/news/2019/12/01/2725039/rayonen-sad-varna-e-nalozhil-uslovni-prisadi-na-vodachi-na-mps-shofirali-s-nad-12-promila-alkohol.html", "text": "41-годишен чужд гражданин е установен да шофира лек автомобил „Мерцедес“ на 30 юни тази година във Варна в нетрезво състояние, с алкохолна концентрация от 1.60 промила. Това съобщиха от пресцентъра на  Районен съд – Варна . Съдът е одобрил споразумение, с което на подсъдимия е наложено наказание от 3 месеца лишаване от свобода, отложено с 3 години изпитателен срок, както и лишаване от правоуправление за срок от 10 месеца. В бързо производство и отново по силата на постигнато в съдебна зала споразумение с признаване на вината, съдът е наложил на 53-годишен водач условно наказание от 6 месеца лишаване от свобода, с три години изпитателен срок. Подсъдимият е лишен от право да управлява моторно превозно средство (МПС) в продължение на 2 години и 8 месеца. Сутринта на 6 ноември т. г., при проверка на служители от Сектор „Пътна полиция“, той е засечен зад волана на лек автомобил „Рено“ да шофира в локалното платно на бул. „Владислав Варненчик“ с концентрация на алкохол в кръвта от 2.83 промила.  \r\n \r\nПостигнатите и одобрени от съда споразумения са окончателни.", "date": "2019.12.01", "title": "Районен съд - Варна е наложил условни присъди на водачи на МПС, шофирали с над 1.2 промила алкохол"}
{"url": "http://www.focus-news.net/news/2019/12/01/2725033/temenuzhka-todorova-dtsdu-svishtov-promenite-v-sotsialnoto-zakonodatelstvo-po-nikakav-nachin-nyama-da-vazprepyatstvat-rabotata-ni.html", "text": "Новият социален закон, който влиза в сила от 1 януари 2020 година, по никакъв начин няма да затрудни работата на Дневния център за деца с увреждания (ДЦДУ) в Свищов. Това каза за  Радио „Фокус“ – Велико Търново  директорът на центъра Теменужка Тодорова. Тя допълни, че новата рамка ще е в помощ на специалистите, но подчерта и, че трябва да се работи повече в посока задържане на кадри и привличане на млади експерти.  \r\n \r\n„Аз и колегите от екипа ми ще положим всички усилия, за да организираме работата по новия Закон, така че тя да е развиваща във времето. В никакъв случай няма да позволим да има прекъсване. Ние ще продължим да работим без това да се отрази негативно на хората, които ползват нашите услуги. Това ще бъде стремежът на всички колеги в цялата страна“, каза още Теменужка Тодорова. Тя подчерта и, че основният проблем е свързан с ниското заплащане в сферата. „Това е причина за текучество на квалифицирани кадри, това е причина ние на местно ниво да се справяме много трудно. Има липса на интерес от страна на младите хора към този тип професии. Това неминуемо се отразява върху качеството на предоставяните услуги. Искрено се надявам, че Правителството и хората, които отговарят на ниво министерства ще се замислят върху това, което всички ние като хора, работещи в услугите и общините споделяме – че много спешно трябва да се помисли за заплащането на труда на хората“, допълни експертът.  \r\n \r\nТя уточни, че специалистите предлагат да бъде приета наредба, по която да се определят стандарти за работни заплати, според длъжността, според изискванията, според натовареността.  \r\n \r\nЛуиза ТРАНЧЕВА", "date": "2019.12.01", "title": "Теменужка Тодорова, ДЦДУ – Свищов: Промените в социалното законодателство по никакъв начин няма да възпрепятстват работата ни"}
{"url": "http://www.focus-news.net/news/2019/12/01/2725037/premierat-boyko-borisov-ek-postavya-klimatichnite-promeni-i-opazvaneto-na-okolnata-sreda-na-parvo-myasto-shte-bade-predlozheno-po-golyamo-finansirane.html", "text": "Европейската комисия (ЕК) поставя климатичните промени и опазването на околната среда на първо място, ще бъде предложено по-голямо финансиране. Това каза министър-председателят Бойко Борисов на брифинг пред журналисти, предаде репортер на  Агенция „Фокус“ . „Не планирах да ходя на тази среща, но изведнъж тя прерасна в едно изключително важно събитие. Новият председател на ЕК ни събира утре в 09.00 часа, всички държавни ръководители. Европейският парламент и Европейската комисия поставят климатичните промени и опазването на околната среда на първо място, включително ще бъде предложено и ново по-голямо финансиране. Аз ще се опитам да защитя нашите въглищни централи и някои вредни производства, но те казват – първо помислете за продължителността на живота във вашата страна, защото е най-ниска в целия Европейски съюз (ЕС). Ние дишаме най-мръсния въздух в целия ЕС. И тук ние сами трябва да си поставим въпроса - така ли искаме да бъде? И това изисква един голям дебат – докога, колко, по какъв начин, с какви мерки, включително и през финансови инструменти за подпомагане. Ако не се съгласим, в един момент със сигурност ще ни принудят. Но здравето е на първо място. Искаме да увеличим продължителността и качеството на живота. Оттук трябва да тръгнем. Сигурно ще струва скъпо, но ще се опитаме да го направим. Ако преценим, че здравето е на първо място, ще мислим как. Това трябва да го реши правителството. Затова искам и широк дебат – медици, еколози, граждани  да кажат кое, как и какво“, допълни още Бойко Борисов. \r\n \r\nТеодора ПАТРОНОВА", "date": "2019.12.01", "title": "Премиерът Бойко Борисов: ЕК поставя климатичните промени и опазването на околната среда на първо място, ще бъде предложено по-голямо финансиране"}
{"url": "http://www.focus-news.net/news/2019/12/01/2725038/kathimerini-gartsiya-shte-poiska-podkrepa-ot-nato-v-spora-s-turtsiya.html", "text": "Премиерът Кириакос Мицотакис заяви, че ще поиска от другите членове на НАТО на срещата на върха на Алианса в Лондон да подкрепят Гърция срещу опитите на Турция да посегне на гръцкия суверенитет, особено след споразумението от миналата седмица с Либия за морските граници в Средиземноморието, пише електронното издание на гръцкия вестник  Kathimerini \r\n \r\nМицотакис заяви на конгреса на управляващата консервативна партия „Нова демокрация“, че Алиансът не може да остане безразличен, когато един от членовете му грубо нарушава международното право и че неутралният подход е в ущърб на Гърция, която никога не се стреми да засилва напрежението в региона. \r\n \r\nКипър, Египет и Гърция осъдиха либийско-турското споразумение като противоречащо на международното право. Външните министри на Египет и Гърция Самех Шукри и Никос Дендиас обсъждаха въпроса в Кайро. \r\n \r\nСрещата на НАТО ще се проведе в Лондон във вторник и сряда. \r\n \r\n  Юлиян Марков", "date": "2019.12.01", "title": "Kathimerini: Гърция ще поиска подкрепа от НАТО в спора с Турция"}
{"url": "http://www.focus-news.net/news/2019/12/01/2725040/premierat-boyko-borisov-s-po-dobar-reyting-sme-ot-vsichki-na-balkanite-plyus-po-razshirenoto-ponyatie-rusiya-ungariya-gartsiya-turtsiya.html", "text": "С по-добър рейтинг сме от всички на Балканите, плюс по-разширеното понятие Русия, Унгария, Гърция, Турция. Това каза премиерът Бойко Борисов на брифинг пред журналисти, предаде репортер на  Агенция „Фокус“ . „Както телевизиите имат кредитен рейтинг, така, както партиите имат кредитен рейтинг, така и държавите имат кредитен рейтинг. Нямаше да си правя труда да разяснявам този материал, но той отговоря на много атаки към нас. Във всички случаи съм по-склонен да вярвам на най-добрите специалисти в света, с което се занимават цял живот, напомням, че и другите кредитни агенции вдигнаха рейтинга, от колкото да слушам певици, пилоти, певци да се изказват по теми, по които те даже и в училище не са ги учили“, каза премиерът. „За да не изпадна в същата ситуация, аз ще цитирам. Какво казват най-големите специалисти по тази тема, които определят рейтинга на различните държави – с по-добър рейтинг сме от всички на Балканите, плюс по-разширеното понятие Русия, Унгария, Гърция, Турция“, допълни Борисов.   \r\n \r\n„Първо, устойчиво икономическо развитие без макроикономически дисбаланс. Това не е ли мечтата на всеки един политик, в своята програма да напише и да постигне. Не го казвам аз. Тези, които говориха, че икономиката, инвестициите, оставям го на тяхната съвест да тежи защо са заблуждавали хората“, каза още премиерът.  \r\n \r\nТеодора ПАТРОНОВА", "date": "2019.12.01", "title": "Премиерът Бойко Борисов: С по-добър рейтинг сме от всички на Балканите, плюс по-разширеното понятие Русия, Унгария, Гърция, Турция"}
{"url": "http://www.focus-news.net/news/2019/12/01/2725035/the-times-predninata-na-konservatorite-se-sviva-s-nablizhavaneto-na-izborite.html", "text": "В знак, че предизборната кампания може да стигне до точка на кипене, лейбъристите намалиха преднината на консерваторите до девет пункта, което е свиване с два процентни пункта след последното проучване на YouGov в сряда, пише британският вестник  The Times . \r\n \r\nВ последната анкета на YouGov за The Sunday Times, торите събират 43%, а лейбъристите  скъсяват с два пункта  преднината им като получават доверието на 34%. Либералдемократите  остават статични на 13%, а Брекзит партията привлича само два процента от анкетираните. Това все още е достатъчно за консервативното мнозинство, но ако лейбъристите съберат още две пункта, резултатът ще бъде непредвидим. \r\n \r\nДруго проучване на BMG дава на торите само шест пункта преднина - 39%, а лейбъристите печелят цели пет пункта до 33%. \r\nТорите обаче ще бъдат доволни от доказателства, че те са в по-голяма степен в унисон с обществеността по въпросите на сигурността и отбраната. \r\n \r\nБорис Джонсън се радва на огромна преднина пред Джеръми Корбин, когато избирателите биват попитани на кой лидер имат доверие да се грижи за сигурността на Великобритания. \r\n \r\nАнкетата на YouGov установи, че 44% от гласоподавателите казват, че имат доверие в настоящия премиер, но същия брой твърди, че няма такова, чистата оценка на одобрение е нула. За разлика от тях само 21% имат доверие в Корбин, докато 67% от гласоподавателите не му вярват - оценката на одобрение е минус 46. \r\n \r\nДокато премиерът се подготвя да председателства срещата на върха на НАТО във Великобритания тази седмица, 72% от избирателите се съгласиха с торите, че членството в Алианса е важно за сигурността на Великобритания. В миналото Корбин денонсира НАТО и постави под въпрос членството на Великобритания в Пакта. \r\n \r\nС марж от 57% до 24% избирателите също са съгласни, че ядреното възпиране на Великобритания е важно. Корбин по-рано каза, че никога няма да разреши използването на ядрени оръжия. \r\n \r\nПовече от един от всеки трима избиратели, или 34%, твърдят, че разузнавателните служби биха били в правото си да откажат чувствителна информация на Корбин, ако той стане премиер. Само 24% казват същото за Джонсън. \r\n \r\n  Юлиян Марков", "date": "2019.12.01", "title": "The Times: Преднината на консерваторите се свива с наближаването на изборите"}
{"url": "http://www.focus-news.net/news/2019/12/01/2725041/afp-nyama-danni-za-teroristichen-motiv-pri-napadenieto-v-haga.html", "text": "Холандската полиция заяви в неделя, че не е открила признаци за терористичен мотив, след като е арестувала бездомник за атаката с нож, при която пострадаха трима тийнейджъри в Хага в петък, предава  AFP . \r\n \r\n35-годишният мъж е бил задържан в събота след нападението, което се случи, докато хората са били в търговския център заради намаленията за „черния петък“. \r\n \r\n\"Точните обстоятелства за инцидента все още са неясни. Все още не са открити признаци, които да показват, че е имало терористичен мотив\", заяви полицията в „Туитър“. \"Мотивът за инцидента все още се разследва.\" \r\n \r\nПолицията заяви, че заподозреният няма определено местожителство и е „арестуван в приют за бездомни в центъра на Хага“, преди да бъде отведен в полицейско управление за разпит. По-рано властите съобщиха, че се проверяват \"няколко сценария\". \r\n \r\n  Юлиян Марков", "date": "2019.12.01", "title": "AFP: Няма данни за терористичен мотив при нападението в Хага"}
{"url": "http://www.focus-news.net/news/2019/12/01/2725042/aktsenti-v-sutreshniya-blok-dobro-utro-balgariya-po-radio-fokus-na-2-dekemvri.html", "text": "Държавните ловни и горски стопанства, Регионалните дирекции по горите и Изпълнителната агенция по горите организират ловния туризъм. В разгара на ловния сезон в сутрешния блок  „Добро утро, България“  на  Радио „Фокус“  ще потърсим по-различен ъгъл към интереса на чуждестранните ловци за отстрел на български дивеч, наш гост ще бъде председателят на УС на Националното ловно-рибарско сдружение „Съюз на ловците и риболовците в България“ Васил Василев. \r\n \r\nНа извънредно заседание на 3 декември Народното събрание ще разгледа на второ четене бюджетите на Държавното обществено осигуряване и на Националната здравноосигурителна каса за 2020 година. С предлагания бюджет ще бъде ли подсигурена достъпна и качествена медицинска помощ на здравноосигурените, ще намалеят ли проблемите в държавното обществено осигуряване, тези и други въпроси ще зададем на Христина Вучева, бивш финансов министър. \r\n \r\nОграничения в ползването на 3 язовира в страната наложи екоминистерството. Водата от тях ще се ползва само за питейно-битови цели. Един от тях е „Асеновец\", който е единственият язовир, снабдяващ Сливен с питейна вода. Това може ли да създаде проблеми като въвеждане на режим на водата, отговорите търсим от кмета Стефан Радев. \r\n \r\nКакви инициативи предстоят във варненската обсерватория до края на годината, разказва репортерът ни в морската столица Десислава Василева. \r\n  \r\n Тези и още теми - в сутрешния блок „Добро утро, България“ на Радио „Фокус“ от 06.00 до 10.00 часа на 2 декември, с водещ Елеонора Чолакова.", "date": "2019.12.01", "title": "Акценти в сутрешния блок „Добро утро, България“ по Радио „Фокус“ на 2 декември"}
{"url": "http://www.focus-news.net/news/2019/12/01/2725043/pregled-na-mezhdunarodnite-novini-do-18-chasa-agentsiya-fokus.html", "text": "Британският премиер Борис Джонсън заяви, че „ще е най-добре“ ако американският президент Доналд Тръмп не се намесва в изборите в Обединеното кралство, когато пристигне в Лондон за срещата на върха на НАТО следващата седмица, предава  Reuters . \r\n \r\nТръмп се включи в изборите през октомври, като заяви, че лидерът на опозиционната Лейбъристка партия Джерeми Корбин ще бъде „толкова лош“ за Великобритания и че Джонсън трябва да се споразумее за пакт с лидера на Партия Брекзит Найджъл Фараж. \r\n \r\nВисшите консерватори са изнервени, че Тръмп би могъл да разстрои кампанията, когато е в Лондон, малко повече от седмица преди изборите на 12 декември, които, според всички социологически проучвания, торите са на път да спечелят с абсолютно мнозинство. \r\n \r\n„Това, което не правим традиционно като обичащи съюзници и приятели, това, което не правим традиционно, е да се намесваме в предизборните кампании един на друг“, казва 55-годишният Джонсън пред радио LBC. \r\n \r\n„Най-доброто (нещо), когато имате близки приятели и съюзници като САЩ и Обединеното кралство, е нито една от страните да не се замесва в изборите на другия.“ \r\n \r\nДжонсън каза, че ако запази властта, ще реализира Брекзит до 31 януари - след близо четири години политическа криза след референдума през 2016 г., на който британците гласуваха за напускане на Европейския съюз. \r\n*** \r\n \r\n  Най-малко 15 души са загинали при преобръщане на автобус в замръзнала река в руския Забайкалски край, а още 18 човека са пострадали, съобщиха пред  ТАСС  местните власти. \r\n„В резултат от ПТП 15 души са загинали, а 18 са пострадали, като шестима от тях са хоспитализирани“, заяви събеседникът на агенцията. \r\n \r\nОт Министерството на извънредните ситуации потвърдиха тази информация и уточниха, че по предварителни данни в автобуса е имало 44 пътници. От ведомството разказаха още, че информацията за падането на автобуса от моста е постъпила в 09:30 местно време. В ликвидирането на последствията от произшествието са участвали 30 души. Част от пътниците са се оказали блокирани в автобуса и се е наложило те да бъдат освободени от спасители от МЧС. За да се евакуират жертвите, се планира да се включи санитарната авиация. \r\n \r\nПострадалите пътници са започнали да постъпват в Нерчинската градска болница, намираща се на 30 км от мястото на аварията. \r\nКакто съобщават пред ТАСС от КАТ на Русия, произшествието е станало на 60-ия километър на магистралата Могойтуй - Сретенск - Олочи. Причината за произшествието е счупено колело в автобуса Kia Granbird. Автобусът е пътувал от Сретенск до Чита. Дължината на този маршрут е 360 км. Спешните служби съобщиха за ТАСС, че автобусът е пробил оградата и е паднал от моста. По предварителна информация автобусът принадлежи на индивидуален предприемач, който се занимава с туристически превози. \r\n*** \r\n \r\n  В Ирак осъдиха полицейски служител на смърт, след като бе признат за виновен в убийството на демонстранти, като това е първата подобна присъда в хода на двумесечните вълнения в страната, предава  AFP . \r\n \r\nНаказателният съд в Кут осъди майор от полицията да бъде обесен и осъди на лишаване от свобода полицейски подполковник за седем години за ролята им в смъртта на седем протестиращи в южния град на 2 ноември, съобщиха съдебните източници. \r\n*** \r\n \r\n  Сирия обвини САЩ в намеса в дейността на Конституционния комитет и опити да му наложи собствената си политика. Това се казва в разпространено заявление от сирийското външно министерство, предава  ТАСС . \r\n \r\nВъншнополитическото ведомство на арабската република посочва, че провежданият в Женева диалог е „междусирийски и никой няма право да се намесва в него или да подкрепя някоя от страните под какъвто и да е предлог“. Ролята на ООН, представена от специалния посланик на генералния секретар на ООН Геир Педерсен, е в това „само да съдейства обсъжданията в комитета“, се подчертава в документа. \r\nСпоред сирийското министерство „всякакви становища или изявления на САЩ или други държави нямат стойност и не засягат работата на Конституционния комитет, както и естеството, формата и съдържанието на неговите диалози“. \r\n \r\nНа 30 ноември Държавният департамент излезе с изявление, че делегацията на сирийското правителство, пристигайки на втория кръг от консултациите на комитета, е поставила предварителни условия за заседанието за обсъждане на конституционни принципи, което според Държавния департамент „ясно нарушава процедурните правила на Конституционния комитет“. \r\n \r\nВторото заседание на сирийския конституционен комитет в Женева, което приключи тази седмица, на практика не доведе до напредък. Представителите на правителството и опозицията не можаха да се споразумеят за работна програма и без нея не може да се проведе общо събрание. \r\n*** \r\n \r\n  Парламентът на Ирак одобри оставката на правителството на премиера Адел Абдел Махди  след двумесечни вълнения в страната, в хода на които загинаха повече от 420 души, предава  AFP . \r\n \r\nМинистър-председателят заяви в петък, че подава оставката си в парламента след драматичната намеса на шиитския духовен лидер великия аятолах Али Систани, предизвикана от ужасяващото насилие по улиците на градовете. \r\n \r\nПредседателят на парламента заяви, че ще поиска от президента на страната Бархам Салех да посочи нов премиер. \r\n*** \r\n \r\n Албанският премиер Еди Рама благодари на лидерите в региона за помощта в справянето с последствията от разрушителното земетресение в страната на 26 ноември. На среща с чуждестранните посланици в Албания министър-председателят благодари на техните страни за помощта, предава агенция  „Макфакс“ . \r\n \r\n„Не мога да намеря думи, с които да изкажа колко много значи тази подкрепа. Беше прекрасно как реагираха Вучич и Заев... да не говоря за нашите братя от Косово. Прекрасно“, заяви той. \r\n \r\nАлбанският премиер също така благодари на Унгария и Румъния, като припомни, че румънският спасителен екип е пристигнал в страната му по собствена инициатива. \r\n \r\n„Прекрасно е да видите хора от Европа да идват в страна, за която никога не са знаели нищо, нито албански език, нито опит в рискоуването на живота си за непознати“, каза Рама. \r\n \r\nТой също благодари на Съединените щати, папа Франциск и Саудитска Арабия, извинявайки се на тези, които е забравил да спомене. \r\n \r\nТърсенето на оцелели официално приключи, тъй като се смята, че няма повече тела под развалините. Според последните данни, в резултат от земетресението са загинали 51 човека, а още 2000 са получили наранявания. \r\n*** \r\n \r\n Въздушно-космическите сили на Русия получиха ново сревдство за разузнаване на западното и южното направления. Както съобщи пред журналистите първа армия на ПВО-ПРО генерал-лейтенант Андрей Демин, В Мордовия е постъпила на бойно дежурство първата радио-локационна станция „Контейнер“, предава  ТАСС . \r\n„Сега наблюдаваме възможни удари на противника от няколко стотин до 2 хиляди километра от държавната граница в реално време. Станцията ще разузнава постоянно. Тя може да наблюдава обстановката на западното и южното въздушно-космически направления“, обясни Демин. Той добави, че радарът ще вижда излитане на палубна авиация в акваториите на Балтийско, Черно и Средиземно морета. Също така той може да засече излитането на тактическа авиация, масово изстрелване на крилати ракети или дори единични изстрели на хиперзвукови ракети по руски обекти. \r\n„Преди това не разполагахме с такава информация, ефективността на предупреждението за началото на въздушна атака беше много по-малка“, отбелязва командирът. \r\nНай-новата станция за откриване отвърд хоризонта „Контейнер“ е била на опитно-бойно дежурство от 1 декември 2018 година. Това е първият такъв радар в Русия. Радарният обхват на откриване се постига поради факта, че той улавя радио сигнал, отразен от йоносферата. \r\n \r\n Откриване на изтребители F-35 \r\n \r\nГлавният конструктор на радара Михаил Петров заяви, че той е способен да открива стелт самолети на обсег от 3 хиляди км. \r\n„Самолетите, направени по стелт технологията (намалява радарната видимост на самолета), не са невидими за нас: Така или иначе ги виждаме, придружаваме ги, намираме ги на границите на около 3 хиляди км“, каза Петров. \r\n \r\nТой отбеляза, че приемащата антена на новата РЛС открива сигнал, който се връща от Европа, страните от Персийския залив, Китай, Казахстан и така нататък. Сигналът се излъчва от предавателния център на няколко десетки километра от радара. Новата станция прилага принципа на отражение на сигнала от йоносферата. \r\n \r\n„В света няма такива станции. САЩ, Великобритания, Франция разработват такива средства, а освен това Китай също работи активно, Австралия има активни проби. Но в такъв състав, с такъв мощен софтуер и алгоритмичен комплекс, няма такива средства в света“, каза главният конструктор. \r\n \r\nТой добави, че една от най-трудните задачи, които екипировката на комплекса решава при обработката на сигнал, е да изолира цели като бомбардировачи, крилати ракети, самолети на базата на носачи на фона на земната повърхност и смущения. Той добави, че системата може да придружава отделни цели, например толкова малки като гражданския самолет Чесна. \r\n \r\nЕдин от най-известните самолети, направени по стелт технологията, е американският изтребител F-35 днес. По-специално такива самолети имат Великобритания, редица други страни от Европа, Израел, Турция и други държави. \r\n*** \r\n \r\n Кметът на Дуръс Валбона Сако подаде оставка от ръководния пост във втория по големина град в Албания, след като направи неуместно изявление за броя на жертвите от мощното земетресение засегнало града и региона, пише македонското електронно издание  “Фактор“ . \r\nСако попадна под силен медиен натиск, след като каза, че  „тя е щастлива, че само 50 души са загинали при природно бедствие“. \r\nКметът каза това в контекста, че е можело да има повече жертви, но все пак се наложи да подаде оставка, коментира изданието. \r\n*** \r\n \r\n При стрелба във Френския квартал в Ню Орлиънс, който е популярна туристическа дестинация са ранени  11 души, като двама от пострадалите са в критично състояние, съобщи местната полиция, цитирана от  AFP .  \r\nСтрелбата е станала около 3:00 часа местно време (11:00 българско време)на оживена търговска улица близо до много хотели в историческия квартал, който привлича посетители от цял свят. \r\n \r\nНяма съобщения за загинали и полицията заяви, че бързо са реагирали на инцидента, тъй като допълнителните патрули са били дежурни по време на годишния университетски футболен мач в деня на благодарността. \r\n\"Имахме офицери в този район, които са чули и са реагирали на стрелбата\", каза пред репортери полицейският служител Шон Фъргюсън. \r\n\"За съжаление, имаше толкова много хора тук, ние не успяхме да определим кой всъщност е стрелял по това време. Не знаем как е започнало.\" \r\nПолицейското управление на Ню Орлиънс заяви чрез социалната мрежа „Туитър“, че не са извършвани арести и разследването продължава. \r\n*** \r\n \r\n Повече от 10 000 жители от централната част на Торино бяха евакуирани, докато експерти  обезвредиха британска бомба от Втората световна война, съобщиха местните власти, цитирани от  AFP . \r\n \r\nНа всички жители беше казано да напуснат „червенаta зона“ около улица „Ница“ в историческия квартал на града, докато други 50 000 в по-външен периметър бяха посъветвани да напуснат или да останат в домовете си от 7:00 часа местно време до 16 часа (от 8 до 17 часа българско време). \r\nЕкспертите са били повикани да обезвредят 230-килограмова бомба, която британските сили са хвърлили върху града преди повече от 70 години. \r\n \r\nКметът на Торино Киара Апендино е пристигнала на мястото и планира да посети и онези, които са били евакуирани в сгради на панаирна площадка в края на града. \r\n \r\nВъздушното пространство над Торино е било затворено по време на операцията, както и жп гарата Порта Нуова, която се намира по протежение на улица Ница. \r\n*** \r\n \r\n Премиерът Кириакос Мицотакис заяви, че ще поиска от другите членове на НАТО на срещата на върха на Алианса в Лондон да подкрепят Гърция срещу опитите на Турция да посегне на гръцкия суверенитет, особено след споразумението от миналата седмица с Либия за морските граници в Средиземноморието, пише електронното издание на гръцкия вестник  Kathimerini \r\n \r\nМицотакис заяви на конгреса на управляващата консервативна партия „Нова демокрация“, че Алиансът не може да остане безразличен, когато един от членовете му грубо нарушава международното право и че неутралният подход е в ущърб на Гърция, която никога не се стреми да засилва напрежението в региона. \r\n \r\nКипър, Египет и Гърция осъдиха либийско-турското споразумение като противоречащо на международното право. Външните министри на Египет и Гърция Самех Шукри и Никос Дендиас обсъждаха въпроса в Кайро. \r\n \r\nСрещата на НАТО ще се проведе в Лондон във вторник и сряда. \r\n*** \r\n \r\n Холандската полиция заяви в неделя, че не е открила признаци за терористичен мотив, след като е арестувала бездомник за атаката с нож, при която пострадаха трима тийнейджъри в Хага в петък, предава  AFP . \r\n \r\n35-годишният мъж е бил задържан в събота след нападението, което се случи, докато хората са били в търговския център заради намаленията за „черния петък“. \r\n \r\n\"Точните обстоятелства за инцидента все още са неясни. Все още не са открити признаци, които да показват, че е имало терористичен мотив\", заяви полицията в „Туитър“. \"Мотивът за инцидента все още се разследва.\" \r\n \r\nПолицията заяви, че заподозреният няма определено местожителство и е „арестуван в приют за бездомни в центъра на Хага“, преди да бъде отведен в полицейско управление за разпит. По-рано властите съобщиха, че се проверяват \"няколко сценария\".", "date": "2019.12.01", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/12/01/2725044/premierat-boyko-borisov-sega-kogato-nay-golyamata-agentsiya-v-sveta-kazva-che-netniyat-darzhaven-dalg-e-po-nisak-nie-si-malchim.html", "text": "Сега, когато най-голямата агенция в света казва, че нетният държавен дълг е по-нисък, ние си мълчим. Това каза премиерът Бойко Борисов на брифинг пред журналисти по повод повишения кредитен рейтинг на международната рейтингова агенция S&P Global Ratings за България, предаде репортер на  Агенция „Фокус“ . „Подобрена е рамката по несъстоятелността и рамката за борба с изпирането на пари. Е, това не е ли най-важната отправна точка с борбата с корупцията. Този, който е откраднал, да не може да ги придобие, парите. Вече над три милиарда са запорираните финанси от нашите антикорупционни органи“, каза Борисов.  \r\n \r\n„Стабилен напредък по присъединяването към ERM II. В ляво това не го разбират. В център дясно би трябвало да го разбират. Всички, ако си спомняте, преди година не вярваха, че ние заедно с финансовия, икономическия министър ще направим всичко възможно да влезем в чакалнята на Еврозоната. Защото това означава стабилни, неизлагащи на никакъв риск финанси всеки един гражданин на България. Това означава стабилна банкова система, членство в Европейския банков съюз. Контрол върху банковата ни система и отвън. Те казват: „стабилен напредък“, заяви министър-председателят и подчерта, че това е посланието към партньорите на ГЕРБ от Център-дясно.  \r\n \r\n„Нетният държавен дълг е с шест процентни пункта отпреди пет години. Е, не беше ли това, когато една госпожа обясняваше, че правителството на Борисов, Бойко Методиев Борисов, даже с трите имена ме наричаше, е задължил следващите поколения, задължил ни е с дългове. Това от трибуната на парламента. Тази лъжа се разпространи много пъти. А сега, когато най-голямата агенция в света казва, че нетният държавен дълг е по-нисък, ние си мълчим, вместо да успокоим, да зарадваме българите, че техните деца ще плащат по-малко дълг“, допълни премиерът.  \r\n \r\nТеодора ПАТРОНОВА", "date": "2019.12.01", "title": "Премиерът Бойко Борисов: Сега, когато най-голямата агенция в света казва, че нетният държавен дълг е по-нисък, ние си мълчим"}
{"url": "http://www.focus-news.net/news/2019/12/01/2725045/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . \r\n \r\n Метеорологична обстановка: \r\nТемпературите са в интервала от -1° до + 14°С \r\nВремето над страната е предимно облачно. \r\nСлаб до умерен вятър духа в областите: Бургас, Добрич, Смолян и Шумен. \r\nПътните настилки са предимно сухи, частично мокри по високите места, на места обледени и обработени за движение при зимни условия. \r\n \r\n \r\n Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа.  \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n \r\n-\tВсички автомагистрали;  \r\n-\tпът I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n-\tпът I-1 Благоевград-ГКПП „Кулата“; \r\n-\tпът I-4 п. в. „Коритна“-Велико Търново-Шумен; \r\n-\tпът I-5 Русе-Велико Търново; \r\n-\tпът I-8 ГКПП „Калотина“-София; \r\n-\tпът I-9 Варна-Бургас; \r\n-\tпът II-18 Околовръстен път на София; \r\n-\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. \r\n \r\n Състояние на автомагистралите: \r\nАМ „Тракия“:  \r\nОбласт София:  \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 30.06.2020 г. \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 31.03.2020 г. \r\n \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София. През празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна. При благоприятни атмосферни условия ограничението ще се въвежда в участъка от км 14+210 до км 22+620 поради извършване на ремонтни дейности по пътната настилка от км 16+530 до км 20+620. Срок 15.12.2019 г.; \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; \r\nДвижението от км 33+960 до км 39+050 в посока Варна е ограничено поради ремонтно-възстановителни дейности на виадукт при км 36+450 /Коренишки дол/ и се осъществява двупосочно в платното посока София. В последния почивен ден в 10:00 часа временната организация на движението се въвежда с две ленти посока София и една посока Варна, а в последния работен ден преди почивните дни в 12:00 часа – две ленти посока Варна и една посока София. Срок 15.12.2019 г.;  \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Участъкът е сигнализиран с пътни знаци. Срок до 20.12.2019 г. \r\n \r\nАМ „Марица“: няма ограничения. \r\n \r\nАМ „Черно море“: няма ограничения. \r\n \r\nАМ „Струма“:  \r\nОбласт Кюстендил и Перник: \r\nОграничено е движението в платното посока ГКПП „Кулата“ при виадукта в района на с. Джерман в участъка между км 60 и км 66 поради аварийно-възстановителните дейности по съоръжението при 62-ри км което бе засегнато от пожара в депото за отпадъци. \r\nЗа улеснение на пътуващите в края на работната седмица в петък от 14 ч. на виадукта при 62-ри км, както и досега, ще се обособяват две ленти към Благоевград и една лента към София, а от 10 ч. в последния почивен ден - неделя, до 14 ч. на последния работен ден ще има две ленти за София и една за Благоевград. \r\nПревозните средства над 12 т, включително и автобусите, пътуващи към Кулата, както и в момента се отбиват от АМ „Струма“ при пътен възел „Долна Диканя“, преминават по път I-1/Е-79 и при пътен възел „Бобошево“ продължават по АМ „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. \r\nОбласт Перник: \r\nДвижението в участъка от км 23+664 до км 23+930 в посока София се осъществява с повишено внимание поради укрепване на откос и възстановяване на банкет. Участъкът е сигнализиран с пътни знаци. Срок до 20.12.2019 г. \r\n \r\n Въведени ограничения по основните пътни направления: \r\n \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Приморски“ - забранен за МПС над 12 т.;  \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\n \r\n Състояние на републиканската пътна мрежа: \r\n \r\nОграничения в движението на МПС по първокласната пътна мрежа: \r\n \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nВъвежда се реверсивно движение по път I-1 София – Перник при Владая от км 276+040 до км 277+610 а именно: всеки работен ден от понеделник до петък се обособяват две ленти в посока София за времето от 06:00 до 10:00 часа, същото се отнася и за последния почивен ден и всяка неделя от 18:00 до 19:00 часа. Срок 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2020 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 29.09.2020 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.12.2019 г. \r\n \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения. \r\n \r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г. \r\n \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: \r\nОбласт Велико Търново: \r\nДвижението в участъка от границата с област Габрово до с. Балван от км 101+550 до км 112+000 се осъществява в една лента поради ремонтни дейности на асфалтовата настилка. Участъкът е сигнализиран от пътни знаци. Срок до 18:00 ч. на 04.12.2019 г. \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се извършва с повишено внимание във връзка със строителството на обект: АМ „Хемус”.Срок 31.05.2020 г. \r\n \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 30.06.2020 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали \r\n \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения. \r\n \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; \r\nДвижението в участъка Драгоман – Сливница от км 20+500 до км 32+447 се осъществява с повишено внимание поради модернизация на пътното тяло, като поетапно се ограничават определени пътни участъци. При необходимост се осигурява обходен маршрут. Участъкът е сигнализиран с пътни знаци. Срок 31.05.2020 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nДвижението по „Аспарухов“ мост в посока Варна при км 117 се осъществява в една лента поради ремонтни дейности на дилатационна фуга. Ограничава се движението по активната лента, като движението се осъществява в изпреварващата лента. Участъкът е сигнализиран с пътни знаци. Срок до 04.12.2019 г. \r\nОбласт Бургас: \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; \r\nДвижението в участъка Слънчев бряг – Бургас при обхода на гр. Поморие от км 222+849 до км 225+522 се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е ограничена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; \r\nДвижението в участъка Обзор – Слънчев бряг е ограничено за МПС над 12 т поради ремонтни дейности на водосток при км 185. Движението на тежкотоварните автомобили се осъществява по обходни маршрути през проходите „Айтоски“ и „Ришки“. Участъкът е сигнализиран с пътни знаци. Срок до 06.12.2019 г.; \r\n \r\n Състояние на републиканската пътна мрежа:  \r\n \r\nРемонтни дейности и временна организация на движението (ВОД):  \r\n \r\nОПУ-Благоевград: \r\nВременно са въведени следните ограничения за движение на МПС:  \r\nПът ІІІ-109: Движението по път IІІ-109 АМ „Струма“ – Лозеница от км 0+000 до км 10+754 е ограничено за всички МПС поради рехабилитация на пътното тяло. \r\nОбходен маршрут: АМ „Струма“ – п.в. „Ново Кономлади” – по общински път през с. Ново Кономлади – с. Капатово – с. Кромидово – с. Хърсово – с. Виногради – път ІІІ-109 Лозеница – Мелник и обратно. Срок до 31.12.2019 г. \r\nРемонтни дейности: няма ограничения. \r\n \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности:  \r\nПът II-73: Движението по път II-73 Прилеп – Риш от км 43+500 до км 66+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 06.12.2019 г.; \r\nПът II-99: Движението по път II-99 Бургас – Черноморец от км 6+000 до км 14+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 10.12.2019 г.; \r\nПът III-208: Движението по път III-208 Провадия – Айтос при км 51+900 в района на Добромир се осъществява в една лента поради оборудване на съществуваща стационарна контролна единица на електронната система за събиране на пътни такси за МПС над 3,5 т. Участъкът е сигнализиран с пътни знаци. Срок до 03.12.2019 г.; \r\nПът III-539: Движението по път III-539 Средец – Айтос от км 44+700 до км 45+680 в района на гр. Айтос се осъществява с повишено внимание поради въвеждане на временна организация на движението във връзка с изпълнението на обект за пречиствателна станция за отпадни води на гр.Айтос. Скоростта на движение в участъка се ограничава на 40 км/ч. Срок до 13.12.2019 г. \r\n \r\nОПУ-Варна: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът III-2008: Движението по път III-2008 Девня – Езерово от км 0+000 до км 16+900 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 31.12.2019 г. \r\n \r\nОПУ-Велико Търново: \r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 03.01.2020 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 03.01.2020 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 03.01.2020 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 03.01.2020 г. \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 20.12.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+289 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 20.12.2019 г.; \r\nПът ІІІ-662: Движението по път ІІІ-662 Твърдица – Елена от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 03.01.2020 г.; \r\nПът III-3031: Движението по път III-3031 Павликени – Самоводене от км 8+900 до км 30+762 се осъществява в една лента поради превантивен ремонт. Движението се регулира със светофарна уредба, пътни знаци и регулировчици. Срок до 20.12.2019 г. \r\n \r\nОПУ-Видин: \r\nВременно са въведени следните ограничения за движение на МПС:  \r\nПът III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище.  \r\nОбходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 31.12.2019 г. \r\nРемонтни дейности: няма ограничения. \r\n \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.; \r\nРемонтни дейности:  \r\nПът ІІІ-103: Движението по път ІІІ-103 Мездра – Горна Кремена от км 2+550 до км 6+660 се осъществява с повишено внимание поради ремонти дейности на асфалтовата настилка. Участъкът е сигнализиран с пътни знаци. Срок до 15.12.2019 г.; \r\nПът ІІІ-1503: Движението по път ІІІ-1503 Крушовица – Софрониево – Бутан се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 12.12.2019 г. \r\n \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 30.06.2020 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 30.06.2020 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 30.06.2020 г. \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.06.2020 г. \r\n \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-207: Движението по път III-207 Кочмар – Тервел от км 51+850 до км 52+860 в гр. Тервел се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 04.12.2019 г. \r\n \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.01.2019 г. \r\nРемонтни дейности:  \r\nПът III-107: Движението по път III-107 Пастра – Рилски манастир от км 27+575 до км 27+825 се осъществява с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището „Рилски манастир”. Срок до 03.01.2020 г.; \r\nПът II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г. \r\n \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности: няма ограничения. \r\n \r\nОПУ-Ловеч:  \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-358: Движението по път III-358 Шипково – Рибарица от км 32+750 до км 34+600 се осъществява с повишено внимание поради ремонтни дейности на асфалтовата настилката. Водачите да се движат със съобразена скорост. Срок до 13.12.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 18.12.2019 г. \r\n \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 15.01.2020 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.01.2020 г.; \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 20.12.2019 г. \r\nРемонтни дейности: няма ограничения. \r\n \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-843: Движението по път III-843 Велинград – Сърница от км 6+000 до км 32+000 се ограничава поради частични ремонтни дейности на асфалтовата настилка. Участъкът е сигнализиран с пътни знаци.  \r\nОбходен маршрут: по път II-84-Велинград – гара Костандово, по път III-376 гара Костандово – местност „Превала“, по път II-37 местност „Превала“ – гр. Доспат, по път III-843 гр. Доспат – Сърница. Срок до 06.12.2019 г.; \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.; \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 20.12.2019 г.; \r\n \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път ІІ-63 Перник – Брезник – Трън в чертите на гр. Брезник от км 20+500 до км 21+500 е ограничено от понеделник до петък за времето от 8:00 до 17:00 часа във връзка с ремонтни дейности на площадно пространство.  \r\nОбходен маршрут: по ул. „Мала река” и по ул. „Ангел Коцелянов” част от път ІІІ-811. Срок до 06.12.2019 г.; \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 18.12.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т.  \r\nОбходен маршрут: Вукан – Костуринци – Стайчовци – Вълча поляна – махала Пали лула – разклон за Лева река и обратно.Срок до 31.01.2020 г.; \r\nПът III-1003: Движението по път III-1003 Драгичево – Рударци в участъка от кръстовище при с. Драгичево към с. Рударци от км 0+050 до км 0+500 е ограничено поради ремонтни дейности на канализация. Автомобилното движение в участъка се осъществява по обходен маршрут през улици на с. Драгичево. Срок до 14.12.2019 г.; \r\nПът ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци.  \r\nОбходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до18.12.2019 г.; \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 31.12.2019 г.; \r\nПът II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г.; \r\nПът III-637: Движението по път III-637 Вукан – Пенкьовци при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци. Срок до 18.12.2019 г.; \r\nПът III-637: Движението по път III-637 Вукан – Видрар от км 9+000 до км 12+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 06.12.2019 г.; \r\nПът ІІІ-1003: Движението по път ІІІ-1003 Драгичево – Рударци от км 0+000 до км 0+500 се осъществява в една лента поради ремонт на канализация. Движението се регулира с пътни знаци. Водачите да се движат със съобразена скорост и повишено внимание. Срок до 14.12.2019 г. \r\n \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно.; \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено за МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г.; \r\nРемонтни дейности: няма ограничения. \r\n \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. Срок – целогодишно.  \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица.  \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г. \r\nОбходен маршрут: път Поповица – Садово – Кочево – Болярци.; \r\nПът III-866: Движението по път III-866 Девин – Кричим се ограничава за всички МПС поради ремонтни дейности на асфалтовата настилка в часовете от 07:00 ч. до 19:00 ч. Участъкът е сигнализиран с пътни знаци.  \r\nОбходен маршрут: Девин – Смолян – Асеновград – Пловдив и обратно. Срок до 06.12.2019 г.; \r\nПът III-8606: Движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. \r\nОбходен маршрут през уличната мрежа на гр. Куклен. Срок до 31.12.2019 г.; \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nПът II-64: Движението по път II-64 Пловдив – Карлово от км 48+275 до км 49+250 се осъществява в платното посока Карлово поради ремонтни дейности в района на с. Труд. Срок до 31.12.2019 г.; \r\nПът III-866: Движението по път III-866 Кричим – граница с област Смолян от км 88+050 до км 103+341 се осъществява с повишено внимание поради строително ремонтни дейности. Движението ще бъде затруднено, но няма да бъде спряно. Срок до 20.12.2019 г. \r\n \r\nОПУ-Разград: \r\nВременно са въведени следните ограничения за движение на МПС: \r\nПът II-49: Движението по път II-49 Разград – Кубрат в участъка от с. Просторно до гр. Кубрат от км 54+956 до км 63+985 е ограничено за движение на МПС поради превантивен ремонт на пътя.  \r\nОбходен маршрут: Просторно – Побит камък – Острово – Брестовене и обратно. \r\nСрок до 15.12.2019 г. \r\nРемонтни дейности: няма ограничения.  \r\n \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 07.01.2020 г. \r\nРемонтни дейности: \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.01.2020 г.; \r\nПът III-2102: Движението по път III-2102 Сливо поле – Борисово от км 0+000 до км 3+500 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 13.12.2019 г.; \r\n \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения \r\n \r\nОПУ-Сливен: \r\nВременно са въведени следните ограничения за движение на МПС: \r\nПът II-53: Движението по път II-53 Сливен – Ямбол в участъка гр. Сливен – с. Хаджидимитрово от км 126+225 до км 136+000 е ограничено за МПС над 12 т. поради частични ремонтни дейности на асфалтовата настилка.  \r\nОбходен маршрут:  \r\n- В посока София – Сливен: гр. Нова Загора – път II-66 – Сливенски минерални бани – Сливен . \t \r\n- В посока Сливен – Ямбол: по път I-6 през пътен възел „Петолъчката“ – Зимница – Ямбол и обратно. Срок до 08.12.2019 г.; \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.12.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.12.2019 г. \r\nРемонтни дейности: няма ограничения. \r\n \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 20.12.2019 г.; \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 20.12.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 20.12.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 31.12.2019 г. \r\n \r\nОПУ-София: \r\nВременно са въведени следните ограничения за движение на МПС: \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за МПС над 12 т. с ремаркета и полуремаркета поради влошени експлоатационни характеристики на пътното тяло. Срок до 31.03.2020 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2020 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г. \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nССТ: Движението по Северна скоростна тангента /ССТ/ при км 11+200 се осъществява с повишено внимание поради оборудване на електронна система за ползване на републиканската пътна мрежа. Затваряне на аварийните ленти в двете посоки на цитирания участък и скоростта на движение се ограничава до 70 км/ч. Срок 03.12.2019 г. \r\nПът II-16: Движението по път II-16 Своге – София при Томпсън от км 57+350 до км 58+050 се осъществява в една лента поради укрепване на свлачище. Движението се регулира от светофарна уредба, като скоростта е ограничена до 50 км/ч. Срок до 13.01.2020 г. \r\n \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г. \r\nРемонтни дейности: няма ограничения. \r\n \r\nОПУ-Търговище: \r\nВременно са въведени следните ограничения за движение на МПС: \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2020 г.; \r\nРемонтни дейности: \r\nПът III-2002: Движението по път III-2002 Цар Калоян – Попово от км 11+500 до км 38+600 се осъществява с повишено внимание поради извършване на ремонтни дейности на асфалтовата настилка. Участъкът е сигнализиран с пътни знаци. Срок до 06.12.2019 г. \r\n \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: няма ограничение. \r\n \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 01.04.2020 г. \r\nРемонтни дейности: няма ограничения. \r\n \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2019 г. \r\n \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.12.01", "title": "Актуална пътна обстановка"}
{"url": "http://www.focus-news.net/news/2019/12/01/2725046/premierat-boyko-borisov-v-momenta-nyama-risk-ot-finansova-kriza-no-nie-imame-i-buferi.html", "text": "В момента няма риск от финансова криза, но ние имаме и буфери. Това каза премиерът Бойко Борисов на брифинг пред журналисти, предаде репортер на  Агенция „Фокус“ . „Ниският дълг на държавния и частния сектор. Думата нисък означава нисък, малък. И излишъците по текущата сметка осигуряват на България буфери при възникване на външен шок. Мога да кажа за финансовия министър, че е един добър стопанин. И аз по край него, разбира се“, заяви Борисов. „Всички говорим, слушаме за задигаща се рецесия, евентуално - криза в следващите години. Тези хора казват - браво на тези младежи. Те осигуряват буфери, за да могат да останат стабилни дори и във финансова криза. Някои казват - дайте да изхарчим парите веднага. Да, може. За няколко дена ще бъдем много добри. Когато дойде кризата и ние нямаме буфер? Дай Боже да не идва. Да не ви подплашим сега. В този момент няма никакъв риск и затова държим тези буфери. Можем да станем добри за един дена, но няма да сме добри стопани“, допълни още премиерът.  \r\n \r\n„Фискалната позиция на България се е подобрила значително през последните години. Това е в следствие от подобрената събираемост на данъците и на известно неизпълнение на инвестиционните разходи, прилагане на разумна фискална политика. Затова, когато искаха оставката на Горанов, не я дадох. Затова, когато искаха оставката на НАП, аз не се съгласих. Резултатите са видими. Оценката за тези хора и за това, което съм правил, е положителна“, подчерта Борисов.  \r\n \r\nТеодора ПАТРОНОВА", "date": "2019.12.01", "title": "Премиерът Бойко Борисов: В момента няма риск от финансова криза, но ние имаме и буфери"}
{"url": "http://www.focus-news.net/news/2019/12/01/2725049/premierat-boyko-borisov-po-vreme-na-nasheto-upravlenie-balgarskiya-bankov-sektor-e-uspeshen-i-pechelivsh-po-vreme-na-upravlenie-na-bsp-falirat-banki.html", "text": "По време на нашето управление българския банков сектор е успешен и печеливш, по време на управление на БСП фалират банки. Това каза премиерът Бойко Борисов на брифинг пред журбалисти, предаде репортер на  Агенция „Фокус“ . „Българският банков сектор е стабилен и печеливш. По време на нашето управление българския банков сектор е успешен и печеливш. По време на управление на БСП фалират банки. Неведнъж, не дваж, не три пъти. Не го казвам аз, пише го тук“, подчерта премиерът. „Икономиката расте стабилно. На кой не му е драго да чуе, че икономиката расте стабилно. Какво да го коментираш. Предвижда се ръст 3,6. А през 2020 – 2022 и продължаващото увеличаване на заплатите в реалния публичен сектор. Ами, ние в нашата програма с нашите приятели от Обединени патриоти казахме, че ще увеличаваме доходите. Това вече е факт, каза още Бойко.  \r\n \r\n„Отчетено е, че настоящата правителствена коалиция на дясно-центриската ГЕРБ и Обединени патриоти може да изпълни мандата си до 2021 година. Въпроси като присъединяването към ERN 2 (?) на страната, имат политически консенсус и следователно осигуряват важна политическа котва. За което благодаря и на Обединените патриоти“, каза още Борисов. „Валутните резерви на страната покриват валутната база на страната с 1,6 пъти към септември 2019 година. Според режима на Валутния борд способността на БНБ да действа като кредитор от последна инстанция е ограничена. Тоест банковата система работи добре“, допълни още той. „Ние имаме и няколко неща, които можем още да отговорим, защото те казват какво би още повишил кредитния рейтинг.  Българската икономика да продължи да се развива устойчиво.  Ако не правим глупости в страната, това ще е факт. Да бъде ускорено усвояването на средства от ЕС до края на настоящата едногодишна финансова рамка. Това го правим, защото това ще стимулира растежа. Очакванията са безработицата да спадне до историческо ниско ниво да 4,4 % през 2019 година. Ще изпълним и продължаваме да изпълняваме препоръките“, допълни още той.   \r\n \r\nеодора ПАТРОНОВА", "date": "2019.12.01", "title": "Премиерът Бойко Борисов: По време на нашето управление българския банков сектор е успешен и печеливш, по време на управление на БСП фалират банки"}
{"url": "http://www.focus-news.net/news/2019/12/01/2725051/predstoyashti-mezhdunarodni-sabitiya-za-2-dekemvri-agentsiya-fokus.html", "text": "*** \r\n  25-та конференция за измененията на климата под егидата на ООН \r\n \r\n*** \r\n  Потвърждаване на избора на Рафаел Гроси за директор на МААЕ \r\n \r\n*** \r\n  Среща на външните министри на страните от Централна Европа \r\n \r\n*** \r\n  Визита на президента на Беларус \r\n \r\n*** \r\n  Президентът на ЕЦБ ще говори пред Европейския парламент \r\n \r\n*** \r\n  Обща стачка \r\n \r\n*** \r\n  Церемония за връчването на Златната топка за най-добър футболист", "date": "2019.12.01", "title": "Предстоящи международни събития за 2 декември (Агенция \"Фокус\")"}
{"url": "http://www.focus-news.net/news/2019/12/01/2725053/sport-hamiltan-e-nomer-edno-i-v-abu-dabi.html", "text": "Световният шампион за 2019 година във Форула 1 Люис Хамилтън грабна победата в последния старт за сезона под светлините на пистата \"Яс Марина\" в Абу Даби. Малко преди финала той завъртя най-бързата обиколка в състезанието и взе допълнителната точка. \r\n \r\nСлед него финишира пилотът на Ред-Бул Макс Верстапен, който получи проблем в двигателя, но направи достатъчно силно каране и се качи втори на подиума.  \r\n„Топ 3“ допълни Шарл Леклер с Ферари, който изгуби битката за третото място в генералното класиране за сметка на Верстапен. \r\n \r\nНевероятно каране показа и Валтери Ботас с \"Мерцедес\", който започна от последното място на решетката, заради санкция, но с чудесно менижиране на гумите си в първия стинт стигна до четвърта позиция.  \r\n \r\nЗад финландеца останаха Алекс Албън и Себастиан Фетел, който за първи път откакто е пилот на Ферари завърши сезон зад съотборника си в класирането при пилотите.  \r\n \r\n\"Топ 10\" допълниха Серхио Перез, Ландо Норис, Карлос Сайнц и Данийл Квият. Пилотите на Рено Даниел Рикиардо и Нико Хулкенберг бяха първите извън точките. За германския пилот на французите това беше последното състезание във Формула 1 в кариерата му.", "date": "2019.12.01", "title": "Спорт: Хамилтън е номер едно и в Абу Даби"}
{"url": "http://www.focus-news.net/news/2019/12/01/2725047/kmetat-na-sofiya-yordanka-fandakova-otkri-tseremoniyata-po-zapalvane-na-svetlinite-na-elhata-v-parka-pred-natsionalniya-dvorets-na-kulturata.html", "text": "Весели празници и честита нова година! Това пожела кметът на София Йорданка Фандъкова, която откри церемонията по запалване на светлините на елхата в парка пред Националния дворец на културата, предаде репортер на Агенция \"Фокус\". \"Пожелавам много успехи и подаръци за децата. Бог да ни пази\", допълни още Фандъкова. В програмата за празника са включени томбола с награди за децата и изпълнения на вокалните групи „Радиодеца“ и „Пламъче“, квартет „Славей“, група от школата на Мими Иванова и Развигор Попов, фолклорен ансамбъл „Люлин“, стипендианти на фондация „Стоян Камбарев“, Хайгашод Агасян, Дони и Нети. \r\n \r\nБояна МАРКОВА", "date": "2019.12.01", "title": "Кметът на София Йорданка Фандъкова откри церемонията по запалване на светлините на елхата в парка пред Националния дворец на културата"}
{"url": "http://www.focus-news.net/news/2019/12/01/2725052/v-sdvr-shte-se-provede-brifing-po-povod-grubite-narusheniya-na-obshtestveniya-red-sled-futbolnata-sreshta-mezhdu-otborite-na-lokomotiv-sofiya-i-hebar-pazardzhik.html", "text": "От 10.30 часа на 2 декември в сградата на СДВР на ул. \"Антим I\" № 5 ще се проведе брифинг по повод възникналите груби нарушения на обществения ред след футболната среща между отборите на „Локомотив“ - София и „Хебър“ - Пазарджик в събота. Това съобщиха от пресцентъра на  МВР . Ще участват главният секретар на МВР главен комисар Ивайло Иванов и директорът на СДВР ст. комисар Георги Хаджиев.", "date": "2019.12.01", "title": "В СДВР ще се проведе брифинг по повод грубите нарушения на обществения ред след футболната среща между отборите на „Локомотив“ - София и „Хебър“ - Пазарджик"}
{"url": "http://www.focus-news.net/news/2019/12/01/2725055/gd-granichna-politsiya-intenziven-e-trafikat-na-tovarni-avtomobili-na-gkpp-kapitan-andreevo-i-gkpp-lesovo-gkpp-dunav-most-ruse-gkpp-dunav-most-vidin-i-gkpp-kalotina.html", "text": "Трафикът на ГКПП \"Капитан Андреево\" и ГКПП \"Лесово\" на границата с Турция е силно интензивен на изход за товарни автомобили. Това съобщиха от  ГД \"Гранична полиция\" . На границата с Румъния трафикът е интензивен на изход на ГКПП \"Дунав мост - Видин\" на вход и изход за товарни автомобили и на ГКПП \"Дунав мост - Русе\" - на изход за товарни автомобили. На границата с Република Сърбия трафикът е интензивен на изход на ГКПП \"Калотина\" на изход за товарни автомобили. \r\n \r\nПоради извършване на ремонтни работи на ГКПП \"Кулата\" е възможно да има промени в организацията на движението на товарните автомобили през пункта. Трасетата ще се ремонтират поетапно, без да се спира преминаването на превозни средства. \r\n \r\nПреминаването през всички контролно-пропускателни пунктове на границите с Гърция и Северна Македония се осъществява нормално.", "date": "2019.12.01", "title": "ГД \"Гранична полиция\": Интензивен е трафикът на товарни автомобили на ГКПП \"Капитан Андреево\" и ГКПП \"Лесово\", ГКПП \"Дунав мост - Русе\", ГКПП \"Дунав мост - Видин\" и ГКПП \"Калотина\""}
{"url": "http://www.focus-news.net/news/2019/12/01/2725054/tass-dzheremi-korbin-se-izkaza-za-nuzhdata-ot-deeskalatsiya-na-konflikta-mezhdu-nato-i-rusiya.html", "text": "Лидерът на опозиционната Лейбъристка партия на Великобритания Джереми Корбин подкрепя намерението на френския президент Еманюел Макрон за реформи в НАТО и желанието му да сложи край на острата конфронтация между Алианса и Руската федерация. Корбин заяви това в предизборна реч в английския град Йорк, цитиран от  TACC . \r\n \r\n\"В НАТО ще работим (ако лейбъристите спечелят предсрочните парламентарни избори - коментар на ТАСС), за да гарантираме, че Алиансът ще намали напрежението в Европа и извън нея. Тази тема трябва да стане основната на срещата на върха в Лондон\", каза Корбин, чиято  реч беше излъчена от Sky News. \"Президентът Макрон е прав в настояването си, че НАТО трябва да промени, да деескалира конфликта с Русия и да разгледа по-широко най-сериозните заплахи за общата ни сигурност.\" \r\n \r\nСпоред Корбин правителството на лейбъристите ще счита за важно поддържането на отношенията със Съединените щати, но ще укрепи връзките с ЕС като приоритет. Корбин също така смята, че Великобритания трябва да следва независима външна политика, спирайки „сляпото обслужване“ на САЩ. \r\n \r\n\"За да гарантираме истински сигурността на страната, трябва спокойно да взимаме правилни решения в трудни ситуации, често действайки противно на общоприетото мнение. Нуждаем се от сила и смелост, за да продължим нашия независим курс, когато ни се струва, че нашите приятели и съюзници действт погрешно. Дошло е време Великобритания да престане да се ползва от протекциите от Доналд Тръмп\", заяви Корбин, обвинявайки британския премиер Борис Джонсън, че подкрепя американския президент, който \"тласка света по опасен път.\" \"Великобритания трябва да следва собствената си външна политика, която ще бъде свободна от сляпата служба на американската администрация, която не признава нашите ценности\", добави лидерът на лейбъристите. \r\n \r\nСпоред Корбин една от причините за нарастващата терористична заплаха в света е, че Обединеното кралство в продължение на много години определя своя външнополитически курс, следвайки сляпо  Съединените щати. Лидерът на опозицията критикува решенията на своите предшественици да подкрепят нахлуванията в Афганистан, Ирак и Либия, каза, че опитите на Запад да победят международния тероризъм с военни средства се провалят, а също така предупреди за опасността от конфликт с Иран и сключването на съюзи със Саудитска Арабия. Тези изявления дойдоха само два дни след като 28-годишният Усман Хан извърши терористична атака на Лондонския мост, за която терористичната групировка  \"Ислямска държава\" пое отговорност. \r\n \r\nВ речта си Корбин също призова Джонсън да публикува парламентарните доклади, в които се анализират твърденията, че Саудитска Арабия спонсорира тероризма и се твърди, че Русия представлява заплаха за британската демокрация. \r\n \r\n„Не може да се игнорират доказателства, че руските олигарси и парите им се използват, за да получат възможност да повлияят на нашата политика“, заяви Корбин, като се позовава на твърденията на The Times, че девет руски предприемачи, които са дарили пари на управляващата партия, са споменати в доклад, посветен на руското влияние. Джонсън многократно отрича доказателства за каквато и да е намеса на Москва в демократичните процеси в кралството. \r\n \r\n  Юлиян Марков", "date": "2019.12.01", "title": "ТАСС: Джереми Корбин се изказа за нуждата от деескалация на конфликта между НАТО и Русия"}
{"url": "http://www.focus-news.net/news/2019/12/01/2725057/s-dvama-zlatni-hipokrati-za-palno-otlichie-meditsinski-universitet-pleven-izprashta-vipusk-2019-mladi-lekari-na-2-dekemvri.html", "text": "В годината на 45-годишния си юбилей Медицински университет – Плевен (МУ – Плевен) организира празнично шествие и Тържествена промоция на младите лекари от 40-тия пореден випуск на Факултет „Медицина“ на декември 2019 г., понеделник, с участието на Академичното Ръководство, преподавателите и близките на дипломантите. Това съобщиха от  университета . \r\n \r\nПразникът ще се проведе при следната програма: \r\n- 10.00 ч. – Ректорат – Ритуал по предаване символите на Университета; \r\n- 10.15 ч. – Празнично шествие от Ректората до площад „Възраждане”; \r\n- 10.30 ч. – Поднасяне на венец пред Вечния огън  на Параклис-мавзолей  „Св. Георги Победоносец”; \r\n- 11.00 ч. –  Тържествена промоция на младите лекари в зала „Магнум”; \r\n- 12.00 ч. – Коктейл за дипломанти, преподаватели и гости. \r\n \r\nСлед успешно завършен 6-годишен курс на обучение 80 абсолвенти от България, Сърбия, Украйна и Македония придобиват образователно-квалификационна степен „Магистър” и професионална квалификация „лекар”. Средният успех на Випуск 2019 млади лекари е Много добър 5.22 с  двама „Златни Хипократи” и висок брой отличници – 29. За висок успех дипломантите ще бъдат наградени с плакет „Отличник” на Факултет „Медицина”, луксозни дипломи и някои пособия, с които да започнат лекарската си практика. Първенци на випуска, завършили с пълно отличие от курса на обучение и държавните изпити, са д-р Виктор Веселинов Петров и д-р Венелина Валентинова Гандилева. Те ще бъдат наградени с позлатен плакет „ Златен Хипократ“. Отличниците на випуска ще поздравят своите колеги и ще отговорят на приветствията на ректора проф. д-р Славчо Томов и на официалните гости. \r\n  \r\nОт същия випуск през април 2020 г. ще се дипломират и 93-ма чуждестранни студенти, обучаващи се в англоезичен курс по специалност „Медицина”. Младите чуждестранни лекари са граждани на Турция, Гърция, Германия, Великобритания, Испания, Дания, Индия, Швеция, Казахстан и Нигерия.  \r\n \r\nПо покана на Академичното ръководство на МУ – Плевен специален гост на събитието тази година, който ще изнесе академично слово за младите лекари от Випуск 2019, е проф. Пламен Джуров -български композитор, диригент и общественик, професор по дирижиране в Националната музикална академия „Панчо Владигеров“. Завършил е Българската държавна консерватория с три специалности: пиано, композиция и дирижиране. Професор Джуров е започнал работа като диригент в Плевенската филхармония. Дирижирал е чужди оркестри в Русия, Германия, Мексико, Алжир, Куба и Северна Македония. Диригент е на камерен ансамбъл „Софийски солисти“ от 1988 г. Председател е на Фондациите „Международен конкурс за млади оперни певци Борис Христов“ и Международен фестивал „Софийски музикални седмици“.", "date": "2019.12.01", "title": "С двама „Златни Хипократи” за пълно отличие Медицински университет – Плевен изпраща Випуск 2019 млади лекари на 2 декември"}
{"url": "http://www.focus-news.net/news/2019/12/01/2725032/premierat-boyko-borisov-vav-vtornik-shte-predlozhim-denitsa-sacheva-za-ministar-na-truda-i-sotsialnata-politika.html", "text": "Във вторник ще предложим Деница Сачева за министър на труда и социалната политика. Това каза министър-председателят Бойко Борисов на брифинг пред журналисти, предаде репортер на  Агенция „Фокус“ . „Аз се отнасям с уважение към майките на деца с увреждани, приемал съм ги, 150 милиона отпуснахме миналата година. Но както аз не им се меся с кои политически формации и политици говорят,  така и министрите са само мое право. Дори и „Патриотите“, всички знаят, че за да се назначи министър, трябва да се съглася аз. Отговорността за правителството е моя, не тяхна. С цялото уважение към тях, но пък много други асоциации, организации ми се обадиха, че намират това наше действие за правилно. Така че, това е моя работа“, допълни Борисов. \r\n                                                 \r\nТеодора ПАТРОНОВА", "date": "2019.12.01", "title": "Премиерът Бойко Борисов: Във вторник ще предложим Деница Сачева за министър на труда и социалната политика"}
{"url": "http://www.focus-news.net/news/2019/12/01/2725050/ivaylo-krachunov-prezidentat-s-opit-za-repetitsiya-za-vtori-mandat-a-yoncheva-zamalcha-kato-skumriya-pred-dobrev.html", "text": "Президентът с опит за репетиция за втори мандат, а Йончева замълча като скумрия пред Добрев. Това коментира Ивайло Крачунов, БЛИЦ, в разговор с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“, съобщиха от  екипа на предаването  . Крачунов заяви позиции по следните теми: \r\n \r\n Премиерът, президентът, опозицията \r\nБеновска покани Крачунов в студиото с въпроса „Защо президентът подписа указа за назначаване на Иван Гешев за главен прокурор?“. Крачунов отговори, че президентът не е имал друг ход, тъй като в конституцията е изрично записано, че след прегласуване на кандидата за главен прокурор и другите „двама големи“ в съдебната власт той е задължен да подпише указа или се преминава към процедура на импийчмънт. „Може би, се беше уплашил, че Гешев ще му пожелае да стане общински съветник. Разбираш метафората, която той приложи към една съдийка“ коментира Беновска. „Според мен президентът по-скоро искаше да акцентира върху собствената си персона и да направи репетиция за втори мандат като върне първоначално подписването на указа за г-н Иван Гешев за главен прокурор, но след това в крайна сметка успя да отиграе ситуацията и да излезе с достойнство и да го покани на разговор, и да излезе да обясни своето решение пред медиите“ коментира Крачунов.  \r\nБеновска попита журналиста дали Борисов е акцентирал върху собствената си персона при срещата си с Тръмп. Крачунов отговори, че според него премиерът Борисов е провел срещата си с американския президент Тръмп изключително достойно, коментирали са теми, които касаят българския народ  и двустранните отношения. „Печеливша е една страна и това е нашата страна – България“ подчерта Крачунов.  \r\n„Опозицията Корнелия Нинова някак си изведнъж замълча. Г-н Борисов преди малко тръгна за Мадрид на климатичен форум и попита защо тя мълчи във връзка с вдигането на рейтинга на България според “Standard and Poor’s”, за икономическия растеж, за ниската безработица, за брутния вътрешен продукт. Какво правят в момента?“ попита Беновска. Крачунов отговори, че не само опозицията, но и много отделни хора са настроени негативно и в последните години се забелязва промяна в тенденцията. „Това прочуто българско съпричастие и трудолюбие започва като че ли да намалява. По същият начин е и въпросът с неблагодарността. В крайна сметка е добре да се признават добрите постижения на българското правителство, защото то работи за интересите на България, а не за своите собствени. Говорим как по много теми, включително и  ти виждаш в ежедневието, хората не гледат толкова какво се прави, а какво не е направено и постоянно има една критика, която преминава в много злостни оценки“ коментира Крачунов. Журналистът сподели надеждата си с настъпването на коледно-новогодишните празници ситуацията да се промени и хората да погледнат по-позитивно на това какво имат и какво е направено, а не постоянно да се оплакват. \r\n \r\n Цацаров и КПКОНПИ \r\n„Трябва ли да приветстваме по тази логика изборът на Сотир Цацаров за председател на КПКОНПИ? Той е единствената кандидатура и е внесъл миналата седмица своята концепция и предстои до края на тази седмица да бъде гласувано“ попита Беновска. Крачунов смята, че Цацаров е изключително отговорен юрист, който притежава необходимите качества за ръководство на КПКОНПИ. „Според мен той ще продължи да спазва законността и реда начело на КПКОНПИ, която е една изключително важна структура в структурата на държавата“ коментира Крачунов.  \r\n \r\n Сваляне на имунитета на Елена Йончева \r\n„Тази седмица прокуратурата поиска свалянето на евродепутатския имунитет на Елена Йончева – големият БСП борец, може би, в кавички, против корупцията. Дали, когато г-н Цацаров евентуално стане председател на КПКОНПИ той ще се занимае активно с Елена Йончева, както тя се занимаваше активно с него?“ попита Беновска. Крачунов отговори, че искането по отношение на Йончева за свалянето на нейния евродепутатски имунитет е било изпратено преди две седмици в Брюксел, но тромавите процедури са позволили това да бъде обявено едва преди няколко дни. „По-скоро е интересно в случая не толкова мълчанието на Корнелия Нинова по акцентите, а мълчанието на Елена Йончева, която преди да отиде в Европейския парламент, изля отровни реки срещу Делян Добрев, а след като фактите говореха в негова ползва, изведнъж замлъкна като скумрия. Интересно дали нейното мълчание сега ще продължи, или ще се опита да играе ролята на жертва, както много други подобни в нейната ситуация, които имат повдигнати обвинения“ подчерта Крачунов. Беновска припомни, че Делян Добрев гръмовно е победил в своя град и в своя регион, а е бил обвиняван, че изобщо не го искат. „По тези начин беше отговорено на критиките срещу него от страна на Елена Йончева и хората, които бяха в нейния кръг“ коментира Крачунов.  \r\n \r\n Стефан Данаилов \r\n„Разделихме се с една епоха. Епоха на красотата. Стефан Данаилов“ сподели Беновска. „Бог да го прости. Това е един изключително достоен български актьор и политик, и човек. Аз бях написал един коментар в „БЛИЦ“. Бях го посветил на него. Призовах да му дадем цялата си подкрепа и обич, защото той е един човек, който никога не е работил за разделението на българското общество. Той е бил облагодетелстван навремето от комунистическата партия, но никога не се обърна срещу нея, както направиха много други хора след 10-ти ноември. Беше лоялен. Остана като министър един прагматичен човек, който не се възползва от властта и един пример за своите студенти, за българското общество. Единственото, което мога да кажа, е да се поклоним пред неговата светла памет!“ коментира Крачунов. \r\n \r\n Пожелание към премиера Борисов \r\n„Ти спомена Коледа, говорихме, че Бойко Борисов обявява промени в кабинета, отчита икономически напредък и финансов – ще се осмелиш ли да пожелаеш нещо на Бойко Борисов за края на годината? Символично и да бъде казано от името на български журналисти, ръководител на един от най-четените сайтове „БЛИЦ““ попита Беновска. Крачунов пожела на премиера да продължи да бъде все така активен и да отстоява интересите на България в национален и в международен план. „Той има много висока степен на енергия и е добре да запази темпото. Виждам как има много промени през годините в кабинетите. Той самият би казал, че се разделя с хората не само, срещу които има съмнения, но и с които не могат да отговорят на очакванията и не могат да бъдат на неговото темпо. Пожелавам му да има здраве, енергия и сила, за да бъде все така действен и все така да се отзовава на всяко едно събитие, на всяка една гореща точка“ пожела Крачунов. \r\nТака завърши разговорът между Ивайло Крачунов и Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 1-ви декември 2019 година.", "date": "2019.12.01", "title": "Ивайло Крачунов: Президентът с опит за репетиция за втори мандат, а Йончева замълча като скумрия пред Добрев"}
{"url": "http://www.focus-news.net/news/2019/12/01/2725056/kalin-kamenov-kmet-na-vratsa-blagodarenie-na-borisov-i-karanikolov-privlyakohme-klyuchovi-investitori-vav-vratsa-v-zavodite-im-shte-rabotyat-3000-choveka.html", "text": "Благодарение на Борисов и Караниколов привлякохме ключови инвеститори във Враца, в заводите им ще работят 3000 човека. Това каза Калин Каменов, кмет на Враца, в разговор с Илиана Беновска в седмичното обзорно политическо предаване „Беновска пита“ по Канал 3 и Радио К2, съибщиха от  екипа на предаването . Каменов заяви позиции по следните теми:  \r\n \r\n Защо българите се загубиха по време на изборите \r\nИлиана Беновска покани стария нов кмет на Враца Калин Каменов в студиото и му пожела успех. Преди да седнат двамата помълчаха в памет на Стефан Данаилов. „Малко е в протокола на тази скръб сякаш, защото ние българите наистина се загубихме, и Вие сте го усетили като млад човек и като личност, която се е занимавала с много неща и продължава да се занимава, освен с политиката, по време на тези избори.“, каза водещата. Калин Каменов се съгласи и според него оценяваме това, което имаме, когато го загубим. За него трябва да ценим всеки ден, който Господ ни дава на земята и да го живеем като последен с мъдрост и целеустременост. По думите му, това е опитал да обясни на съгражданите си през последните месеци – че трябва да бъдем позитивни и добри, защото никой не знае колко му е дадено на този свят. „Затова трябва да живеем пълноценно, да работим пълноценно, да обичаме пълноценно, защото времето на тази Земя е толкова малко и всеки един от нас трябва да се стреми да работи толкова много, че да бъде полезен на себе си, на семейството си, на града си, на страната си.“, допълни Калин Каменов. Той цитира казаното преди години от американски президент – не е важно какво е направила държавата за теб, а какво си направил ти за държавата си. Според него това би ни накарало да бъдем много по-активни, работещи, конструктивни и полезни за себе си и градовете, в които живеем. Калин Каменов мисли, че е много лесно да оценяваме, когато колата се счупи и каруцата падне в калта и когато хората си отидат. Той сподели, че наскоро е видял комичен пост във Фейсбук, в който се е разказвало за двама младежи, които вървят, единия е хвърлил цигарата си, другия хвърлил кен с бира и двамата казали „Писна ми да живея в тази държава“. Беновска попита какво комично намира в това, защото това според нея е жалко. Калин Каменов каза, че ние го правил да е такова, а в социалните мрежи целта на тази публикация е да иронизира. „Понеже направихме един много интересен преход между ценностите и изборите – те са много общи, защото днес все по-често хората очакват да видят от своя кмет прозрачност, да видят достъпност, да видят свършена работа, да видят добрия пример.“, допълни той. Гостът разказа, че преди месец, когато се е прибирал от работа е видял в центъра на Враца да се прави ремонт, в града има нови улични стълбове с прекрасно осветление, но някои от тях са били зацапани.  По думите му, той не е чакал да се обади на шефа на дружеството да ги изчисти, а е взел кърпа от кабинета си и ги е почистил сам. След това някой го е снимал и е направил коментар – „как не го е срам кмета, няма ли хора, на които да плаща“. Калин Каменов се чуди какво лошо има в това всеки един от нас да бъде пример и защо винаги някой трябва да ни върши работата за дребни и елементарни проблеми, които можем да разрешим сами. Според него, когато всеки един от нас е активен, тогава все повече ще бъдат хората, които ще казват „и ние можем да бъдем като японците, и ние можем да бъдем голям сплотен екип, който да си решава проблемите веднага“. Беновска се съгласи и изрази радост, че събеседникът й не се страхува да си изцапа ръцете, образно казано, за да свърши работата, която трябва да се свърши и не възприема себе си като господар на Враца.  \r\n \r\n Златната ябълка на властта във Враца \r\nВ тази връзка Беновска му подари традиционната българска червена ябълка с упованието и надеждата това да бъде здрава ябълка и да не изгние, използвайки алюзията от книгата „Портретът на Дориан Грей“. Тя му я хвърли и му пожела успех.  \r\n„Как спечелихте златната ябълка на властта във Враца“, попита Беновска и поясни, че го казва с добро отношение, защото според нея човек, за да направи нещо, трябва да има и възможности и оприличи позицията на кмет като министър-председател на Враца. Тя попита и с каква финансова и властова самостоятелност разполага той. Калин Каменов каза, че отговорът изисква задълбочен и сложен анализ, защото на този етап финансовата възможност е на база местните данъци и такси, които събира общината. На тази основа се формира приходната част в бюджета на общината. Беновска допълни, че и от бюджета на държавата също се отпускат средства. Калин Каменов заяви: „Казвам това, защото без подкрепата на държавата много трудно биха се случвали важните инфраструктурни проекти и обекти за Враца и региона. Без тях много трудно биха се привлекли инвеститори. Радостната новина за врачани е, че през последната година, година и половина благодарение на премиера Борисов, на министъра на икономиката г-н Караниколов успяхме да привлечем няколко ключови инвеститори, които строят своите заводи на повече от 220 дка., в който ще работят близо 3000 човека.“ и допълни, че това не се е случвало от времето, когато е строен „Химко“. Калин Каменов смята, че бъдещето на Враца е в сферата на новите технологии, на програмирането и на автомобилната индустрия и Враца се превръща в един от градовете на световната карта на автомобилната индустрия от град, който се е славил с това, че е център на химическата промишленост. Кметът заяви, че във Враца в момента се правят заводи в няколко сектора на автомобилостроенето и вече на много граждани, които са пътували до работа всеки ден, ще пътуват само до квартала, в който се намират новите заводи с нов екологичен градски транспорт. Калин Каменов обяви, че с данъците, които тези фирми ще плащат ще се повиши и приходната част в бюджета.  Гостът каза, че тук е и въпросът за децентрализацията, която от доста време се коментира по отношение на общините, защото ако се даде възможност за частична децентрализация на общините, ще има по добра събираемост и повече възможности за инфраструктурни проекти.  \r\n \r\nВ тази връзка водещата каза, че в някои градове, както и в София, е възникнал въпросът дали ще се увеличават данъците на старите коли, на имотите, друг вид данъци и попита госта си той какви намерения има. Калин Каменов заяви, че на този етап единствено е обсъждано повишаване на данъка на автомобилите с няколко стотинки, което ще даде възможност да се повиши приходната част в бюджета и да стимулира гражданите да оставят автомобилите си и да използват градския транспорт. „Враца вече има нов градски транспорт. От следващата година се очаква да имаме нови електробуси и тролейбуси.“, заяви кмета и сподели, че по време на предизборната кампания са поставени въпроси за нови паркоместа и паркинги за сметка на зелени зони, но това би превърнало града в огромен паркинг. Това би нарушило визията и зелената екосистема на Враца, смята Калин Каменов. Той каза, че тази мярка ще даде възможност когато се купуват стари автомобили, да се мисли.  \r\n \r\nБеновска попита госта си: „Кой е Калин – бащата на Калина. Вие имате дъщеричка, която носи Вашето име, нали?“ и допълни въпроса си – как е спечелил изборите и как ще се погрижи за своите връстници, за младите хора, за техните деца, за родителите на тези хора. За водещата това са най-важните въпроси, защото нацията застарява, младите търсят препитание навън, страхуват се да раждат деца, нямат надежда, че могат да ги обичат, възпитат и отгледат както подобава. Калин Каменов се съгласи и според него един политик първо трябва да се опитва да разсъждава като държавник, защото разликата между двамата е, че политиците мислят за следващия мандат, а държавниците мислят за следващото поколение. Той заяви, че с колегите се стараят да мислят като държавници, да планират образованието така, че то да бъде полезно на бизнеса, за да се развива той, образованието да е сигурен гарант за инвестицията в един град, за да може, когато един ученик завърши средно образование да не търси задължително образование в университет, а да знае, че има алтернатива – добре платена работа. Кметът каза, че ние учим висше образование, за да сме квалифицирани и да получаваме добри заплати. Той даде пример с държавниците в Германия, които разсъждават по друг начин. За тях не е важно да имат толкова университети, а добре подготвени професионални кадри. Затова в Германия е добре развита системата за дуално и професионално образование и дава възможност на младите хора да бъдат с професия още след завършване на 12 клас. Беновска каза, че това е една от любимите и важни теми за нея и ще го потърси да направят материал за дуалното образование във Враца.  \r\n \r\n Структурите на ГЕРБ \r\nВодещата отбеляза, че гостът й е бил един от основателите на ГЕРБ и е бил на 23-24 години и го попита дали ще се появи в някой от ръководните органи, комисиите на управленческо за ГЕРБ ниво във връзка с това, че преди минути премиерът е обявил, че прави промени в кабинета и Деница Сачева заема мястото на Бисер Петков като министър на труда и социалната политика. „Аз имам на този етап достатъчно сериозна и важна работа като ангажимент в родния ми град Враца. Поел съм ангажимент към моите избиратели, към партията, която ме е излъчила, така че имам достатъчно отговорна работа, която трябва да свърша в моя град. Има време за напред, когато ръководството на партията прецени, че има нужда, аз съм бил винаги насреща да помагам, участвал съм в създаването на структурите на партията и за мен е важно тя да се развива.“, отговори Калин Каменов. На този етап за него е важно градовете да бъдат стабилизирани и да бъдат привлечени инвеститори. Според него без развиването на останалите градове, София ще продължава да се разраства. \r\n \r\n Пожелание към Бойко Борисов \r\nЗа финал Беновска попита госта си какво би искал да каже на неговия лидер Бойко Борисов с едно изречение, като пожелание или поощрение на дейността му или като критика. „Мога да му пожелая само да бъде здрав. Всичко останало той го знае, може го, сензитивен е, усеща всяка една ситуация, преценява я с половин поглед. Така че единственото, което му пожелавам е да бъде здрав и да има верни приятели.“, каза Калин Каменов. Водещата му подари мъдра книжка на един от патриарсите в политиката Ахмед Доган, която все още е актуална, независимо, че е правена преди повече от 20 години. От своя страна, Калин Каменов й подари поезията на Христо Ботев, защото той е свързан с Враца. Той не сподели кое му е любимото стихотворение от Ботев, но каза, че понякога чете неговите стихове заедно с дъщеря си. Неслучайно и на някои от блоковете във Враца има изписани някои от стиховете на Ботев, за да се виждат всеки ден. Така завърши разговорът между Калин Каменов и Илиана Беновска в седмичното обзорно политическо предаване „Беновска пита“ по Канал 3 и Радио К2 на 1 декември 2019 година.", "date": "2019.12.01", "title": "Калин Каменов, кмет на Враца: Благодарение на Борисов и Караниколов привлякохме ключови инвеститори във Враца, в заводите им ще работят 3000 човека"}
{"url": "http://www.focus-news.net/news/2019/12/01/2725062/nimh-utre-maksimalnite-temperaturi-shte-badat-mezhdu-5-i-10-a-minimalnite-predimno-mezhdu-5-i-0.html", "text": "През следващото денонощие от запад облачността, средна и висока, ще се увеличава и вплътнява, но все още без валежи. В сутрешните часове на места в равнините ще се образува мъгла. Това съобщи за  Агенция \"Фокус\"  Красимир Стоев, дежурен синоптик в  Националния институт по метеорология и хидрология  (НИМХ). През деня вятърът ще се ориентира от югозапад, ще се усили, особено в източната половина от страната и дневните температури слабо ще се повишат. Преобладаващите максимални температури ще бъдат 5° и 10°, а минималните – предимно между минус 5° и 0°. Атмосферното налягане ще се понижава и към края на деня ще бъде по-ниско от средното за декември.   \r\n   \r\nНад Черноморието през деня от запад облачността, средна и висока, ще се увеличава. Ще духа до умерен югозападен вятър. Максимални температури на въздуха: 10°-11°. Температурата на морската вода е 14°-15°. Вълнението на морето ще бъде 2-3 бала. \r\nНад планините облачността ще се увеличава и вплътнява, но все още валежи не се очакват. Ще духа силен, по билата и временно бурен вятър от запад-югозапад. Максимална температура на височина 1200 метра около 5°, на 2000 метра – около 0°. \r\nПрез нощта срещу вторник от север ще започнат валежи от дъжд, които ще продължат през деня на юг. От северозапад, с умерен и временно силен вятър, ще нахлува студен въздух. С понижението на темпертурите, отначало в Северна България и по високите полета дъждът ще преминава в сняг. Към вечерта и през нощта срещу сряда на места и в Южна България дъждът ще се примесва със сняг, но от север валежите ще спират, а облачността ще започне да се разкъсва. В средата на седмицата ще бъде студено, с минимални температури между минус 6° и минус 1° и максимални - от 1° до 6°. Облачността ще е разкъсана, без валежи.", "date": "2019.12.01", "title": "НИМХ: Утре максималните температури ще бъдат между 5° и 10°, а минималните – предимно между - 5° и 0°"}
{"url": "http://www.focus-news.net/news/2019/12/01/2725058/sloboden-pechat-makedoniya-angela-merkel-izprati-pismo-do-edi-rama-vav-vrazka-sas-zemetresenieto.html", "text": "Германският канцлер Ангела Меркел изпрати писмо до албанския премиер Еди Рама, в което пише, че тя е приела с голяма тревога новината за земетресението в Албания, особено след като много хора са загинали, информира македонското издание  “Слободен печат“ . \r\n \r\nЕто и пълният текст на писмото: \r\n \r\n„Уважаеми господин министър-председател, \r\nАз научих с голяма тревога новината за земетресението в Албания, където много хора загубиха живота си, и много бяха ранени. Искам да изкажа съжалението си и да ви изпратя съболезнованията си. Нашите мисли са с жертвите и пострадалите. Знам за болката, която изпитвате вие и вашето семейство. Ние дълбоко съжаляваме за вас и хората в Албания, които загубиха своите близки в резултат на земетресението. Надяваме се пострадалите граждани да се възстановят възможно най-скоро. Германия и Европейският съюз ще ви подкрепят в тези трудни времена.“ \r\n \r\n  Юлиян Марков", "date": "2019.12.01", "title": "„Слободен печат“ (Македония): Ангела Меркел изпрати писмо до Еди Рама във връзка със земетресението"}
{"url": "http://www.focus-news.net/news/2019/12/01/2725059/prof-gencho-nachev-umbal-sveta-ekaterina-kogato-govorim-za-padnala-mazilka-ili-asansyor-v-pirogov-i-dr-bolnitsi-da-ne-zabravyame-che-sa-na-vazrast-razlichna-ot-tazi-na-chastnite-bolnitsi.html", "text": "Когато говорим за случаите като „Пирогов” и други болници, при които е паднала мазилка или асансьор, не трябва да забравяме, че те вече са на възраст, различна от тази на частните болници. Трябва да отбележим и, че „Пирогов” е един гигант с много легла и многопавилионни структури”, заяви проф. д-р Генчо Начев - директор на университетската болница \"Света Екатерина\", в предаването „Неделята на NOVA” по  Нова телевизия . \r\n \r\n„Когато говорим за сигурността, на последна място е сградният фонд и това, което се случва. На първо място е сигурността на пациента, която идва от качеството на обслужването и от качеството на апаратурата, с която се работи”, каза още той.", "date": "2019.12.01", "title": "Проф. Генчо Начев, УМБАЛ „Света Екатерина“: Когато говорим за паднала мазилка или асансьор в „Пирогов” и др. болници, да не забравяме, че са на възраст, различна от тази на частните болници"}
{"url": "http://www.focus-news.net/news/2019/12/01/2725079/vav-varna-shte-bade-predstavena-neobiknovena-artistichna-proyava-ekspozitsii-na-chetirima-znachimi-za-savremennata-ni-plastichna-kultura-artisti.html", "text": "В емблематичното пространство на Градска художествена галерия – Варна ще бъде представена необикновена артистична проява – експозиции на четирима особено значими за съвременната ни пластична култура артисти, предаде репортер на  Радио „Фокус“ – Варна . Изложбата ще бъде открита от 18.00 часа на 3 декември.   \r\n \r\nМилко Божков, Веселин Начев, Мими Добрева и Гълъб Гълъбов – имената отекват силно в полифонията на знаковото поколение български художници, родени през 50-те и заявили своето ярко присъствие още с дебютните си изяви в края на 70-те и началото на 80-те години на миналия век.  \r\n \r\nЕкспозицията е обособена в три ядра – в „Дуарнене“ Милко Божков и Веселин Начев показват картини, вдъхновени от съвместно пътуване до Бретан през изминалата година, Мими Добрева и Гълъб Гълъбов представят своите актуални творчески търсения в отделни пространства под надслов „В пейзажа“ и „Някъде до мен“. \r\nДесислава ВАСИЛЕВА", "date": "2019.12.01", "title": "Във Варна ще бъде представена необикновена артистична проява – експозиции на четирима значими за съвременната ни пластична култура артисти"}
{"url": "http://www.focus-news.net/news/2019/12/01/2725060/evrodeputatat-elena-yoncheva-v-moy-interes-e-da-sam-bez-imunitet.html", "text": "Искането на българската прокуратура имунитетът ми като евродепутат да бъде свален не е изненада за мен. Това обяви в предаването „120 минути” на  bTV  Елена Йончева. Социалистката допълни, че е в неин интерес да бъде без имунитет, за да приключи по-бързо разследването. \r\n \r\n„Европейският парламент се доверява на националните институции и българската прокуратура, това е практика и рутинна процедура. Аз ще запозная моите колеги в ЕП с фактите, за да разберат те как един български гражданин и политик, който изнася тежки корупционни практики в Българи – как той е наказан за това”, коментира още тя. \r\n \r\nЙончева допълни, че очаква реакцията на новия главен прокурор Иван Гешев във връзка с обвиненията към нея. Евродепутатът уточни, че практиката в Брюксел е оставката ѝ да бъде гласувана, а тя само може да поиска ускорена процедура. „В 100% от случаите имунитетът се сваля, защото Европейският парламент няма разследващи функции, той се доверява на българските институции. Внесох жалба в Европейския съд по правата на човека в Страсбург, получих отговор, че жалбата е приета”, допълни Елена Йончева. \r\n \r\nОтносно обвиненията на лидера на БСП Корнелия Нинова, че Йончева няма убедителни резултати в Брюксел, Йончева отговори, че борбата с корупцията не зависи само от нея. „Използвам всички инструменти в Европейския парламент, задавала съм конкретни въпроси към Тимерманс, Вера Юрова в Комисията по правосъдие. Правила съм остри изказвания относно корупцията и свободата на медиите в България. Явно няма достатъчно информация”, каза евродепутатката и допълни, че се е разбрала с Нинова и тя я подкрепя. \r\n \r\nЕлена Йончева каза още, че по-добрият вариант е мониторинговият доклад над България да отпадне, защото той вече не е ефективен, но се оказва пречка пред приемането на страната ни в Шенген.", "date": "2019.12.01", "title": "Евродепутатът Елена Йончева: В мой интерес е да съм без имунитет"}
{"url": "http://www.focus-news.net/news/2019/12/01/2725082/afp-premierat-na-malta-shte-podade-ostavka-prez-yanuari.html", "text": "Премиерът на Малта Джоузеф Мускат, който бе подложен на голям обществен натиск заради убийството на журналистката Дафне Галиция, заяви, че ще се оттегли, след като заместникът му бъде избран през януари, предава  AFP \r\n \r\nМускат отказа да направи връзка с убийството на Галиция през 2017 г., като заяви в телевизионно обръщение, че е подал оставка, „тъй като това трябва да се направи“. \r\n \r\nСъобщението дойде след две седмици на все по-голям натиск и обществени протести, призоваващи Мускат да се откаже от премиерския пост. Мускат заяви, че ще подаде оставка, след като неговият наследник бъде избран до 12 януари. \r\n \r\nПо-рано в неделя лидерът на лейбъристите получи единодушната подкрепа на депутатите от своята партия на спешната среща, свикана ден след като магнатът Йорген Фенек беше обвинен за съучастие в убийството. Съдът замрази активите на Фенек. \r\n \r\n  Юлиян Марков", "date": "2019.12.01", "title": "AFP: Премиерът на Малта ще подаде оставка през януари"}
{"url": "http://www.focus-news.net/news/2019/12/01/2725061/the-guardian-zhertvite-na-atakata-v-london-sa-kriminolozi-ot-keymbridzh.html", "text": "Жертвите на атаката в Лондон са криминолози от Кеймбридж, пише британският вестник  The Guardian .  \r\nБившaта студентка от Кеймбридж Саския Джоунс е била  убита заедно с Джак Мерит, 25-годишен криминолог при терористичното нападение по време на конференция, провеждана в историческата зала на Гилдията на рибарите до Лондонския мост. Тя е на 23 години и е от южния английски град Страдфорд-на-Ейвън. Семейството й отдаде почит в неделя като я описа като „весела и добра, с положително влияние в живота на много хора“. \r\n \r\n„Тя имаше прекрасно чувство за хумор и беше благородна до такава степен, че винаги искаше да види най-доброто у всички хора“, казват близките й в изявление. „Тя възнамеряваше да изживее живота си докрай и имаше прекрасна жажда за знания, което й позволяваше да бъде възможно най-добра в това, с което се занимаваше. \r\n \r\n„Саския имаше голямо желание да оказва безценна подкрепа на жертвите на престъпна несправедливост, което я доведе до точката, че наскоро кандидатства за програмата за набиране на висшисти в полицията, като желаеше да се специализира в подкрепата на жертвите. Това е изключително болезнено време за семейството. Саския ще остави огромна празнота в живота ни и бихме искали да се спазва изцяло нашата лична неприкосновеност.“ \r\n \r\nИмето на Джоунс бе обявено един ден след това на Джак Мерит, 25-годишен. Бащата на Мерит, Дейвид, определи сина си като „красива душа, който винаги е на страната на онеправданите“. \r\n \r\n„Джак говореше толкова позитивно за всички хора, с които е работил и обичаше работата си“, добави той. \r\n \r\nВ изявление в неделя вицеректорът на университета в Кеймбридж, проф. Стивън Тоуп, заяви: „Аз съм съсипан да науча, че сред жертвите на атаката в Лондонския мост са били служители и възпитаници на Университета в Кеймбридж, които участват в събитие за отбележете пет години от програмата „Учим се заедно“. \r\n \r\n„Това, което би трябвало да е радостна възможност да отпразнуваме постиженията на тази уникална и социално трансформативна програма, осигурена от нашия Институт по криминология, вместо това беше помрачена от неописуемо престъпно деяние.“ \r\n \r\nТой добави: „Нашият университет осъжда този гнусен и безсмислен акт на терор. Изразяваме нашите съболезнования, мислите и най-дълбоките ни съчувствия към жертвите и техните семейства. “ \r\n \r\nЗдравните власти заявиха, че на един от ранените при нападението е разрешено да се върне у дома, а други двама са останали в болници в стабилно състояние. \r\n \r\n  Юлиян Марков", "date": "2019.12.01", "title": "The Guardian: Жертвите на атаката в Лондон са криминолози от Кеймбридж"}
{"url": "http://www.focus-news.net/news/2019/12/01/2725081/moskovskiy-komsomolets-kak-rusiya-da-varne-krim-v-evropa.html", "text": "Как Русия да върне Крим в Европа, коментира руският вестник  “Московский Комсомолец\"  в материал, представен без редакторска намеса. \r\n \r\nПрисъединяването на Крим към Русия през 2014 г. предизвика остра реакция от световната общност, която Москва усеща и до днес. Оттогава Русия полага огромни усилия за преодоляване на режима на санкции, за доказването на легитимността на своите действия пред европейските чиновници и депутати, за да убеди „партньорите“, че „решението на кримския въпрос“ е окончателно и не може да бъде оспорено. В Крим се провеждат безброй конференции, конгреси и събития, повече от 50 делегации на второстепенни европейски политици и депутати са го посетили, от време на време се провеждат официални събития. Очевидно е, че никой в Европа не започва да се отнася към ситуацията около полуострова по различен начин, в сравнение с преди пет години. \r\n \r\nУспоредно с това Кремъл предприе доста сериозни стъпки, за да гарантира, че животът в региона се променя. Изграден е Кримският мост, реконструирано е главното летище в Симферопол, осигурена е енергийната независимост на полуострова, постигнат е напредък в решаването на проблема с доставка на прясна вода. През последните пет години общите инвестиции в икономиката на Крим (включително изграждането на Кримския мост) възлизат на най-малко 1 трилион рубли, което го прави най-субсидирания руски регион. \r\n \r\nТуристическият поток през 2018 г. надхвърли нивото на 2013 г. и до края на 2019 г. ще бъде по-висок от показателите от преди шест години с 19-21%; местния регионален продукт, както в номинално изражение, така и на глава от населението, нарасна повече от два пъти. Междувременно регионът остава един от аутсайдерите по отношение на средната работна заплата в руски мащаб (тя е 1,5 пъти по-ниска от средната за страната), цените на повечето стоки са се повишили значително, а качеството на туристическите услуги като цяло остава непроменено. След като се превърна в своеобразен „патриотичен тест за лакмус“ през 2014–2016 г., Крим изисква огромни инвестиции, но постепенно губи своята специална идентичност в очите на значителен брой руснаци, понякога дори бива възприеман като тежест. \r\n \r\nВъзможно ли е руските власти да предложат проект за развитието на Крим, който, от една страна, да съживи интереса на нашите граждани към него и да направи полуострова своеобразен модел за развитието на цяла Русия, а от друга страна, да представи „кримския дискурс“ в света, надхвърляйки дискусията за това кога, как и до каква степен Руската федерация е нарушила международното право, когато го е присъединила? \r\n \r\nЕдна от посоките може да бъде околната среда. \r\n \r\nДнес Крим произвежда повече от 1,3 милиона тона битови отпадъци годишно, без нито един завод за рециклиране на отпадъци. 55 милиона кубически метра боклук се натрупаха в 13 големи депа и над 700 сметища, отравящи околната среда. Полуостровът се захранва с електричество от топлоелектрически централи, които изобщо не подобряват околната среда. Трудностите остават с питейната вода и десетки хиляди тона канални води се изхвърлят в морето всяка година. Дори не си струва да добавяме, че поради известна ексклузивност на територията е практически невъзможно да се решат ефективно тези проблеми чрез извозване на боклука до \"континенталната част\". \r\n \r\nВ такава ситуация изглежда логично - особено като се има предвид статутът на Крим като огромна зона за отдих – да се направи опит за превръщането му в един голям екологичен парк. Трябва да се създадат и инсталират съвременни системи за пречистване и рециклиране на отпадъчни води за няколко години, което ще доведе до загубите им до най-ниските възможни стойности (подобна схема отдавна се прилага в Обединените арабски емирства, където 20 пречиствателни станции обработват над 500 хиляди тона отпадъчни води на ден). Да се създаде ефективна система за разделно събиране на боклука в 5-6 категории, да се организира рециклирането на хартия и картон, да се стартира освобождаването от използвана пластмаса от негорими и негниещи строителни и облицовъчни материали, чиято технология отдавна е разработена. Като се има предвид, че на полуострова продължителността на слънчевото греене достига 2470 часа годишно и че по-голямата част от него пада главно в пиковия сезон на потреблението на енергия през летните ваканции, а през зимния сезон се наблюдават силни ветрове, напълно прехвърляне на региона на слънчева и вятърна енергия от пет до шест години (цената на консумираната електроенергия годишно в размер на 7 милиарда кВтч електроенергия няма да надвишава 30 милиарда рубли, дори ако се използват най-скъпите корейски слънчеви панели и немски вятърни генератори). Трябва да се приеме програма за бързия преход към използването на автомобили, задвижвани изключително от електричество, след което да се разшири и към градския транспорт (днес в Крим има само три станции за зареждане на електрически превозни средства - по една в Симферопол, Севастопол и Алуща). Напълно да се забрани използването на пластмасови бутилки, опаковки, сламки за коктейли, пластмасови торбички. Да се въведат строги правила за събиране и изхвърляне на стъклени и алуминиеви опаковки, акумулатори и батерии. Списъкът с такива мерки може да бъде продължен за дълго време. \r\n \r\nС други думи, защо да не създадете пример за „екологично чиста“  икономика на бъдещето? “ Технически нищо не е невъзможно - в Германия за 15 години бяха пуснати в експлоатация 60 GW мощност на вятърни и слънчеви централи. При нашите условия не може ли да се гарантира 30 пъти по-малък обем за 5-6 години? Пречиствателните станции и инсталациите за рециклиране също не се изграждат за десетилетия. Преходът към електрическите автомобили може да се извърши още по-бързо чрез банално обявяване на търговска програма при такива условия, които ще позволят на кримските автомобилисти да сменят своите 650 хиляди автомобила за нови, като плащат 25-30% от реалната им цена (и, вероятно кредит), докато единствено в името на изпълнението на тази програма, напълно се премахнат митата върху вноса на такива автомобили в Русия и транспортния данък на Кримския полуостров (За пристигащи туристи можете да се осигурят евтини електрически превозни средства под наем, както да се създадат големи охраняеми дългосрочни паркинги по крайбрежието крайбрежие и на границата с Украйна.) \r\n \r\nОсвен това, както вече е казано, програмата за „екологизиране“ трябва да преследва не само икономически, но и задачи за изграждане на имидж. \r\n \r\nМащабната модернизация на полуострова ще изисква не само бюджетни инвестиции, но и широко международно сътрудничество и ще бъде идеален инструмент за включване на чуждестранни компании в икономическия живот на региона. Заменяйки всички автомобили по кримските пътища с електрически автомобили, е възможно да се постигне компактна концентрация на най-големия автопарк в света (което дори ще надвиши този в Калифорния) - и производителите на тези продукти не могат да не дойдат на такъв пазар с услуги. Същото се отнася и за производителите на слънчеви панели и вятърни мелници, станции за зареждане и системи за пречистване на водата - по този начин „блокадното” мислене на западната политическа класа ще бъде раздвижено от действията на големи международни корпорации, придобивайки сериозна мотивация да участват в този вид модернизация. След като превърнат Крим в най-екологичното място в Европа и създадат по същество перфектна среда с минимален човешки натиск върху природата, руските власти ще получат мощен съюзник в лицето на представители на различни екологични движения и политически партии  С други думи, задачата може да бъде пълната промяна на идентичността на Крим чрез въплъщаване тук на европейския екологичен идеал, за който днес много политици в десетки страни мечтаят. \r\n \r\n  Юлиян Марков", "date": "2019.12.01", "title": "\"Московский Комсомолец\": Как Русия да върне Крим в Европа"}
{"url": "http://www.focus-news.net/news/2019/12/01/2725080/obshtina-smolyan-i-sporten-klub-po-tenis-na-masa-orfey-organizirat-koleden-blagotvoritelen-turnir-za-kupata-na-kmeta.html", "text": "Община Смолян и Спортен клуб по тенис на маса „Орфей“ организират коледен благотворителен турнир по тенис на маса за Купата на кмета. Това съобщиха от пресцентъра на  Общината . Спортното събитие е в  подкрепа на Емил Георгиев Йорданов, голям спортсмен, прекрасен баща и съпруг, който се нуждае от помощ. Турнирът ще се проведе в спортната зала „Величко Чолаков“ на два етапа. Първият етап е на 21 декември (събота), от 10.00 часа, за всички желаещи. Вторият етап е на 22 декември (неделя), от 10.00 часа, за деца до 18 години. Такса за участие няма да има, всеки може да дари сума, според възможностите си. Фирми и организации, които желаят да се включат в  мероприятието, може да направят дарение, което ще бъде отразено в медиите. Купите и медалите ще бъдат осигурени от кмета Николай Мелемов. Фирми или организации ако решат могат да осигурят  материални или финансови награди на състезателите.  \r\n \r\nЕмил Георгиев Йорданов е от Полски Тръмбеш. Той  е човекът,  който е възродил  тениса на маса в града. След множество изследвания, процедури в България  и други държави лекарите дават различни диагнози, относно здравословното състояние на 37-годишния Емо. В България, Турция и Германия, Емил Йорданов  е диагностициран със амиотрофична латерална склероза. В Индия са проведени редица изследвания, показващи наличието на лаймска болест.  \r\n \r\nКъм този момент, здравословното състояние на Емил е много тежко. Той не може да диша самостоятелно. За целта е нает специален апарат, чрез който Емо може да диша, като наема на апарата е 600 лв. месечно, а като се прибавят и консумативите сумата става 1 200 лв.  Семейството на Емил не може да си позволи да закупи такъв животоподдържащ апарат, който струва 16 000 лв. В подкрепа на Емил се провеждат благотворителни турнири по тенис на маса в цялата страна.", "date": "2019.12.01", "title": "Община Смолян и Спортен клуб по тенис на маса „Орфей“ организират коледен благотворителен турнир за Купата на кмета"}
{"url": "http://www.focus-news.net/news/2019/12/01/2725083/sport-borusiya-myonhengladbah-pobedi-frayburg-s-42-i-zapazi-liderskoto-myasto-v-klasiraneto.html", "text": "Футбол: Отборът на Борусия Мьонхенгладбах победи Фрайбург с 4:2 в мач от 13-ия кръг на германската Бундеслига. След два гола на Емболо и по един на Тюрам и Херман за домакините и на Шмид и Хьолер за гостите бе оформен крайния резултат, който позволи на Борусия Мьонхенгладбах да запази челното място във временното класиране с 28 точки, следвана от Лайпциг с 27 точки и Шалке 04 с 25 точки. Фрайбург са шести с 22 точки.  \r\nВ другия мач Вердер Бремен победи като гост Волфсбург с 3:2.", "date": "2019.12.01", "title": "Спорт: Борусия Мьонхенгладбах победи Фрайбург с 4:2 и запази лидерското място в класирането"}
{"url": "http://www.focus-news.net/news/2019/12/01/2725086/sport-fabio-kanavaro-specheli-kitayskoto-parvenstvo-kato-trenyor.html", "text": "Футбол: Бившият италиански защитник Фабио Канаваро спечели първата си шампионска титла като треньор. Воденият от него китайски тим Гуанджоу Евъргранде завоюва осмата си шампионска титла в местната Супер лига само няколко седмици, след като треньорът бе пред уволнение. Канаваро дори бе отстранен за кратко от длъжност, но в крайна сметка успя да осигури трофея за своя тим след победата с 3:0 над предпоследния в класирането Шенхуа.", "date": "2019.12.01", "title": "Спорт: Фабио Канаваро спечели китайското първенство като треньор"}
{"url": "http://www.focus-news.net/news/2019/12/01/2725084/ria-novosti-frantsiya-prizovaha-sasht-da-ne-natrapvat-svoeto-vaorazhenie-na-stranite-ot-nato.html", "text": "САЩ не трябва да задължават членовете на НАТО да купуват оръжията им, заяви френският министър на въоръжените сили Флорънс Парли в интервю за Journal du Dimanche, цитирана от  РИА Новости . \r\n \r\n\"Не трябва да позволим петият член на Устава на НАТО, който задължава членовете на Алианса да поддържат солидарност, да стане F-35 под натиск от Вашингтон, който ще ги принуди да купуват американско оръжие\", каза Парли. \r\nПризнавайки, че САЩ са важен играч в НАТО, министърът подчерта, че самият президент на САЩ Доналд Тръмп призовава европейските държави да поемат отговорност за своята сигурност. \r\n \r\nВ същото време тя отбеляза, че Европа „няма военни механизми, които биха били в съответствие с нейната икономическа и политическа сила“. \r\nСпоред нея изграждането на независима суверенна позиция не е бърз процес. Това обаче не трябва да поставя пред членовете на ЕС избор между суверенна Европа и Трансатлантическия Алианс. Напротив, те трябва взаимно да се подсилват. \r\nВ допълнение Парли каза, че гарантирането на сигурността в Европа е невъзможно без поддържане на диалог с Русия. \r\n \r\n  Юлиян Марков", "date": "2019.12.01", "title": "РИА Новости: Франция призоваха САЩ да не натрапват своето въоръжение на страните от НАТО"}
{"url": "http://www.focus-news.net/news/2019/12/01/2725085/nezavisimaya-gazeta-cherven-bunt-pri-germanskite-sotsialdemokrati.html", "text": "Членовете на Социалдемократическата партия на Германия (ГСДП) гласуваха за нейното ново ръководство. Съгласно резултатите от писменото гласуване председатели могат да станат  Норберт Валтер-Борянс, бившият министър на финансите на Северен Рейн-Вестфалия, и Саскиа Ескен, представител на лявото крило на тази политическа сила. Те ще бъдат одобрени на партийния конгрес следващата седмица, пише руският вестник  “Независимая газета“ . \r\n \r\n53% от 425-хилядите членове на ГСДП са гласували за тандема на победителите. Техните съперници - вицеканцлерът и федералният министър на финансите Олаф Шолц и политика от Бранденбург Клара Гейвиц, получиха само 45%. 54% от членовете на партията участваха в изборите. \r\nОфициално обаче Балтер-Борянс и Ескен все още не се считат за избрани. Резултатите от гласуването трябва да бъдат одобрени от партийния конгрес, който ще се проведе на 6-8 декември в Берлин. Въпросът с ръководството на ГСДП, пише Berliner Morgenpost, обаче може да се счита за решен. \r\n \r\nИзбраните наследници на председателя на партията Андреа Налес, който през лятото напусна по собствена свободна воля, се подкрепят от младежкото крило на партията „Млади социалисти“ и са представители на възгледите на лявото крило на партията. Шпигел нарече изборите \"червен бунт\", намеквайки, че победителите принадлежат на лявото крило на партията. Според списанието обаче, Валтер-Борянс и Ескен няма да изискват незабавно оттегляне от настоящата правителствена коалиция в Берлин, въпреки че смятат за подходящо да се проведат нови преговори за коалиционно споразумение. Сред изискванията, които те вероятно ще предложат за одобрение от конгреса на ГСДП, са интензифицирането на инвестициите в климатичната политика и инфраструктурата, увеличаването на минималната работна ставка до 12 евро на час. \r\n \r\nАко настоящият председател на Християндемократическия съюз (ХДС) Анегрет Крамп-Каренбауер не приеме новите изисквания (и това трябва да се очаква, твърди Der Spigel), новите лидери на СДП ще препоръчат на партията да се оттегли от голямата коалиция. Това означава, според експертите, че през 2020 г. ще се проведат нови избори, а дотогава ще управлява правителството на малцинството, водено от Ангела Меркел. \r\n \r\nВалтер-Борянс е известен с това, че се застъпва за справедливо данъчно облагане, което означава намаляване на данъчната ставка за бедните и нейното увеличение за хората с високи доходи, въпреки прогресивната данъчна система, използвана в Германия. Той също така критикува политиката на военния износ на федералното правителство за региони извън Европа. Той държи на двойното си фамилно име, в което официално е добавено фамилното име на жена му. По този начин той подчертава своята ангажираност към равенството между половете. \r\n \r\nЕскен беше избрана за депутат в Бундестага през 2013 г. и официално е член на лявата парламентарна асоциация на ГСДП. Тя е критична към икономическите и социалните политики, провеждани от федералния кабинет. По-специално тя критикува климатичния пакет на правителството на Меркел, тъй като той е несправедлив социално. Трябва да се отбележи, че тя е член на германския „Грийнпийс“ и редица други екологични организации в Германия. \r\n \r\nBerliner Morgenpost обаче посочва, че според проучване, проведено от Института за изследване на общественото мнение IPSOS, само 37% от привържениците на социалдемократите сред избирателите подкрепят ранното изтегляне на ГСДП от настоящата правителствена коалиция. Възможно е това обстоятелство да има възпиращ ефект върху привържениците на незабавното разпадане на отношенията между ГСДП и управляващия блок ХДС / ХСС. \r\n \r\n  Юлиян Марков", "date": "2019.12.01", "title": "“Независимая газета“: „Червен бунт“ при германските социалдемократи"}
{"url": "http://www.focus-news.net/news/2019/12/01/2725048/the-wall-street-journal-evropa-i-sasht-imat-razlichni-vizhdaniya-za-zadarzhanite-dzhihadisti-v-siriya.html", "text": "Вашингтон и неговите европейски съюзници спорят за това как да преследват и задържат около 2000 чуждестранни бойци на „Ислямска държава“, които са задържани в Сирия, осем месеца след като подкрепяните от САЩ сили, превзеха последния анклав от самопровъзгалсения „халифат“ на групировката там, пише американският вестник  The Wall Strret Journal . \r\n \r\nПроблемът стана сериозен през октомври, когато турските сили се намесиха в Северна Сирия, предизвиквайки опасения, че бойците могат да избягат от задържането при настъпилото объркване. Според американските военни по-малко от 200 затворници са избягали, а страховете отшумяха след влизането в сила подписаното със САЩ  прекратяване на огъня. \r\n \r\nНо американските служители казват, че е необходимо трайно решение в случай, че крехката стабилност в региона се срине. \r\n \r\n\"Опитът ми показва, че дори малките клетки от тези хора са доста опасни\", казва Джон Алън, пенсионираният генерал на морската пехота, който служи като специален пратеник на САЩ в коалицията, която се бори срещу „Ислямска държава“. \"Всеки ден, когато отлагаме решаването на този проблем, ние сме един ден по-близо до тяхното освобождаване или бягство.\" \r\n \r\nПо проблема има широко съгласие. Международната коалиция, бореща се срещу „Ислямска държава“, призова през ноември за създаване на „механизми за отчетност“ за справяне с чуждестранните терористи и техните семейства в Ирак и Сирия. \r\nНо с това приключва консенсусът. САЩ призова европейските нации да се репатрират и да подложат на съд чуждестранни бойци, които са напуснали своите европейски страни, за да се присъединят към \"Ислямска държава\", като аргументират, че най-бързият начин за справяне с проблема е да се разчита на държави с установена правна система. \r\n \r\n„Държавите имат задължение да приемат обратно своите граждани и да ги преследват за престъпленията, които са извършили“, казва Нейтън Продажс, висш служител на Държавния департамент за борба с тероризма. \r\n \r\nНо Франция и други държави в Европа предложиха чуждестранните бойци в Ирак и Сирия да бъдат съдени в Ирак по силата на споразумение, в което Организацията на обединените нации ще контролира доказателствата, смъртното наказание ще бъде изключено и международната общност ще помогне за покриване на разходите. \r\n \r\nФренският външен министър Жан-Ив Льо Дриан, който посети Ирак през октомври, за да обсъди предложението, наскоро каза пред репортерите, че бойците „трябва да бъдат съдени възможно най-близо до престъпленията, които са извършили“. \r\nИракското правителство, което навлезе в период на политическа нестабилност, след като премиерът Адел Абдул-Махди подаде оставка и където все още се води партизанска война срещу останките на „Ислямска държава“, е дълбоко скептично настроено към френската идея. \r\n \r\n„Нашата позиция е, че ще приемем всички граждани на Ирак, след като се уверим в техния иракски произход, независимо дали те са бойци на \"Ислямска държава\" или невъоръжени членове на семейството“, каза високопоставен иракски служител. „Що се отнася до чуждестранните бойци, бихме искали страните им на произход да си ги вземат. Ние сме достатъчно заети с нашите собствени граждани. \" \r\n \r\nПрезидентът Тръмп, който поиска европейците да започнат да приемат своите граждани, трябва да присъства на срещата на върха на НАТО в сряда, която включва Франция и Турция, като това ще му предостави възможност отново да повдигне въпроса. \r\n \r\nПовече от десет хиляди бойци на \"Ислямска държава\" са задържани в центрове за задържане в североизточна Сирия, които се охраняват от Сирийските демократични сили (СДС), според Пентагона. Около 8 000 от тях са иракски и сирийски граждани, а останалите идват от повече от 60 страни. Държавният департамент отказа да каже колко са европейските граждани, но според  американски служител те са стотици. \r\nВ Ирак има задържани 20 хиляди бойци на „Ислямска“ държава, включително хиляда от 50 различни страни, съобщи наскоро холандското правителство. \r\n \r\nСлужител на Държавния департамент заяви, че „много малък брой са граждани на САЩ“ в центровете за задържане и лагерите в Североизточна Сирия, но отказа да коментира допълнително, като се позовава на съображения за поверителност. САЩ вече започнаха да приемат американските роднини на бойци и задържаха някои американци, заподозрени в действия в полза на „Ислямска държава“, които са предадени  от кюрдите или от Турция и се очаква да бъдат изправени пред съд. \r\n \r\n  Юлиян Марков", "date": "2019.12.01", "title": "The Wall Street Journal: Европа и САЩ имат различни виждания за задържаните джихадисти в Сирия"}
{"url": "http://www.focus-news.net/news/2019/12/01/2725087/albanski-seizmolog-v-albaniya-za-pet-dena-sa-registrirani-1-300-zemetreseniya.html", "text": "От сутринта на 26 ноември, когато в Албания беше регистрирано земетресение с магнитуд 6,4 по скалата на Рихтер, до неделя са регистрирани 1 300 по-слаби земетресения в Дуръс и други части на страната, заяви албанският сеизмолог Рапо Ормени, цитиран от македонският телевизионен канал  “Сител“ . \r\n \r\nТой добави, че това е нормален процес, необходим за освобождаване на енергия след основния шок. \"Хората трябва да свикнат със земетресенията, защото не са преживявали толкова силно земетресение като това, което удари страната на 26 ноември през последните 40 години\", каза Ормани. \r\n \r\nТрябва да се има предвид, че само през днешния ден са регистрирани три труса  над пета степен по скалата на Рихтер, 25 над четвърта степен и 130 земетресения над трета степен, регистрирани от апарата, останалите са от трета и под трета степен \r\n„Нормално е енергията да се отделя от сеизмичната зона. Необходимо е освобождаване на енергия и съответно трусове. Няма причина хората да изпадат в паника, каза Ормени. \r\n \r\nТой заяви, че афтършоковете не са причинили щети. \r\n \r\n  Юлиян Марков", "date": "2019.12.01", "title": "Албански сеизмолог: В Албания за пет дена са регистрирани 1 300 земетресения"}
