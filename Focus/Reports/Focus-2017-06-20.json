{"url": "http://www.focus-news.net/news/2017/06/20/2407044/the-straits-times-vlastite-v-singapur-arestuvaha-dvama-politsai-koito-sa-planirali-da-zaminat-za-siriya.html", "text": "Двама сингапурски полицаи бяха арестувани по обвинение в тероризъм, предава The Straits Times.\r\nДвамата са служели на контролен пунк, където са били и арестувани, предаде Министерството на вътрешните работи. \r\nЕдиният от двамата полицаи, е планирал да пътува до Сирия, където е щял да се присъедини в борбата срещу сирийското правителство. Неговият 36-годишен колега, който също е арестуван, е подкрепял плановете на смятащия да замине за Сирия полицай.\r\nПо показания, двамата са искали да станат „мъченици“.    Симеон Миланов", "date": "2017-06-20", "title": "The Straits Times: Властите в Сингапур арестуваха двама полицаи, които са планирали да заминат за Сирия"}
{"url": "http://www.focus-news.net/news/2017/06/20/2407038/ivan-cholakov-advokatska-kolegiya-blagoevgrad-ako-do-2-3-mesetsa-zakonoproektat-za-promeni-v-zakona-za-advokaturata-ne-vleze-v-pravna-komisiya-mozhe-otnovo-da-se-stigne-do-protesti.html", "text": "Ако до 2-3 месеца законопроектът за промени в Закона за адвокатурата не влезе в правна комисия, може отново да се стигне до протестни действия. Това каза за Радио „Фокус“ – Пирин Иван Чолаков, председател на Адвокатска колегия-Благоевград. „Доколкото ми е известно към новия Висш адвокатски съвет вече има новосформирана работна група, която да подготви законопроекта по такъв начин, че той да е по-приемлив. Онези неща, за които ни атакуваха при предходния законопроект, вече бяха изчистени на Националната конференция миналия октомври в Стара Загора и предполагам, че новите редакции, които са по-ясни, вече ще залегнат в новия закон и оттам насетне ще изчакаме да видим какво правят новите народни представители с новия законопроект“, допълни той. Иван Чолаков заяви, че този път няма да се стигне до това да чакат година  и половина, както са направили предишния път.\r\nНатали СТЕФАНОВА", "date": "2017-06-20", "title": "Иван Чолаков, Адвокатска колегия-Благоевград: Ако до 2-3 месеца законопроектът за промени в Закона за адвокатурата не влезе в правна комисия, може отново да се стигне до протести"}
{"url": "http://www.focus-news.net/news/2017/06/20/2407043/georgi-kardashimov-obshtina-vidin-predstoyat-remonti-na-obshtinskata-patna-mrezha.html", "text": "Предстоят ремонти на общинската пътна мрежа, каза за Радио „Фокус” – Видин Георги Кардашимов, главен специалист „Общински пътища и улици“ в Община Видин. Той посочи, че за ремонта на пътя Каленик – Дружба – Генерал Мариново – Рупци – околовръстен път – Видин са отделени средства в размер на 30 000 лв. За ремонта на пътя Видин – Градец – Плакудер ще бъдат вложени 5 000 лв., а за разклона при село Динковица – 15 000 лв. Останали средства от миналата година в размер на 1 700 лв. ще бъдат вложени в ремонта на пътя Кошава – Гомотарци, а за разклона за Долни Бошняк са отделени 5 300лв. Георги Кардашимов посочи, че предстои подмяна на хоризонталната пътна маркировка и подмяна на вертикалната сигнализация.\r\nАнна ЛОЗАНОВА", "date": "2017-06-20", "title": "Георги Кардашимов, Община Видин: Предстоят ремонти на общинската пътна мрежа"}
{"url": "http://www.focus-news.net/news/2017/06/20/2407042/pazardzhik-bogata-programa-e-predvidena-za-velingradski-praznitsi-na-kulturata-2017.html", "text": "Богата и колоритна програма е подготвила общината за 45-те Велинградски празници на културата, съобщи за Радио „Фокус“ – Пазарджик Бояна Кирилова от общинската администрация. Тя обясни, че в периода 1-9 юли 2017 година ще се проведат 45-те емблематични  и традиционни за СПА столицата на България и Балканите „Велинградски празници на културата-2017”. В рамките на тържествата се отбелязва и Денят на Велинград. „Програмата е наситена с изложби, пленери, театрални постановки, литературни вечери, парад-дефилета на духови и мажоретни състави, спортни турнири, улични танци, концерти на различни фолклорни състави, поп изпълнители и оперната прима Анета Барановска. Включени са още игри и забавления на плажа, както и базар на занаятите, художници ще рисуват тематични платна на улицата. Грациозните танцьори от КСТ „Импулс” и  латино вечер с Памбос  и  неговите танцьори от „Памбос денсинг център” ще направят истински фурор в центъра на Велинград“, допълни Кирилова. Тя каза също, че в първия ден от тържествата  Гражданско сдружение „За теснолинейката” са подели инициативата за пътуващо събитие „С малкия влак в Деня на Велинград“. „За всеки желаещ да посети това кътче в Западните Родопи и да стане част от пъстрата празнична програма, влакът  ще отпътува в 8:30 часа от гара Септември и ще пристигне на гара Велинград в 10:00 часа. Пътниците ще бъдат посрещнати от участниците в клубовете за народни танци „Росица” и „Надежда”, така всички ще имат възможността да се хванат на кръшно българско хоро. В тържествения концерт освен велинградските деца, участие ще вземат  Веселин Маринов, Трио „Сопрано” и Мариам Маврова. Пищна заря ще огрее пл. „Николай Гяуров”, уточни Кирилова.\r\nВаня НИКОЛОВА", "date": "2017-06-20", "title": "Пазарджик: Богата програма е предвидена за „Велинградски празници на културата 2017“"}
{"url": "http://www.focus-news.net/news/2017/06/20/2407041/kaloyan-pargov-bsp-sofiya-na-stolichniya-gradski-transport-nyama-kak-da-se-dade-otsenka-po-visoka-ot-dobar-4.html", "text": "На столичния градски транспорт няма как да се даде оценка по-висока от „Добър 4“. Това каза в обзорното предаване „Това е България“ по Радио „Фокус“ Калоян Паргов, заместник-председател на Комисията по транспорт и туризъм и председател на групата на БСП в Столичния общински съвет. Според него, Столична община много бавно обновява автопарка си, което е проблем за всички, които ползват градския транспорт, защото се возят в стари автобуси. Той коментира и цената на обществената поръчка за тикет-системата, която ще бъде въведена в градския транспорт в София. „Очевидно, че интересът към тикет-системата е голям, по смисъла на това, че нейната индикативна цена е около 88 милиона. Това ще бъде една от най-големите поръчки, изключваме проекта за метрото в последните години, която ще бъде обект на интерес на различни изпълнители. Доста време се правеха критериите и се полагаха основите на тази поръчка, която най-после беше обявена, но очевидно, че големият интерес, а и правилата, които са заложени в нея, създават определени впечатления за нагласена поръчка“, обясни Калоян Паргов. Той каза още, че цената има нужда от допълнителна обосновка. По думите му тикет-системата има за цел да обхване и трите вида транспорт. Такава система е изградена в електротранспорта и има подобна в метрото, допълни още Паргов.", "date": "2017-06-20", "title": "Калоян Паргов, БСП - София: На столичния градски транспорт няма как да се даде оценка по-висока от „Добър 4“"}
{"url": "http://www.focus-news.net/news/2017/06/20/2407036/reuters-sled-sblasatsi-v-tsentralnoafrikanskata-republika-35-dushi-sa-raneni.html", "text": "Над 35 души са ранени при сблъсъци в градче намиращо се в Централноафриканската република, точно един ден след като бе постигнато мирно споразумение, което спря продължилото дълги години насилие, предава Reuters.\r\nСблъсъците бяха между местни военизирани отряди в градчето Бриа, на 580 км от столицата Банги.\r\n„Има тела по улиците. Има и пожари, както и грабежи по къщите“, каза местен очевидец.  Симеон Миланов", "date": "2017-06-20", "title": "Reuters: След сблъсъци в Централноафриканската република 35 души са ранени"}
{"url": "http://www.focus-news.net/news/2017/06/20/2407050/inzh-deyan-ivanov-kmet-na-obshtina-beloslav-zapochnahme-da-realizirame-kapitalovata-programa-prieta-s-byudzheta-na-obshtinata-za-2017-godina.html", "text": "Община Белослав започна да реализира капиталовата програма, приета с бюджета на Общината за 2017 година. Това каза за Радио „Фокус“ – Варна кметът на Община Белослав инж. Деян Иванов. Той допълни, че се изграждат много детски площадки и зони за отдих по различните населени места на територията на общината. Един от проектите е по Националната кампания „Чиста околна среда 2017“ на Предприятието за управление на дейностите по опазване на околната среда. Кметът уточни, че по проекта ще бъде ремонтирана основно детска площадка на ул. „Иван Вазов“ в кв. „Васил Левски“ в град Белослав.\r\nИнж. Деян Иванов добави, че предстои рекултивация на сметището на град Белослав, като целта е от старо бунище в района да има горска местност, която да е подходяща дори за разходки. Проектът е на стойност над 900 000 лева. Рекултивацията на общинско депо за неопасни отпадъци в местност „Дълбок дол“ в землището на Белослав има за цел максимално да ограничи неблагоприятното въздействие върху околната среда на натрупаните отпадъци след приключване на експлоатацията му. Предвижда се изграждане на газоотвеждаща система, която създава условия за безопасно отделяне на газовете от сметищното тяло. Биологичната рекултивация на депото предвижда неговото озеленяване чрез тревна растителност и тригодишен отгледен период за поддържане на затревените площи.\r\nМарияна ВАЛЕНТИНОВА", "date": "2017-06-20", "title": "Инж. Деян Иванов, кмет на Община Белослав: Започнахме да реализираме капиталовата програма, приета с бюджета на Общината за 2017 година"}
{"url": "http://www.focus-news.net/news/2017/06/20/2407045/evropeyskata-komisiya-odobri-otpuskaneto-na-darzhavna-pomosht-za-bdzh-v-razmer-na-224-mln-lv-obzor.html", "text": "ЕК одобри отпускането на държавна помощ за БДЖ в размер на 224 млн. лв., което е доказателство за оценката на европейската институция на направените реформи през последните години в дружеството. Всичко това е резултат от положените усилия от страна на министъра на транспорта, информационните технологии и съобщенията Ивайло Московски, ръководството на дружеството и администрацията. Това съобщи на брифинг днес Велик Занчев, зам.-министърът на транспорта, информационните технологии и съобщенията и председател на Борда на директорите на БДЖ. Занчев коментира, че това е първата европейска нотификация за държавна помощ от присъединяването на страната ни в ЕС.  По думите му шестгодишното проучване на искането за държавна помощ е доказало жизнеспособността на дружеството, както и правилният подход в управлението му по време на криза. Той поясни, че оттук насетне започва тежката част – преговорите с министерство на финансите. Занчев уточни, че предстои да се начертаят финансовите схеми, по които парите да дойдат в дружеството. По думите му се стартират преговори с облигационерите по втория облигационен заем, формиран през 2007 г. Той коментира, че остатъкът, който трябва плати БДЖ по него е 150 млн. лв., а лихвите, които БДЖ плаща за просрочие са около 14 млн. лв. на година и тежат много на дружеството. Зам.-министър Велик Занчев коментира, че има воля да се решат проблемите в жп сектора и част от решаването им е стартирането на концесията на летище „София“. Изпълнителният директор на БДЖ Владимир Владимиров допълни, че концесията на летище „София“ ще стартира най-вероятно до края на септември и парите от нея ще бъдат ползвани за покриване на заема от 224 млн. лв. Владимиров коментира, че развитието на БДЖ е заложено в 21 проектаПо думите му това не е краят на пътя, това е финалната права по отношение на спасяването на БДЖ.  Владимиров разкри, че първият от тези 21 проекта е за погасяване на задълженията, а след това и закупуване на нови мотрисни влакове. По думите му предстои и създаване на изцяло ново дружество, което да се занимава с ремонтна дейност. Той уточни, че за последните седем години са погасени над половината от задълженията на БДЖ. В началото на периода, през 2010 г. те са били в размер на 850 млн. лв. и тогава се говорело, че БДЖ е във фалит, а сега дългът е в размер на 412 млн. лв. и погасяването е ставало само със собствени средства. По думите му от една страна това е доказателство за правилното управление на дружеството, но от друга е довело и до влошаване на услугата за пътниците, защото е било невъзможно да се правят вложения. Той изброи, че са оптимизирани всички дейности в дружествата, преструктурирана е цялата компания, извършени са огромно количество реформи. По думите му повече от 300 мерки, са натрупани през всичките тези години, за да може  да се стигне до тази повратна точка, в която ЕК дава положителното си становище за това, което е случило в БДЖ. Управителят на „Пътнически превози“ БДЖ Пламен Пешаров кометнира, че системата за онлайн билети ще заработи от началото на 2019 г. \r\nДеница КИТАНОВА", "date": "2017-06-20", "title": "Европейската комисия одобри отпускането на държавна помощ за БДЖ в размер на 224 млн. лв. (ОБЗОР)"}
{"url": "http://www.focus-news.net/news/2017/06/20/2407048/afp-egipetskata-politsiya-ubi-trima-ekstremisti-pri-prestrelka.html", "text": "Египетски полицаи убиха трима издирвани бойци от ислямистката група „Хасам“, по време на престрелка в Александия, предава AFP .\r\nВ изявление на египетското Министерство на вътрешните работи, се казва, че заподозрените са били издирвани от властите, и са „измежду най-изявените лидери“ на екстремистката групировка.\r\n„Хасам“ пое отговорност за няколко убийства и нападения в Кайро и по делтата на река Нил.\r\nОт министерството заявиха, че охранителни сили са обградили едно от скривалищата на ислямистите в Александрия. Именно тогава, заподозрените са открили огън по полицията, която е отвърнала. Групировката „Хасам“ е част от забраненото „Мюсюлманско братство“ на бившия президент Мохамед Морси, който бе свален с военен преврат през 2013 г.   Симеон Миланов", "date": "2017-06-20", "title": "AFP: Eгипетската полиция уби трима екстремисти при престрелка"}
{"url": "http://www.focus-news.net/news/2017/06/20/2407046/hristiyan-petrov-tsgm-tiket-sistema-tryabva-da-se-izgradi-i-poddarzha-za-10-godini-koeto-obuslavya-povishavaneto-na-tsenata-na-obshtestvenata-porachka.html", "text": "Тикет-система трябва да се изгради и поддържа за 10 години, което обуславя повишаването на цената на обществената поръчка. Това коментира в обзорното предаване „Това е България“ по Радио „Фокус“ Християн Петров, изпълнителен директор на Центъра за градска мобилност. По думите му това е процедура, която се стартира за първи път. „За всяко число е дадена ясна финансова обосновка“, заяви Петров.  Той даде конкретен пример с тикет-системата на Будапеща. „Градът, който е най-близо до София и който в момента изгражда, и от следващата година трябва да има работеща система за таксуване, това е Будапеща. Системата, която те изградиха, е на стойност от 95 милиона евро. Т.е. малко повече от два пъти стойността на нашата поръчка. Цената включва изграждане и поддръжка за общо 5 години. Това, което ние искаме за 88 милиона лева, е изграждане и поддръжка за 10 години. Т.е. два пъти по-дълго време за два пъти по-ниска цена“, обясни Християн Петров.  Той коментира още, че Центърът за градска мобилност стои зад всяка сума. Той допълни, че има точен и ясен финансов анализ за всичко. По думите му първия път, когато е предложена процедурата със сума около 20 млн. лева, в нея е заложен елемент само за изграждане, като идеята е самата поддръжка да бъде базирана и на процент от реализираните приходи. „Много е важно като се прави такъв проект да се знае от началото до края каква ще бъде неговата цялостна стойност и изпълнителят да бъде отговорен за правилното функциониране на системата“, допълни още Петров.", "date": "2017-06-20", "title": "Християн Петров, ЦГМ: Тикет-система трябва да се изгради и поддържа за 10 години, което обуславя повишаването на цената на обществената поръчка"}
{"url": "http://www.focus-news.net/news/2017/06/20/2407049/prof-todor-galunov-politolog-ako-parlamentat-ne-zasili-mazhoritarniya-element-golyama-chast-ot-partiite-shte-zagubyat-svoya-politicheski-imidzh.html", "text": "Ако Парламентът не засили мажоритарния елемент, голяма част от партиите ще загубят своя политически имидж. Това каза в интервю за Радио „Фокус“ – Велико Търново политологът проф. Тодор Галунов. По думите му мажоритарното начало трябва да се засили и дори ако законопроектът за мажоритарно гласуване се отхвърли, да се запази статуквото, но да се акцентира на това, че преференцията трябва да се използва по-активно. „Ненапразно ГЕРБ, образно казано, „яхна“ тази вълна от Референдума на Слави Трифонов и се хвана здраво за мажоритарното началото. Просто партията усети, че в момента населението, хората, гражданите, електоратът искат такъв вариант и според мен ще се говори доста за засилване на мажоритарния елемент, но едва ли ще бъде приет в този вид, в който е внесен като проект на ГЕРБ“, посочи проф. Галунов. Според него ако се проведе втори Референдум на тази тема днес, резултатът би бил същият. „Няма как при един повторен Референдум гласовете да се загубят. Много е малко времето. Има около половин година или малко повече до този Референдум. Няма как нагласите да се променят радикално, защото тези партии, които искат мажоритарна избирателна система, те продължават да я искат. Ние можем да очакваме нови резултати, ако вече се е въвела мажоритарната система и тя е дала някакви минуси или някакви плюсове. Така че на този етап един Референдум би преповторил донякъде процентите в изборните резултати“, посочи политологът. Според него, когато Референдумът се е провел, е липсвала достатъчна информацията и пропагандата не е била достатъчно ясна. „Голяма част от гражданите ми се струва, че не получиха достатъчно яснота по проблема, какво е това мажоритарна система, какви варианти на мажоритарна система има, как това би се отразила на българската политическа система. Тоест българският политически елит тогава останаха до голяма степен в дълг на електората, на българските гражданите. Те не обясниха достатъчно каква е целта на Референдума и какво може да се очаква. Но пак казвам, когато една значителна част от населението иска мажоритарно начало, българският парламент е длъжен по някакъв начин да отговори на това искане, макар че много трудно ще го направи в рамките на тези 100% изисквания, въведени от гражданите чрез Референдума“, посочи проф. Галунов.\r\nНадежда КРЪСТЕВА", "date": "2017-06-20", "title": "Проф. Тодор Галунов, политолог: Ако Парламентът не засили мажоритарния елемент, голяма част от партиите ще загубят своя политически имидж"}
{"url": "http://www.focus-news.net/news/2017/06/20/2406766/v-amerikanskiya-tsentar-na-stolichna-biblioteka-shte-se-provede-preskonferentsiya-za-predstoyashtoto-osmo-izdanie-na-letniya-gradski-festival-sofiya-disha.html", "text": "От 11.00 часа в Американския център на Столична библиотека (пл. „Славейков” №4А, ет.1) ще се проведе пресконференция за предстоящото осмо издание на Летния градски фестивал „София Диша“. Това съобщиха от пресцентъра на Столична община. Фестивалът за градска култура „София диша” е част от Календара на културните събития на Общината.\r\nОрганизаторите ще представят:\r\n- новата локация на „София Диша“;\r\n- периодите на провеждане тази година;\r\n- новата специална зона на „София Диша”;\r\n- участниците в отделните зони, акценти от културната програма;\r\n- каузите, които фестивалът ще подкрепи през тази година.", "date": "2017-06-20", "title": "В Американския център на Столична библиотека ще се проведе пресконференция за предстоящото осмо издание на Летния градски фестивал „София Диша"}
{"url": "http://www.focus-news.net/news/2017/06/20/2407053/blagoevgrad-v-grada-shte-se-provede-vi-natsionalen-plener-po-zhivopis.html", "text": "В Благоевград ще се проведе VI Национален пленер по живопис.  Това каза за Радио „Фокус“- Пирин Сашо Стоицов, който е един от главните организатори. Инициативата започва от 27 юли и ще завърши на 5 август. „Живописна технология в съвременното изкуство“ е продължение на симпозиумите по живопис от последните години, които са насочени към изразяването чрез тази техника на съвременни мисли и реакции на настоящето. Всяка година пленерите носят различно послание“, каза Стоицов. По думите му  първият от тези пленери е бил посветен на 100-годишнината от Освобождението на Горна Джумая и Пиринска Македония- „100 години свобода“, във втория, авторите пресъздадоха „Благоевград - древен и модерен“, през третата година художници от цялата страна твориха и в „Стоп кадър“, за да могат да продължат със „Стъпки напред“ и да достигнат до настоящата „Живописна технология в съвременното изкуство“.\r\nЛора КАЛЧЕВА", "date": "2017-06-20", "title": "Благоевград: В града ще се проведе VI Национален пленер по живопис"}
{"url": "http://www.focus-news.net/news/2017/06/20/2406731/reuters-katarskiyat-vanshen-ministar-shte-zamine-za-vashington-za-da-obsadi-krizata-v-blizkiya-iztok-i-neynoto-vliyanie-varhu-borbata-sreshtu-terorizma.html", "text": "Катарският външен министър Шейх Мохамед бин Абдулрахман ал Тани заяви в понеделник, че  ще замине за Вашингтон следващата седмица, за да обсъди влиянието на дипломатическата криза в Близкия изток върху икономиката и борбата срещу тероризма, предаде  Reuters.\r\nАл Тани заяви пред журналисти в Доха, че Катар е готов на диалог с другите страни от региона, за да разреши кризата въз основа на ясни принципи и че Доха все още вярва, че е възможно да се намери решение на въпроса чрез посредничеството на Кувейт.  Виктор Турмаков", "date": "2017-06-20", "title": "Reuters: Катарският външен министър ще замине за Вашингтон, за да обсъди кризата в Близкия изток и нейното влияние върху борбата срещу тероризма"}
{"url": "http://www.focus-news.net/news/2017/06/20/2406765/api-ofertite-za-vazstanovyavane-na-uchastaka-pri-10-km-na-patya-vidin-kula-vrashka-chuka-shte-badat-otvoreni.html", "text": "Отварят офертите за избор на изпълнител на строително-монтажните работи за възстановяване на участъка при 10 км на път II-14 Видин - Кула - Връшка чука. Това съобщиха от пресцентъра на Агенция „Пътна инфраструктура“. \r\nИнтензивните валежи през 2014 г. активизираха свлачищна зона на път ІІ-14 в участъка от км 10+100 до км 10+260, предизвикаха пропадане на пътната настилка и отваряне на дълбоки пукнатини, достигащи над 1 м в дълбочина и широчина. Разрушен е и тръбен водосток при 10 км, който не поема повърхностните води, с което процесът на свличане се ускорява и предизвиква пропадане на пътната настилка. Това наложи възлагането на проектантски работи, които да изяснят причините за възникналите дестабилизационни процеси, да се предложат конкретни мерки и технически проект за трайно укрепване и възстановяване на засегнатия участък. Авариралата отсечка е между селата Бела Рада и Войница.\r\nЗасегнатият участък е затворен за движение, а трафикът на МПС е пренасочен по обходен маршрут - по стария път II-14, който е в непосредствена близост до авариралия участък. Скоростта е ограничена до 40 км/ч. Поставена е необходимата пътна сигнализация.\r\nОбществената поръчка предвижда изграждането на укрепителна пилотно-анкерна конструкция за трайно стабилизиране на пътния участък. Ще бъде реконструиран и компрометирания водосток. Прогнозната й стойност е 2 350 600 лв. без ДДС, а срокът за изпълнение e 110 дни.\r\nОфертите ще бъдат отворени в 14.00 часа, в зала 701, в АПИ.", "date": "2017-06-20", "title": "АПИ: Офертите за възстановяване на участъка при 10 км на пътя Видин - Кула - Връшка чука ще бъдат отворени"}
{"url": "http://www.focus-news.net/news/2017/06/20/2407051/reuters-napadatelyat-ot-shanz-elizee-bil-ot-islyamska-darzhava.html", "text": "Мъжът, който удари автомобил в полицейски миниван в Париж, е имал разрешително за оръжия, въпреки че е бил в списък на френските власти за хора свързани с радикалния ислям, предава Reuters .\r\nИзточник близък до разследването заяви, че 31-годишният нападател е бил заклет във вярност към „Ислямска държава“. Това показва писмо към негов близък.\r\nРазследващите са съставили списък на оръжията и екипировката, която е намерена в дома му. Нападателят, който загина при атаката, е носел автомат, два пистолета и амуниции в автомобила, с който се вряза в полицейско превозно средство.\r\nМинистър-председателят Едуар Филип заяви, че нападателят е имал разрешително за притежанието на оръжие, преди да бъде набелязан от разузнавателните служби като потенциална заплаха. „По това време не е имало причина да му се откаже разрешително“, заяви Филип.\r\nПрез 2013 г. Интерпол е пускал бюлетин за издирването на въпросния мъж, по молба на правителството на Тунис. Симеон Миланов", "date": "2017-06-20", "title": "Reuters: Нападателят от „Шанз-Елизе“е бил от „Ислямска държава“"}
{"url": "http://www.focus-news.net/news/2017/06/20/2407040/glavniyat-prokuror-poiska-imuniteta-na-narodniya-predstavitel-ot-bsp-za-balgariya-manol-genov-sreshtu-kogoto-sa-sabrani-dokazatelstva-za-kupuvane-na-glasove-obzor.html", "text": "Главният прокурор Сотир Цацаров внесе в Народното събрание искане за снемане имунитета на народния представител от парламентарната група на \"БСП за България\" Манол Генов. Искането се основава на доказателства от разследване на Окръжна прокуратура – Пловдив, изпратено по компетентност на Софийска градска прокуратура. От събраните в хода на досъдебното производство доказателства се установява, че в периода 1 март 2017 г. – 30 март 2017 г. в град Асеновград, при условията на продължавано престъпление с пет деяния, в съучастие като съизвършител с Николай Христев е организирал предлагането и даването на имотна облага - паричната сума от 25 лв. за глас на живущи в гр. Асеновград физически лица, с цел да ги склони да упражнят избирателното си право в негова полза и в полза на политическа партия на изборите за народни представители, провели се на 26 март 2017 г. \r\nСъбрани са доказателства и за това, че през месец март 2017 г. в гр. Асеновград, обл. Пловдив, в съучастие с извършителя Константин Атанасов - главен архитект на Община Асеновград, като подбудител, умишлено го склонил да извърши престъпление, а именно да допусне осъществяването на противозаконна дейност – строителство, без изискуемото по чл.84, ал.1 и ал.2 от ЗКН съгласуване на проектната документация за строителство, в поземлен имот в гр. Асеновград, попадащ в защитена територия за опазване на културно наследство – охранителна зона на групов паметник на културата “Метошка махала“. В искането на главния прокурор се посочва, че законова пречка за наказателното преследване на Манол Генов е обстоятелството, че към настоящия момент същият е народен представител в 44-то Народно събрание и в това си качество се ползва с имунитет. \r\nНа брифинг говорителят на главния прокурор Румяна Арнаудова заяви, че са събрани достатъчно материали, сочещи за купуване на гласове от Манол Генов. \r\nОт своя страна народният представител от „БСП за България“ Манол Генов заяви, че ще даде доброволно своя имунитет и настоя прокуратурата да изчисти казусите и името му. В изявлението си Генов посочва, че след проверката на прокуратурата и ДАНС в община Асеновград, е имал подозрения, че ще се появят и претенции към него. Манол Генов заяви, че продължава и до момента да не намира причината за подобна връзка, освен ако не е тенденциозна. „Не знам какво точно се има предвид с посочването на периода 1- 30 март 2017 година. Това е периодът на предизборната кампания за последните парламентарни избори. Тогава съм имал срещи и разговори с хиляди избиратели, като част от кампанията, десетки са били и центровете на активисти на тази кампания в полза на политическата сила, в чиято листа съм и за мен, като кандидат, получил преференциален вот. Това е било открито и напълно в регламента на кампанията“, посочи Манол Генов.\r\nТой обясни, че  всеки кандидат за народен представител, заедно с активисти и избиратели, които го подкрепят, са били съмишленици и съучастници в кампанията- като платформа, ангажименти и обещания. Манол Генов коментира, че не вижда как в това се търси нещо нередно и наказателен смисъл. Той изтъкна, че за разходваните средства в кампанията има подадени отчети и няма причина да се притеснява. Генов призова прокуратурата да разследва, каквото е необходимо и изрази вяра, че  съмненията, още повече във вид на обвинения, ще бъдат изчистени с доказателства.\r\n„Относно втората претенция, недоумявам как точно съм могъл умишлено да склоня което и да е служебно лице, особено главен архитект, при това умишлено, да извърши нещо нередно. С въпросния казус съм бил запознат като народен представител и асеновградчанин, виждал съм и документи от официалната преписка. Няма как да имам отношение повече от това. За мен, като народен представител, винаги е било важно, както в този случай, така и във всеки друг, когато има проблеми на граждани или инвеститори с администрациите на местна или държавна власт, всичко да се решава законово, без да се ощетяват интереси на никоя страна. В този смисъл, съм съдействал открито десетки пъти и мисля, че това е част от ангажиментите ми на народен представител.“, се посочва в позицията на народния представител от БСП Манол Генов. \r\nПо време на пресконференция лидерът на БСП Корнелия Нинова коментира казуса. Нинова подчерта, че от БСП застават зад колегата си и се надяват на бързо и обективно разследване. Нинова заяви, че БСП споделя всичко, което той е казал в своето изявление до медиите. \r\nДеница КИТАНОВА", "date": "2017-06-20", "title": "Главният прокурор поиска имунитета на народния представител от \"БСП за България\" Манол Генов , срещу когото са събрани доказателства за купуване на гласове (ОБЗОР)"}
{"url": "http://www.focus-news.net/news/2017/06/20/2406708/predstoyashti-sabitiya-v-stranata-za-20-yuni-agentsiya-fokus.html", "text": "***\r\nОт 15.00 часа на „Дондуков“ 2 държавният глава Румен Радев ще се срещне с министър-председателя на Република Македония Зоран Заев, който ще бъде на посещение в България.\r\n***\r\nОт 09.00 часа в клуб „Перото“ – НДК ще се проведе форум „Когато обществото срещна бежанците“, организиран от Върховния комисариат на бежанците към ООН и България червен кръст.  \r\n***\r\nВ Министерски съвет премиерът Бойко Борисов ще се срещне с министър-председателя на Република Македония Зоран Заев, който е на официално посещение в България.\r\n***\r\nОт 09.00 часа 15 състав на Специализирания наказателен съд ще гледа делото срещу  Георги Ст., Огнян П., Георги Ст. и Ивайло Т., обвинени в образуване и ръководене на организирана престъпна група.\r\n***\r\nОт 09.30 часа, в заседателната зала в сградата на Висшия съдебен съвет (ул. „Екзарх Йосиф“ 12), Съдийската колегия на Съвета ще проведе редовното си заседание. \r\n***\r\nОт 09.30 часа 2 състав на Специализирания наказателен съд ще гледа делото срещу Недко Р., Славчо Здр., Божидар Б., Александър Б., Произнасяне по реда на чл.306 от НПК.\r\n***\r\nОт 9.30 часа 26 състав на Софийския градския съд ще гледа делото срещу Емилия К. (чл. 115-118 НК). \r\n***\r\nОт 9.30 часа 26 състав на Софийския градския съд ще гледа делото срещу Валентин Д., Лина А. и Мая С. (длъжностно присвояване в особено големи размери).\r\n***\r\nОт 9.30 часа в  Конферентна зала “Европа” в сградата на КНСБ, етаж ІІ, ще се проведе дискусия за бъдещето на висшето образование и неговото финансиране.\r\n***\r\nОт 10.00 часа 12 състав на Специализирания наказателен съд ще гледа делото срещу Иван М., Марио Г., Методи З., Петър Д., Божидар Ст., Димитър Т., Стойко Ст., обвинени в образуване и ръководене на организирана престъпна група.\r\n***\r\nОт 10.00 часа 3 състав на Специализирания наказателен съд ще гледа делото срещу Мелиад Ф. и Хасан Х., обвинени в Тероризъм. \r\n***\r\nОт 10.00 часа 6 състав на Специализирания наказателен съд ще гледа делото срещу Даниел Б., Христо П., Цветан К., Павел Ал., Кирил Д., Божидар Л., обвинени в образуване и ръководене на организирана престъпна група. \r\n***\r\nОт 10.00 часа в сградата на КЕВР (бул. \"Княз Дондуков\" № 8-10, ет. 4) ще се проведе обществено обсъждане на проекта на Наредба за издаване, прехвърляне и отмяна на сертификати за произход на електрическа енергия, произведена от високоефективно комбинирано производство на електрическа и топлинна енергия. \r\n***\r\nОт 10.30 часа в салона на БЧК, ул. „Джеймс Баучер“ 76, „Национален български университет - трета възраст“ приключва учебната година.\r\n***\r\nОт 11.00 часа в Американския център на Столична библиотека (пл. „Славейков” №4А, ет.1) ще се проведе пресконференция за предстоящото осмо издание на Летния градски фестивал „София Диша“.\r\n***\r\nОт 11.00 часа в заседателната зала на БДЖ в централата на холдинга (ул. „Иван Вазов“ 3) ще се проведе брифинг по темата за европейската нотификация, която след 6 годишно проучване от страна на ЕК, разрешава на държавата да отпусне държавна помощ за дружеството и да го подпомогне в изплащането на дълговете му. Участие ще вземат: Владимир Владимиров, изпълнителен директор на БДЖ; Велик Занчев, зам.-министър на транспорта, информационните технологии и съобщенията и председател на Борда на директорите на БДЖ и Пламен Пешаров, управител на „Пътнически превози“ в БДЖ.\r\n***\r\nОт 11.00 часа в Национален пресклуб на БТА ще се проведе пресконференция, посветена на 10 години от старта на DMS 17 777 – единен дарителски номер в България. \r\n***\r\nОт 11.00 часа  в „Къщата на гражданските организации“ (ул. „Христо Белчев“ 3) представители на организация „Антикорупционен фонд“ ще проведат среща с медиите. \r\n***\r\nОт 12.00 часа в Национален пресклуб на БТА ще бъде дискутирано установеното бездействие на министъра на здравеопазването с Решение № 350 от 26.09.2014 г. на Комисията за защита от дискриминация, потвърдено с Решение № 1630 от 08.02.2017 г. на ВАС, Пето отделение по адм. дело № 12978/2015 г.\r\n***\r\nОт 13.30 часа 9 състав на Специализирания наказателен съд ще гледа делото срещу Нидал А., Алдин Н., Данаил Ал., Георги Ф., обвинени в образуване и ръководене на организирана престъпна група.\r\n***\r\nОт 14.00 часа 5 състав на Специализирания наказателен съд ще гледа делото срещу Христо Г., Квалифицирани състави на изнудване.\r\n***\r\nОт 14.00 часа 8 състав на Специализирания наказателен съд ще гледа делото срещу Иван Д., Катерина Д., Анжело В., Атанас Д., Валентин Хр., Васил Ст., Кристиян К., Марио Хр. И др., обвинени в образуване и ръководене на организирана престъпна група. \r\n***\r\nОт 15.00 часа в постоянната приемна на БСП на ул. \"Леге\" №10, етаж 1, Борис Цветков (общински съветник) и Димитър Данчев (народен представител) ще се срещнат с граждани. \r\n***\r\nОт 15.00 часа в Българска търговско-промишлена палата (БТПП) Съветът по иновации при БТПП организира кръгла маса на тема: „Финансовите инвеститори в подкрепа на иновативните стартъпи и МСП, учредени от студенти и младежи”.\r\n***\r\nОт 15.00 до 17.00 часа, заместник-председателят на СОС Милка Христова и народният представител от „БСП за България“ Димитър Данчев ще бъдат на разположение на гражданите в постоянната приемна на ул. „Леге“ №10, етаж 1.\r\nОт 15.00 до 16.00 часа народният представител Румен Георгиев ще се срещне с жители на район „Лозенец“ в клуба на БСП на ул. „Димитър Димов“ №14. \r\n***\r\nОт 14.00 часа, в зала 701 в АПИ, се отварят офертите за избор на изпълнител на строително-монтажните работи за възстановяване на участъка при 10 км на път II-14 Видин - Кула - Връшка чука.\r\n***\r\nОт 17.30 часа в НХА, галерия „Академия“, ул. „Шипка“ 1, ще се състои представянето на книгата „120 години българско изкуство. Дизайн“. \r\n***\r\nОт 18.00 часа в галерия „Нюанс“ ще бъде представена изложбата „Тайните на Лоара“. \r\n***\r\nОт 19.00 часа в галерия „Синтезис\" (бул. „Васил Левски\" 55) ще бъде открита изложба под надслова „Пространство с много измерения\".\r\n***\r\nОт 19.00 часа в Концертна зала №1 в Централния военен клуб ще се състои концертът „Песни под незалязващото слънце“.\r\n***\r\nОт 19.30 часа в зала \"България\" Нов симфоничен оркестър закрива 26-я си сезон.\r\n***\r\nОт 19.00 часа в Младежки дом – Благоевград ще бъде открито петото издание на детския театрален фестивал „Талантино“. \r\n***\r\nОт 11.00 часа в \"Кариерен център\" към Дирекция \"Регионална служба по заетостта\"-Бургас ще се проведе съвместна пресконференция на Дирекция \"Регионална служба по заетостта\"-Бургас, Дирекция \"Бюро по труда\"-Бургас, Регионална дирекция 'Социално подпомагане\"-Бургас, Дирекция \"Областна инспекция на труда\"-Бургас.\r\n***\r\nОт 18.00 часа в Дома на писателя ще бъде представено второто издание на книгата на Керана Ангелова \"Зана\".\r\n***\r\nОт 18.30 часа в залата на ДТ „Адриана Будевска“ ще бъде прожектиран новият български филм \"Пътят на воина\".\r\n***\r\nОт 10.00 часа в клуба на ПП ГЕРБ на ул. „Г. Бенковски” №1 народният представител от ПП ГЕРБ Руслан Тошев организира приемна за граждани.\r\n***\r\nОт 10.00 часа в офиса на партията на ул. „Георги Бенковски” №1 общинските съветник от ПП ГЕРБ – Антоанета Цветкова ще се срещне с граждани. \r\n***\r\nОт 10.00 часа в  Голяма Зала на Община Велико Търново ще се проведе Дипломиране на ученици от ПМГ.\r\n***\r\nОт 10.30 часа на стадиона в селото ще се проведе Откриване на „Детска полицейска академия“.\r\n***\r\nОт 18.00 часа в ХГ „Борис Денев“ ще се проведе откриване изложба живопис и графика на In memoriam Сергей Немцеров.\r\n***\r\nОт 18.00 часа в пешеходната зона в центъра на града ще се проведе Дефиле на състави от България, Грузия, Испания, Молдова и Сърбия.\r\n***\r\nОт 20.00 часа в НЧ „Братя Грънчарови-2002“ ще се проведе Официално откриване на Детски фестивал на изкуствата „Раховче“ и Международен фолклорен фестивал „Раховче“.\r\n***\r\nОт 10.00 часа в Регионална библиотека „Дора Габе“ - Интерактивна зала ще се проведе Летен детски клуб „Играй и учи”.\r\n***\r\nОт 19.00 часа в Концертна зала „Добрич“ ще се проведе концерт на Български камерен оркестър – Добрич.\r\n***\r\nОт 19.00 часа в Драматичен театър „Йордан Йовков“ ще се състои „Черното пиле“ – моноспектакъл на Мариус Куркински.\r\n***\r\nОт 18.00 часа в Музей на фотографията и съвременните визуални изкуства-Казанлък ще бъде открита фотоизложбата SECOND FACE / Miljan Nedeljković. \r\n***\r\nОт 9.00 часа в офиса на ПП ГЕРБ в гр. Брусарци, ул. „ 23–ти септември“ № 79, народните представители от ГЕРБ в 12-и МИР – Монтана, Дилян Димитров и Ирена Димова, организират  приемна за граждани.\r\n***\r\nОт 15.00 часа в пресклуба на БТА председателят на Областния съвет на БСП в Пазарджик Петя Цанкова и народните представители Йордан Младенов и Надя Клисурска организират пресконференция по актуални теми. \r\n***\r\nОт 11.00 часа в Пресклуба на БТА – Плевен ще се проведе пресконференция по повод 64-ти „Парад на модата – Плевен -2017г.“ Форумът ще бъде представен от неговия режисьор Георги Ангелов. \r\n***\r\nОт 09:00 часа в зала 12 на Районен съд – Пловдив ще се гледа делото срещу мъж, обвинен в имотна измама.\r\n***\r\nОт 09:30 часа в зала 1 на Окръжен съд – Пловдив ще се гледа делото срещу четири лица, обвинени в разпространение на наркотични вещества. \r\n***\r\nОт 10:00 часа в зала 1 на Апелативен съд – Пловдив ще се гледа жалбата на подсъдимата Антония Василева, която  е призната за виновна в това, че в периода 26.11.2011 г. – 2.02.2012 г. в гр. Хасково, при условията на продължавано престъпление в качеството й на длъжностно лице касиер в РУ „Български пощи“ ЕАД – Пловдив.\r\n***\r\nОт 13:00 часа в Тютюневия град Фондация „Пловдив 2019“ ще се проведе практически семинар на тема ИНДУСТРИАЛНА АРХЕОЛОГИЯ – Живият град в контекста на съвременните концепции за културно наследство.\r\n***\r\nОт 14.00 часа в фоайето на Общински културен институт ще се проведе пресконференция по повод 10-тото издание на фестивала „Звезден път“, който ще се проведе на 23 и 24 юни в Разград. \r\n***\r\nОт 19.00 часа на пл. „Алеко“ в Свищов, ще започне концерт на военните духови оркестри в Сухопътни войски, част от честванията по повод 140 години от освобождението на града.\r\n***\r\nОт 10.00 ч. в  Смолян, в района на тунела в кв. Устово, Регионална дирекция „Пожарна безопасност и защита на населението“ – Смолян, съвместно с РД ПБЗН - Пловдив ще проведат мащабно занятие във връзка с тестването на силите за реагиране на единната спасителна система в  Смолян – Пожарна, Полиция, Бърза помощ и БЧК-Смолян.\r\n***\r\nОт 10.00 часа в офиса на ГЕРБ на бул. „Митрополит Методий Кусев” № 5 народният представител Емил Христов ще се срещне с граждани. \r\n***\r\nОт 10.00 часа в Детски отдел на библиотека „Родина“ ще се проведе Програма за лятна работа с деца.\r\n***\r\nОт 10.00 часа, в Пресклуб на БТА – Стара Загора, ще се състои пресконференция на Инициативния комитет на собствениците на земи в квартал „Бедечка“. \r\n***\r\nОт 18.00 часа в РБ „Захарий Княжески“ ще се проведе Концерт - пиано на Георги Белчев, ученик на НУМСИ „Христина Морфова“.\r\n***\r\nОт 18.00 часа в Оперен театър ще бъде представена премиерата на операта „Дон Жуан“ от В.А. Моцарт. \r\n***\r\nОт 19.00 часа в Драматичен театър ще бъде представена постановката „Госпожа Министершата“ от Бранислав Нушич.\r\n***\r\nОт 19.00 часа в Къща музей „Гео Милев“ ще се състои представяне книгата на Александър Урумов „Али безсмъртния“.\r\n***\r\nОт 17.30 часа в Градската градина Духовият и Народният оркестър организират летен концерт за жителите и гостите на града.\r\n***\r\nОт 19.00 часа в голямата кинозала в Дом на техниката-Хасково ще се състои Концерт-спектакъл в подкрепа на кампанията „От любов към живота“.\r\n***\r\nОт 10.00 часа в зала 203 на общината ще се проведе брифинг.", "date": "2017-06-20", "title": "Предстоящи събития в страната за 20 юни (Агенция „Фокус“)"}
{"url": "http://www.focus-news.net/news/2017/06/20/2406712/regnum-na-ladozhkoto-ezero-se-e-preobarnala-lodka-s-detsa.html", "text": "Вечерта на 19 юни на залива Импилахти в Ладожкото езеро се е преобърнала лодка с пет деца на борда, предаде  Regnum.\r\nСпасителната служба на руската Карелска република е спасила две от тях. В момента тече операция по спасяването на другите две. На място работят отряди на спасителната служба и доброволци.  Виктор Турмаков", "date": "2017-06-20", "title": "Regnum: На Ладожкото езеро се е преобърнала лодка с деца"}
{"url": "http://www.focus-news.net/news/2017/06/20/2406707/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Започнаха съвместни военноморски операции на Индонезия, Малайзия и Филипините, чиято цел е да се справят с тероризма и международната престъпност в морето Сулу, предава сингапурското издание The Straits Times.\r\nТова се случва след като филипинският град Марави се превърна в театър на бойни действия между екстремистки групировки и филипинската армия.\r\nТристранният морски патрул бе създаден на церемония, на която присъстваха министърът на отбраната на Индонезия Риамизард Риакуду и колегите му от Малайзия и Филипините Хихамудин Хюсейн и Делфин Лорензана. Изходен пункт на операциите ще е военноморската база в Таракан.\r\nПенсионираният генерал Джак Кейн каза, че руското предупреждение към САЩ, в което се казва, че Русия ще третира американските самолети в небето над Сирия като „мишени“, е „глупост“, предава The Hill .\r\n„Това е глупост. Те няма да стрелят по американски самолети. Няма да се изправят срещу Съединените американски щати“, заяви ген. Кейн за предаването „Fox and Friends“.\r\nСпоред американския генерал, Русия „има ограничен капацитет в Сирия, в сравнение със САЩ“.\r\nБившият военен смята, че от руска страна „блъфират“.\r\nИзраел ограничи електричеството, което доставя до контролираната от „Хамас“ Енергийна власт в Газа, предава The Jerusalem Post.\r\nИзраел намали електричеството, което доставя с 8 мегавата. Израелската електрическа компания потвърди в изявление това, заявявайки, че ще ограничи доставките на електроенергия до Ивицата Газа в следващите дни.\r\nТова се е случило по молба на палестинските власти. Миналата седмица израелските власти одобриха молбата на Палестинската автономия за ограничава на доставките на електроенергия с 42 мегавата.\r\nВъпреки предупрежденията за задълбочаващата се хуманитарна криза и евентуално избухване на насилие, в понеделник Израел намали количеството електричество, което предоставя на Ивицата Газа, съобщава вестник The Times of Israel.\r\nПалестинският орган за енергетика и природни ресурси (PENRA) съобщи в изявление на своята официална интернет страница, че Израел е намалил количеството електроенергия, която доставя, до осем мегаватчаса – сериозно ограничение, като се има предвид, че до този момент подаваното количество бе 125 мегаватчаса.\r\nИзраел е основният източник на електроенергия за Ивицата Газа за повече от два месеца, оставяйки територията, управлявана от „Хамас“ със само четири до шест часа ток на ден.\r\nТурски военни сили вече са пристигнали на катарска земя за провеждането на дълго планирани съвместни учения, съобщава вестник Daily Sabah, като се позовава на съобщение от Министерството на отбраната в Доха.\r\nРазгръщането на турски военнослужещи в Катар стана възможно благодарение на бързите законодателни промени, които Анкара предприе след дипломатически разрив между Доха и съседите й в Персийския залив.\r\nТурция има военна база в Катар, в която понастоящем има около 90 военнослужещи на Анкара.\r\nПланираните военни маневри са част от взаимно споразумение, насочено към укрепване на отбранителните способности на двете страни, както и за засилване на усилията за борба с въоръжените групировки, а също и за поддържане на стабилност в региона.\r\n Китайски военни кораби са на официално посещение в Оман, предава Times of Oman . Контраадмирал Шен Хао, който е заместник-командир на китайския флот в Източно море и глава на оперативна група „150%, както и съпътстващата го делегация, бяха посрещнати в Порт Султан Кабус от комодор Сайд бин Абдула ал Саеди. Сред посрещащите имаше много високопоставени офицери от Кралския флот на Оман.", "date": "2017-06-20", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2017/06/20/2407067/faz-eksploziyata-v-bryuksel-politsiyata-uveryava-che-situatsiyata-e-pod-kontrol.html", "text": "След експлозията, която разтърси централната железопътна гара в белгийската столица, полицията увери, че ситуацията в района е под контрол, съобщава германският национален ежедневник Die Frankfurter Allgemeine Zeitung. \r\nПо данни на информационната агенция Belga има прострелян човек. Кой обаче е той към момента няма данни.\r\nВ първите минути на инцидента е възникнала паника сред хората. Последвала е евакуация на гарата. Железопътната компания SNCB информира пътниците, че по нареждане на правоохранителните органи движението на влаковете е преустановено. \r\nДруги подробности около случилото се към момента не са известни.\r\nПревод и редакция: Тереза Герова", "date": "2017-06-20", "title": "FAZ: Експлозията в Брюксел - полицията уверява, че ситуацията е под контрол"}
{"url": "http://www.focus-news.net/news/2017/06/20/2406711/afp-osvobodeniyat-v-koma-ot-kndr-amerikanski-student-e-pochinal.html", "text": "Ото Уормбиър, студентът от САЩ, освободен от Северна Корея в кома след повече от година задържане, е починал, предаде  AFP. За това съобщи семейството му.\r\n22-годишният, понесъл сериозни мозъчни травми, бе евакуиран по медицински причини в САЩ на 13 юни. Той е починал в понеделник в 14:20 местно време (20:20 българско време), обграден от семейството си в болница в град Синсинати в щата Охайо. \r\n„Наше тъжно задължение е да съобщим, че синът ни, Ото Уормбайър, почина“, съобщи семейството му. „Ужасното мъчение, което синът ни получи в ръцете на Северна Корея премахна възможността за друг резултат“, добави то. \r\nВластите на Северна Корея съобщиха, че Уормбайър е попаднал в кома, скоро след като бе осъден през март миналата година за кражбата на пропаганден плакат от хотел в Северна Корея. Виктор Турмаков", "date": "2017-06-20", "title": "AFP: Освободеният в кома от КНДР американски студент е починал"}
{"url": "http://www.focus-news.net/news/2017/06/20/2406709/afp-svarzana-s-al-kayda-grupirovka-poe-otgovornost-za-napadenieto-nad-kurorta-v-mali.html", "text": "Свързана с „Ал Кайда“ групировка пое отговорност за нападението срещу туристическия курорт край столицата на Мали Бамако, при което загинаха петима души, предаде  AFP.\r\n„Групата за подкрепа на исляма и мюсюлманите“, смесица между джихадистки групировки с бивши връзки с „Ал Кайда“ съобщи в заявление, разпространено сред мавритански медии, че „трима мъченици“ са убили западните граждани, включително и членове на мисията на ЕС в страната.  Виктор Турмаков", "date": "2017-06-20", "title": "AFP: Свързана с „Ал Кайда“ групировка пое отговорност за нападението над курорта в Мали"}
{"url": "http://www.focus-news.net/news/2017/06/20/2406713/balgariya-v-svetovnite-medii-agentsiya-fokus.html", "text": "Президентът на Русия Владимир Путин проведе телефонен разговор с българския си колега Румен Радев, по време на който двамата обсъдиха въпросите на двустранното сътрудничество в различните сфери, включително и енергийната, предаде  ТАСС. \r\n„Потвърдена е взаимната заинтересованост от развитието на руско-българското сътрудничество в различните сфери, включително и в енергийната“, пише в официално съобщение на кремълската прес-служба. Обсъдените са въпросите около подготовката на съвместните мероприятия, посветени към важните в двустранен контекст юбилейни дати: 25 години от подписването на Договора за приятелски отношения и сътрудничество (3 август 2017 г.) и 140 години от Освобождението на България от османско иго (3 март 2018 г.)“, пише още там.\r\nОт пресслужбата отбелязаха, че двамата президенти са се разбрали контактите да бъдат продължени на различни равнища. Разговорът се е състоял по инициатива на българската страна.\r\nБългарският министър-председател Бойко Борисов изрази мнение по време на срещата си със своя македонски колега Зоран Заев, че най-важното нещо, което Македония е направила е, че е успяла да излезе от тежката политическа криза, „която разстрои всички държави на Балканите“, предава телевизионният канал  „24 Вести“. \r\nБойко Борисов препоръча на македонските политици по демократичен начин да разрешат проблемите в страната си, а историята да я оставят на историците. \r\nПосещението на македонския премиер Зоран Заев в София поставя въпроса ще се деблокира ли пътят за евроинтеграция на Македония, пише македонското електронно издание  \"Фактор\" , като съобщава, че от срещите в София има голямо очакване както от българска, така и от македонска страна. Според македонското правителство София има решаваща роля за разкриване на пътя за евроатлантическата интеграция на Македония, докато според българския премиер след избора на новото македонско правителство София и Скопие могат да заработят още по-твърдо за развитие на добросъседските отношения и за приближаването на Македония към НАТО и ЕС.\r\nБългария може да стане важен съюзник на Македония в Европейския съюз, извежда в заглавие на коментара си за утрешното посещение на премиера Зоран Заев в София македонското електронно издание  „Свободна Европа“ . Изданието съобщава, че начело на правителствена делегация Зоран Заев ще направи двудневно посещение в България, като според анализатори е напълно възможно да се постигне напредък за подписването на договор за добросъседство, тъй като повечето детайли по него вече са съгласувани. Според „Свободна Европа“ спорни въпроси остават езикът на документите и настояването на София за гаранции, че конституцията на Македония за не е основа за намеса във вътрешните работи на България. Изданието припомня, че през ноември миналата година това условие беше поставено от българския президент Румен Радев, в отговор на което неговият македонски колега Георги Иванов изрази надежда, че след провеждането на парламентарните избори в двете страни взаимоотношенията могат да бъдат придвижени напред. „Свободна Европа“ пише, че откритите въпроси могат да бъдат разрешение от новото правителство по време на посещението в София. Македонското електронно издание цитира Исмет Рамадани, председател на Евроатлантическия съвет на Македония, който смята, че страната трябва да използва позитивното разположение, което съществува в ЕС, както и в българското правителство. „Ако се съгласуват двата въпроса, мисля, че ще се намери компромис и ще се подпише договор за добросъседство, а тогава България може да направи много за Македония“, смята Рамадани. „Свободна Европа“ цитира и бившия македонски посланик в НАТО проф. Нано Ружин, според когото посещението в София може да разреши проблемите, началото на решаването на които беше направено още от правителството на Любчо Георгиевски през 1998 година. Според Ружин „важно за Македония е не само започването на преговори за членство в ЕС, и за членството в НАТО, да имаме България за съюзник, тъй като през последните години София често пъти се солидаризираше с Атина. „Свободна Европа припомня, че още през 2012 година тогавашният български външен министър Николай Младенов е изпратил писмо до македонския си колеги Никола Поповски с три условия, които Скопие трябва да изпълни, за да получи българска подкрепа за евроинтеграцията си. Тогава Младенов е поискал подписване на договор за добросъседски отношения и сътрудничество, изграждане на необходимата инфраструктура и създаване на Висш съвет, на който да се провеждат годишни общи заседания на правителството. Година по-късно през 2013 година в Кюстендил се проведе съвместно заседание на двете правителства, а след това бяха реализирани няколко срещи на делегации от двете страни.\r\nПравителствена делегация, начело с премиера Зоран Заев, ще направи двудневно посещение в България, пише в днешния си брой вестник  \"Нова Македония \". Според пресслужбата на македонското правителство първата официална среща на Заев в София е предвидена за 10.50 часа с представители на българския държавен връх. В съобщението се казва, че дипломатическите активности на новото македонско правителство са насочени за решаване на проблемите със съседите, като предисловие за европейската интеграция на Македония. \"Нова Македония\" отбелязва, че съвместни работни групи са заседавали за подготовката на срещите, както и по неофициална информация върху съществуващите различия за тълкуването на историята и общо отбелязване на важни дати в историята от Скопие и от София. Според \"Нова Македония\" тези въпроси продължават да са актуални, но и двете страни очакват позитивен импулс.\r\nНовият македонски премиер Зоран Заев ще направи двудневно посещение в България, по време на което ще се срещне с премиера Бойко Борисов и президента Румен Радев, така София става втората външнополитическа дестинация за Заев след посещението му в Брюксел, пише скопският вестник  \"Вечер\". \r\nСпоред изданието засилената активност на премиера Заев в европейската централа в Брюксел и в съседните държави цели подобряване на сътрудничеството и подкрепа за евроатлантическата интеграция на Македония.\r\n\"Вечер\" пише, че българският премиер Борисов се надява, че с избора на новото правителство София и Скопие ще успеят да разширят добросъседските отношения и да приближат Македония към НАТО и ЕС.\r\nИзданието цитира Борисов, който е заявил, че е \"убедил канцлера Меркел и останалите лидери, че на новото правителство в Македония трябва да се даде шанс.\"\r\nСлед Брюксел София е втората дестинация, която министър-председателят на Македония Зоран Заев ще посети след формирането на новото правителство в Скопие, предава телевизионният канал  A1 On. \r\nЗаев пристига на двудневна визита в България във вторник, 20 юни, в рамките на която ще проведе срещи с българския си колега Бойко Борисов и държавния глава Румен Радев.\r\nМакедонският премиер многократно подчерта, че от България, която от 1 януари следващата година поема ротационното председателство на ЕС, очаква добро сътрудничество и подкрепа за евроатлантическите стремежи на Македония.\r\nСлед избирането на новото македонско правителство българският премиер Борисов изрази увереност, че София и Скопие ще работят за укрепване на добросъседските отношения и за приближаване на Македония към ЕС и НАТО.\r\nСлед срещата си с германския канцлер Ангела Меркел, проведена по-рано този месец, Борисов подчерта, че  Четирима чужденци са избягали от затвор в индонезийския курортен остров Бали, използвайки тунел, съобщи в понеделник ръководителят на институцията, предавa  Reuters . Сред бегълците има български гражданин – Димитър Николов.\r\nОстаналите трима са 33-годишният Шон Едуард Дейвидсън от Австралия, 31-годишният Сайед Мохамед Саид от Индия и 50-годишният малайзиец Ти Кок Кинг.\r\n„Тунелът е дълъг около 12 метра и предполагаме, че изграждането му е отнело повече от седмица“, уточниха от затвора в Керобокан.\r\nВластите са убедени, че бегълците все още се намират в близост до затвора и не са напуснали пределите на острова. Задействана е операция за издирването им.би искал Македония да бъде стабилна държава. „Затова убедих канцлера Меркел и останалите, че трябва да дадем шанс на новото правителство“, припомня телевизионният канал думите на българския министър-председател.", "date": "2017-06-20", "title": "България в световните медии (Агенция \"Фокус\")"}
{"url": "http://www.focus-news.net/news/2017/06/20/2407052/prokuraturata-poiska-snemaneto-na-imuniteta-na-narodniya-predstavitel-ot-gerb-dimitar-gamishev-obvinen-v-prichinyavane-na-smart-po-nepredpazlivost-obzor.html", "text": "Главният прокурор Сотир Цацаров внесе в Народното събрание искане за снемане имунитета на народния представител от ПГ на ГЕРБ Димитър Гамишев във връзка с наказателно производство, образувано по внесен на 22 юни 2016 г. от Окръжна прокуратура Благоевград обвинителен акт срещу него в Окръжен съд – Благоевград. На брифинг говорителят на главния прокурор Румяна Арнаудова каза, че става въпрос за пътнотранспортно произшествие, случило се на 27 ноември 2014 г., в района на село Копривлен, когато при превишаване на максимално допустимата скорост за движение в населено място, Гамишев се е движил с 68 км/ч и е нарушил правилата за движение по пътищата, като по непредпазливост, вследствие на умишлено нарушените правила за движение по пътищата е причинил смърт на пресичащ пешеходец. Тя посочи още, че това съдебно производство е стартирало в Окръжен съд Благоевград, но след като Димитър Гамишев е придобил статут на народен представител, съответно и имунитет, производството е било спряно от съда и изпратено на Софийския градски съд. По думите ѝ от своя страна СГС е спрял производството до снемане на имунитета, а главният прокурор поиска даване на разрешение снемането му, за да продължи образуваното съдебно производство.\r\nПо-късно през деня от ГЕРБ разпространиха съобщение, според което Димитър Гамишев доброволно ще се откаже от имунитета си. Гамишев ще внесе в сряда заявление до ръководството на Народното събрание, с което изразява съгласието си да бъде снет депутатския му имунитет.\r\nСтефан ПЕТРОВ", "date": "2017-06-20", "title": "Прокуратурата поиска снемането на имунитета на народния представител от ГЕРБ  Димитър Гамишев, обвинен в причиняване на смърт по непредпазливост (ОБЗОР)"}
{"url": "http://www.focus-news.net/news/2017/06/20/2406714/remontnite-deynosti-v-dkts-xii-v-lyulin-shte-namalyat-razhodite-za-otoplenie-v-meditsinskoto-zavedenie-s-mezhdu-30-i-40-obzor.html", "text": "Кметът на София Йорданка Фандъкова направи оглед на ремонтните дейности в ДКЦ XII в „Люлин“. По време на огледа тя съобщи, че се очаква след края на ремонта разходите за отопление в медицинското заведение да бъдат с между 30 и 40% по-ниски. По думите ѝ строителните дейности са в ход от месец май, като те включват цялостна подмяна на дограмата, топлоизолация на сградата, подмяна на отоплителната инсталация и осветлението. Според нея ремонтните дейности са напреднали доста, като до този момент 100% дограмата е сменена, още няколко дейности са завършени, а останалите са изпълнени на над 60-80%. Тя каза още, че се очаква ремонтните дейности да приключат много по-рано от крайния срок, който е през есента. По думите ѝ през цялото време на провеждане на ремонта, клиниката продължава работа и обслужва пациенти. Според нея ДКЦ-тата, които се управляват добре и професионално, не само могат да не бъдат на загуба, а даже могат и да напредват с много от дейностите си. Кметът на столицата изтъкна, че в това медицинско заведение е бил реализиран първият проект от програмата „Джесика“ , по която са били закупени няколко апарата, за които са били привлечени добри специалисти и вече има над 1000 обслужени пациенти повече. По думите ѝ политиката на Столичната община е да оздравява и да подобрява общинското здравеопазване, защото то има своето място и всяка година се отделят между 8 и 9 милиона лева за дофинансиране на дейностите в общинските дейности, които не се включени в Здравната каса. \r\nЗам.-кметът на София Дончо Барбалов каза, че там където има нужда и където може, Общината се стреми да предостави все повече медицински услуги. По думите му е обърнато сериозно внимание на тези ДКЦ-та, които са най-критични от към финансово състояние, за да могат те да подобрят своята работа и да се възползват от примера на други, които са много добри. Той припомни, че на миналата сесия на Общинския съвет се е взело решение за ликвидация на 2 ДКЦ-та, които са изчерпали своя потенциал. Той каза още, че всеки случай се гледа поотделно и че се надява скоро да няма ДКЦ-та, които да бъдат ликвидирани. Зам.-кметът допълни, че в момента текат конкурси за управители на общинските медицински заведения, като тяхна задача ще бъде ги да стабилизират финансово.", "date": "2017-06-20", "title": "Ремонтните дейности в ДКЦ XII в „Люлин“ ще намалят разходите за отопление в медицинското заведение с между 30 и 40% (ОБЗОР)"}
{"url": "http://www.focus-news.net/news/2017/06/20/2406715/reuters-arzhentinskata-armiya-saobshtava-che-neynata-stranitsa-v-internet-e-napadnata-ot-hakeri-vazmozhno-ot-islyamska-darzhava.html", "text": "Аржентинската армия съобщи, че нейната страница в интернет е разбита и в нея са публикувани изображения на терористи от „Ислямска държава“, предаде  Reuters.\r\n„Това е заплаха. „Ислямска държава“ е в Аржентина и ще разберете повече от нас скоро“, пише на страницата. Снимки на хора, облечени в черно са публикувани на сайта. „Аржентинската армия не е сигурна кой стои зад нападението и провежда разследване“, съобщи нейният прессекретар Долорес Сен Мартин. Интернет страниците на аржентинските флот и ВВС не са пострадали. \r\nМинистерството на отбраната все още не е излязло с коментар по въпроса.  Виктор Турмаков", "date": "2017-06-20", "title": "Reuters: Аржентинската армия съобщава, че нейната страница в интернет е нападната от хакери – възможно от „Ислямска държава“"}
{"url": "http://www.focus-news.net/news/2017/06/20/2406719/tass-edno-ot-detsata-ot-preobarnatata-lodka-na-ladozhkoto-ezero-e-zaginalo.html", "text": "Едно от момичетата, намирали се в преобърналата се лодка на Ладожкото езеро в Русия, се удавило, предаде ТАСС.\r\n„Бяха деца на възраст 15-16 години, четири момчета и момиче. Момичето загина пред очите им“, съобщи кметът на селото на брега на езерото Импилахти Жана Шарец. И петте деца са били от град Сортавала. Според наличната информация, „децата са отишли за риба, но силният вятър е преобърнал лодката“. \r\nВ момента се води издирване за оцелелите деца.  Виктор Турмаков", "date": "2017-06-20", "title": "ТАСС: Едно от децата от преобърнатата лодка на Ладожкото езеро е загинало"}
{"url": "http://www.focus-news.net/news/2017/06/20/2406720/krasimir-shekerdzhiev-atanaska-disheva-olga-kerelska-boryana-dimitrova-i-sevdalin-mavrov-sa-novite-chlenove-na-visshiya-sadeben-savet-ot-sastava-na-sadiyskata-kolegiya-obzor.html", "text": "При проведеното повторно гласуване за членове на ВСС от състава на Съдийската колегия са избрани Красимир Шекерджиев, Атанаска Дишева, Олга Керелска, Боряна Димитрова и Севдалин Мавров. Гласували са 1922 от имащите право на глас 2238 съдии. Общият брой на подадените действителни гласове е 1912. Няма недействителни бюлетини при електронното дистанционно гласуване. Недействителните хартиени бюлетини са 10. С хартиена бюлетина са гласували 467-ма души, а чрез системата за електронно дистанционно гласуване 1455-ма съдии.\r\nОт действителните бюлетини подадени в избирателните секции гласовете са разпределени:\r\n1. Атанаска Дишева – 809 гласа;\r\n2. Боряна Димитрова – 690 гласа;\r\n3. Вера Цветкова – 111 гласа;\r\n4. Владимир Вълков – 403 гласа;\r\n5. Георги Георгиев – 208 гласа;\r\n6. Емил Дечев – 523 гласа;\r\n7. Ерна Павлова – 413 гласа;\r\n8. Илияна Балтова – 204 гласа;\r\n9. Калин Баталски – 553 гласа;\r\n10. Красимир Шекерджиев – 835 гласа;\r\n11. Красимира Милачкова – 128 гласа;\r\n12. Красимира Костова – 134 гласа;\r\n13. Любомир Нинов – 66 гласа;\r\n14. Методи Лалов – 193 гласа;\r\n15. Мирослав Йорданов – 139 гласа;\r\n16. Мирослав Начев – 132 гласа;\r\n17. Николай Гунчев – 214 гласа;\r\n18. Олга Керелска – 709 гласа;\r\n19. Пламен Дацов – 207 гласа;\r\n20. Райна Мартинова – 120 гласа;\r\n21. Роман Николов – 144 гласа;\r\n22. Светлозар Рачев – 304 гласа;\r\n23. Севдалин Мавров – 576 гласа;\r\n24. Станислав Георгиев – 427 гласа;\r\n25. Татяна Жилова – 86 гласа;\r\n27. Янко Янев – 208 гласа.\r\nПри посочените резултати няма кандидат събрал повече от половината действителни гласове, поради което за избрани се считат събралите най-много гласове.\r\n„За първи път магистратите, които занапред ще бъдат членове на новия ВСС, се ползват с такава голяма представителност и доверие“. Така правосъдният министър Цецка Цачева коментира пред журналисти възможността за новия състав на ВСС да се гласува дистанционно и по електронен път. По думите ѝ именно това води до изключително висока избирателна активност, което ще стане причина за първи път членове на ВСС да се ползват с такава голяма представителност. „Това означава и доверие към магистратите, които занапред ще бъдат членове на новия ВСС“, аргументира се Цачева. Правосъдният министър заяви, че очаква от новия състав на ВСС професионално и коректно да изпълнява решенията си такива, каквито са разписани в Закона за съдебната власт и Конституцията. \r\nТемата коментира и главният прокурор Сотир Цацаров. Според него смисленият отговор за съдебната реформа е, че за първи път имаме ВСС, който ще е избран чрез пряк избор от всички прокурори по отношение на прокурорската квота, и пряк избор от всички съдии от съдийската квота. „Аз мисля, че това ще бъде добре работещ ВСС“, заяви Цацаров. Във връзка с темата а съдебната реформа, главният прокурор призова: „Повече право и по-малко политика и съдебната реформа току-виж се случила“.", "date": "2017-06-20", "title": "Красимир Шекерджиев, Атанаска Дишева, Олга Керелска, Боряна Димитрова и Севдалин Мавров са новите членове на Висшия съдебен съвет от състава на Съдийската колегия (ОБЗОР)"}
{"url": "http://www.focus-news.net/news/2017/06/20/2406721/ipn-venetsianskata-komisiya-smyata-che-predlozhenata-izbiratelna-reforma-v-moldova-e-nepreporachitelna.html", "text": "Измененията на избирателната система в Молдова се смятат за „непрепоръчителни“ от експертите от Венецианската комисия. Според нея едномандатните избирателни райони ще бъдат повлиявани от местните бизнес интереси и ще намалят броя на жените в парламента на страната, предаде  IPN.\r\nСпоред авторите на доклада проектозаконът не е бил обсъждан открито и широко сред обществото на страната. Според експертите не е препоръчително да се прилага подобна широка реформа без консенсус. Членовете на Комисията не са сигурни как мажоритарната система ще бъде формирана и смятат, че неяснотите около прилагането ѝ представляват уязвимост. \r\nСпоред експертите от Венеция, измененията в електоралната система без предварителни подобрения в закона, свързани с финансирането на избирателните кампании и без процесът да бъде направен по-прозрачен, няма да постигнат целта кандидатите за депутати да бъдат по-почтени.  Виктор Турмаков", "date": "2017-06-20", "title": "IPN: Венецианската комисия смята, че предложената избирателна реформа в Молдова „е непрепоръчителна“"}
{"url": "http://www.focus-news.net/news/2017/06/20/2406725/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Германският министър на външните работи Зигмар Габриел даде сигнал, че Великобритания може да получи „мек Брекзит“, който да я остави в Единния пазар на ЕС, след като официално напусне Съюза, пише The Independent.\r\nГерманският външен министър направи тези коментари при началото на преговорите за излизане, стартирани от британския министър на въпросите, свързани с Брекзит, Дейвид Дейвис и главния преговарящ на ЕС Мишел Барние. Габриел посочи, че „има открита врата“ за Британците, ако размислят относно Брекзит.\r\nПо време на интервю пред местни медии министърът посочи, че „може би има шанс за постигане на т.нар. „мек Брекзит“. Той обаче добави, че оставането в Единния пазар ще изисква от Великобритания най-малко да приеме свободата за придвижване на работници от ЕС.\r\nГабриел също така заяви, че би било най-добре, ако Великобритания изобщо не напуска ЕС и макар и да призна, че това „едва ли е възможно в момента“, той добави, че „ще бъде запазена отворена врата за британците“. Същевременно той разкритикува Британската консервативна партия, посочвайки, че тя „си е играла с емоциите на британските поданици, лъжейки ги за Европа и оставяйки ги в неяснота относно последствията от напускането“. \r\nВъпреки, че много срещи в Брюксел са придружени от добро вино, изглежда, че преговорите за Брекзит ще са „сухи“. Заради очакваната гореща вълна европейските бюрократи са посъветвани да бъдат трезви по време на обсъжданията. Също така изглежда, че британският министър на въпросите, свързани с Брекзит, Дейвид Дейвис ще води преговорите с главния преговарящ на ЕС Мишел Барние на тъмно, защото екипите им са посъветвани да гасят осветлението, пише The Daily Telegraph.\r\nПреговорите също така ще приключват рано през деня, защото на чиновниците от ЕС им е позволено да напускат работа към 16:00 часа, ако времето е твърде топло. Според препоръките, отправени на европейските бюрократи те трябва да зарежат костюмите, да избягват пиенето на алкохол, да стоят на тъмно и да напускат работните си места рано.\r\nОстава само да се види дали министър Дейвид Дейвис в ежедневни одежди ще отпива от портокалов сок. \r\n Министърът на вътрешните работи на Великобритания Амбър Руд заяви, че нападението в парка „Финсбъри“ в Лондон е „поредното нападение срещу Великобритания“, подобно на другите скорошни трагедии, които „обединяват страната в гняв и мъка“, предаде The Guardian.\r\n„Не трябва да позволяваме на омразата да спечели. Жизнено важно е, повече от всякога, да стоим обединени и да не позволяваме на хората, които искат да използват омразата, за да разделят, да успеят“, посочи тя. „Натъжена съм да видя предположения, че това страхливо престъпление не се третира както тези на Уестминстърския мост, в Манчестър или на Лондонския мост. Нека няма съмнение, че тази атака е толкова ужасяваща, колкото предишните. Мъката ни е не по-малко сурова. Когато този микробус бе насочен срещу невинни хора, полицията бе на място и реагира за броени минути. Осем минути след нападението полицията го обяви за терористично нападение“, посочи министърът.\r\nБританският министър-председател Тереза Мей заяви, че има „твърде много толериране на екстремизма“ през последните години, включително и към омразата срещу мюсюлманите, предаде The Daily Express.\r\nМинистър-председателят описа нападението в Северен Лондон като „причиняващо гадене“ и добави, че Великобритания няма да бъде сломена от тероризма. „Тероризмът, екстремизмът и омразата приемат много форми и ние възнамеряваме да се справим с тях, който и да е отговорен“, посочи Тереза Мей.\r\n„Правителството ще смаже екстремизма и идеологията на омразата, и в обществото, и в интернет. Ние ще прегледаме нашата антитерористична стратегия, за да може полицията и силите за сигурност да имат властта, от която се нуждаят“, посочи тя.“Ще установим нова комисия за справяне с екстремизма по същия начин, по който се борим срещу расизма“, закани се министър-председателят .", "date": "2017-06-20", "title": "Преглед на някои от основните теми в британския  печат (Агенция „Фокус“)"}
{"url": "http://www.focus-news.net/news/2017/06/20/2406710/neweurope-mishel-barnie-i-deyvid-deyvis-sa-se-razbrali-za-prioritetite-i-srokovete-po-vreme-na-pregovorite-za-brekzit.html", "text": "Британският министър по въпросите, свързани с Брекзит, Дейвид Дейвис съобщи, че страната му е приела предложението на Европейския съюз за „четири седмици преговори“, след като приключи срещата си с основния преговарящ на Съюза Мишел Барние, предаде  NewEurope.\r\nПо време на първата си съвместна пресконференция Барние и Дейвис посочиха, че „четириседмичния преговорен модел“ би трябвало да даде тласък на преговорите така, че те да дадат по-скорошен резултат. Двамата са се разбрали да установят приоритетите и сроковете на преговорите.\r\n„Днес се разбрахме за датите, разбрахме се за организацията и се споразумяхме за приоритетите на преговорите“, заяви Барние, описвайки четириседмичния модел, според който по-нататъшните преговори ще се проведат на 17 юли, 28 август, 18 септември и 9 октомври.  Виктор Турмаков", "date": "2017-06-20", "title": "NewEurope: Мишел Барние и Дейвид Дейвис са се разбрали за приоритетите и сроковете по време на преговорите за Брекзит"}
{"url": "http://www.focus-news.net/news/2017/06/20/2406723/afp-donald-tramp-osadi-brutalnata-severna-koreya-sled-smartta-na-amerikanskiya-student.html", "text": "Президентът на САЩ Доналд Тръмп осъди Северна Корея като „брутален режим“, след смъртта на 22-годишният американски студент, преди седмица освободен в кома от изолираната държава, предаде  AFP.\r\nГоворейки минути след пристигането на новината за смъртта на Ото Уормбайър Тръмп осъди режима в Пхенян.\r\n„Лоши неща се случват, но поне той пристигна при родителите си“, заяви Тръмп по време на мероприятие в Белия дом.  Виктор Турмаков", "date": "2017-06-20", "title": "AFP: Доналд Тръмп осъди „бруталната“ Северна Корея след смъртта на американския студент"}
{"url": "http://www.focus-news.net/news/2017/06/20/2406726/sluzhitelite-na-mvr-gotvyat-protesti-ako-ne-badat-prieti-konkretni-angazhimenti-za-izpalnenie-za-iskaniyata-im-obzor.html", "text": ". Служителите на МВР ще предприемат активни протестни действия, ако от министерството и министерски съвет не бъдат приети конкретни ангажименти за изпълнение за исканията им. Това стана ясно от декларация на Синдикаланата Федерация на служителите на МВР (СФСМВР), публикувана в отговор на позицията на вътрешния министър Валентин Радев по въпроса с исканията за по-високи заплати в системата. На свое заседание на 24 и 25 юни УС на СФСМВР се очаква да обсъди и вземе решения за местата, формите и началната дата на активни протестни действия в столицата и страната. Федерацията започва и разговори с други синдикални организации, както в системата на МВР, така и извън нея, за участие и подкрепа на тези протестни действия. В декларацията си СФСМВР посочват, че с писмо от 12 юни са поискали среща с министър Радев, на която да му бъдат изложени аргументи във връзка с исканията им, на което така и не са получили отговор. Позицията им дойде в отговор на изказването на вътрешния министър от парламентарната трибуна в петък, че не е чул съществени аргументи за увеличение на заплатите в МВР, ден след като след проведена срещу между синдикатите и заместник-министъра на вътрешните работи Стефан Балабанов, бе обявено, че двете страни са се разбрали за по-високи заплати на полицаите. За „Фокус“ зам.-председателят на Синдикаланата Федерация на служителите на МВР (СФСМВР) Илия Кузманов коментира, че реакцията на министър Радев е била много неадекватна и будеща недоумение. „Очакваме от него да направи това, което каза на първата ни среща – да работи за служителите в МВР, тоест да направи необходимия компромис, да разговаря с г-н Горанов в Министерски съвет и да предложи увеличаване на заплатите на служителите в МВР“, заяви Илия Кузманов. Той уточни, че към момента няма отговор от страна на вътрешното министерство. Във връзка с предложението на министъра да бъдат увеличени заплатите на полицейските служители, които работят „на терен“, той бе категоричен, че федерацията не би се съгласила с такъв компромис. На въпрос дали наистина е възможно да се стигне и до ефективни протести от страна на служителите на МВР, ако исканията им не бъдат изпълнени, той отговори: „Не само е възможно, но е съвсем предстоящо да се случи, ако разговорът продължава да върви по медиите, без конкретни ангажименти от страна на министерството и на Министерски съвет съответно“. Зам.-председателят на СФСМВР припомни и проблемите, които от федерацията са поставили пред министерството и отбеляза, че те по в никакъв случай не свършват със заплащането. „За нас е много важен проблемът с униформите. Там се предложи, и то съвсем резонно, когато държавата не може да осигури други, те да бъдат заплащани с пари, тъй като колегите така или иначе си закупуват тези дрехи със собствени средства. Искаме и чисто нов закон в Министерството на вътрешните работи, разбира се, тук ще бъдем толерантни - за пролетта на 2018 година. Не можем и не го искаме веднага. Искаме и промяна в сега действащия закон за МВР за обвързване на нашата работна заплата със социално измерим променлив фактор – да кажем средната работна заплата в страната, за да не бъдем принудени всяка година или през година да искаме увеличения“, обясни Илия Кузманов.\r\nВесела ПЕТРОВА", "date": "2017-06-20", "title": "Служителите на МВР готвят протести, ако не бъдат приети конкретни ангажименти за изпълнение за исканията им (ОБЗОР)"}
{"url": "http://www.focus-news.net/news/2017/06/20/2406716/the-guardian-spored-ambar-rud-napadenieto-vav-finsbari-park-obedinyava-velikobritaniya-v-gnyav-i-maka.html", "text": "Министърът на вътрешните работи на Великобритания Амбър Руд заяви, че нападението в парка „Финсбъри“ в Лондон е „поредното нападение срещу Великобритания“, подобно на другите скорошни трагедии, които „обединяват страната в гняв и мъка“, предаде The Guardian.\r\n„Не трябва да позволяваме на омразата да спечели. Жизнено важно е, повече от всякога, да стоим обединени и да не позволяваме на хората, които искат да използват омразата, за да разделят, да успеят“, посочи тя. „Натъжена съм да видя предположения, че това страхливо престъпление не се третира както тези на Уестминстърския мост, в Манчестър или на Лондонския мост. Нека няма съмнение, че тази атака е толкова ужасяваща, колкото предишните. Мъката ни е не по-малко сурова. Когато този микробус бе насочен срещу невинни хора, полицията бе на място и реагира за броени минути. Осем минути след нападението полицията го обяви за терористично нападение“, посочи министърът.   Виктор Турмаков", "date": "2017-06-20", "title": "The Guardian: Според Амбър Руд нападението  във  „Финсбъри парк“ обединява Великобритания в гняв и мъка"}
{"url": "http://www.focus-news.net/news/2017/06/20/2406717/reuters-teheran-otricha-dannite-che-v-sauditska-arabiya-sa-zadarzhani-iranski-voenni.html", "text": "Представител на иранското МВР заяви, че твърденията на Саудитска Арабия, че е задържала трима членове на иранската армия са погрешни, предаде  Reuters.\r\n„Хората, които са се сблъскали с властите на Саудитска Арабия са прости рибари“, заяви Маджид Акабабай, директор на отдел „Гранични въпроси“ към министерството. Саудитското министерство на информацията излезе по-рано в понеделник с официално заявление, че е задържало трима членове на Иранската революционна гвардия. \r\nАкабабай посочи, че Саудитците са стреляли по рибарите, убивайки един от тях. „Саудитска Арабия стреля по два рибарски кораба, което доведе до смъртта на един от рибарите“, посочи той.  Виктор Турмаков", "date": "2017-06-20", "title": "Reuters: Техеран отрича данните, че в Саудитска Арабия са задържани ирански военни"}
{"url": "http://www.focus-news.net/news/2017/06/20/2406728/nezavisimaya-gazeta-rusiya-specheli-targ-za-dostavka-na-helikopteri-za-egipet.html", "text": "Русия спечели търг за доставка на хеликоптери Ка-52К „Катран“ за Египет, за което бе обявено официално на авиоизложението в Бурж. За това, че Москва е разчитала на победа в търга за палубни хеликоптери за египетските кораби „Мистрал“ още в началото на месец юни съобщи вицепремиерът Дмитрий Рогозин , пише   Независимая Газета.\r\n„Ние разчитаме на сериозен резултата, защото тези кораби се планираха по технически параметри, зададени от нашето министерство на отбраната и бяха адаптирани именно за наши хеликоптери. Затова и бе логично именно такова решение да бъде взето“, заяви през юни Рогозин. Той отбеляза, че е обсъждал въпроса за доставката на „Катран“ с президента на Египет Абдел Фатах ас Сиси по време на посещението си в Кайро. \r\nКа-52К „Катран“ в момента преминават през изпитания.  Виктор Турмаков", "date": "2017-06-20", "title": "Независимая Газета: Русия спечели търг за доставка на хеликоптери за Египет"}
{"url": "http://www.focus-news.net/news/2017/06/20/2406732/izkazvane-na-shahmatista-i-deputat-ot-ruskata-duma-anatoliy-karpov-vazrodi-skandala-okolo-proizhoda-na-kirilitsata-obzor.html", "text": "Изказване на шахматиста и депутат от руската Дума Анатолий Карпов възроди скандала около произхода на кирилицата. В телевизионно интервю Карпов заяви, че в Русия знаят, че кирилицата идва от Византия и добави, че границите на държавите са били съвсем различни, когато азбуката е създадена. Изказването на руският шахматист и депутат стана причина за това премиерът Бойко Борисов да отмени предвидената си среща с Карпов, който е на посещение у нас по покана на лидера на \"Атака\" Волен Сидеров. \r\nГлавният прокурор Сотир Цацаров също коментира думите на руския шахматист. По думите му добрите чувства между българския и руския народ са факт, но това не може да промени историята, че именно България дава азбуката на славянските народи. Главният прокурор отрече двамата да са обсъждали въпроса днес. \"Ако трябва да го кажа по друг начин шах-матът е шах-мат. Добрите отношения, добрите чувства на руския към български, българския към руския народ са факт, но това не може да промени историята - че именно България е дала азбуката на славянските народи. Независимо от това кой какво казва. Независимо от това този, който го казва каква длъжност заема. Повтарям шах-матът е шах-мат. Добрите отношения са добри отношения. Историята не може да бъде променена\", каза главният прокурор Сотир Цацаров.\r\nАгенция \"Фокус\" припомня: На 24 май руският държавен глава Владимир Путин заяви, че 24 май е празничен ден в Русия, заради Деня на славянската писменост, която е дошла в страната „от македонската земя“. Путин каза това в рамките на срещата си с македонския му колега Георги Иванов в Москва. Изказването на руския президент предизвика вълна от остри реакции у нас. Тогава премиерът Бойко Борисов се срещна с посланика на Руската федерация у нас Анатолий Макаров и постави пред него въпроса за изявлението на руския президент Владимир Путин относно славянската писменост. Министър-председателят обърна внимание, че подобни изявления на самия 24 май, който е официален празник у нас, провокират остри реакции сред българските граждани и напомни, че създаването на кирилицата е станало по волята и с участието на българската държава при царуването на българския владетел Борис Първи Михаил. Борисов изтъкна, че и днес на създадената на българска земя азбука пишат десетки народи в цял свят, включително населяващи територията на Руската федерация и напомни, че това бе подчертано и от Патриарха на Москва и цяла Русия Кирил по време на официалното му посещение в България през 2012 г.", "date": "2017-06-20", "title": "Изказване на шахматиста и депутат от руската Дума Анатолий Карпов възроди скандала около произхода на кирилицата (ОБЗОР)"}
{"url": "http://www.focus-news.net/news/2017/06/20/2406733/voa-dzhared-kushner-se-otpravya-za-mirni-pregovori-v-blizkiya-iztok.html", "text": "Джаред Кушнер, зет и водещ съветник на президента на САЩ Доналд Тръмп ще замине за Близкия изток тази седмица, за да продължи работа по постигането на мирен договор между Израел и палестинците, предаде  VOA.\r\nСлужител на Белия дом съобщи, че той ще пристигне в сряда за срещи в Йерусалим и Рамала. Междувременно личният пратеник на Тръмп Джейсън Грийнблат ще пристигне там в понеделник. Служителят посочи, че двата ще се срещнат с израелския министър-председател Бенямин Нетаняху и с президента на Палестинската автономия Махмуд Аббас. \r\nТръмп призова публично към мир по време на посещението си в Израел миналия месец. Той посочи, че мирът в Близкия изток ще бъде „най-голямото споразумение“, поставяйки Кушнер и Грийнблат начело на начертаването на курса към него. \r\nИзточникът от Белия дом посочи, че споразумението ще отнеме време и добави, че е възможно да има и други посещения на Кушнер и Грийнблат в региона.  Виктор Турмаков", "date": "2017-06-20", "title": "VOA: Джаред Кушнер се отправя за мирни преговори в Близкия изток"}
{"url": "http://www.focus-news.net/news/2017/06/20/2406727/tass-sergey-lavrov-shte-provede-pregovori-s-frenskiya-si-kolega-v-moskva.html", "text": "Руският външен министър Сергей Лавров ще проведе във вторник в Москва преговори с френския си колега Жан-Ив льо Дриан. Работното посещение на френския министър в Русия цели развитие на договореностите за активизацията на двустранното сътрудничество, постигнати във Версай на 29 май между президентите на двете страни Владимир Путин и Еманюел Макрон, предаде ТАСС.\r\n„По време на преговорите Лавров и Льо Дриан подробно ще разглеждат настоящите въпроси пред руско-френските отношения“, пише в официално заявление на руското МВнР. „Ще се обсъдят съвместните действия по налагането на взаимодействието на антитерористична основа, ще се състои обмен на мнения относно разрешаването на най-актуалните международни проблеми, включително ситуацията в Украйна, в Сирия, в Либия, в Сахаро-Сахелския регион и на Близкия изток. Министрите ще „си сверят часовниците“ относно дневния ред в Съвета за сигурност на ООН, в който Франция и Русия си сътрудничат тясно като постоянни членове“, пише още там. \r\n„Франция е един от водещите партньори на Русия в Европа и по света. Между двете държави има разнопланово сътрудничество в сферата на политиката, икономиката, културата и хуманитарния обмен. Участието на Париж в инициираните от ЕС рестриктивни антируски мерки, без съмнение оказва негативно влияние върху динамиката на двустранните връзки, но не измени техния традиционно приятелски характер. Заедно с това има и общо разбиране за необходимостта за по-пълно задействане на наличния потенциал за развитие на руско-френското взаимодействие по на-широкия спектър направления“. Виктор Турмаков", "date": "2017-06-20", "title": "ТАСС: Сергей Лавров ще проведе преговори с френския си колега в Москва"}
{"url": "http://www.focus-news.net/news/2017/06/20/2406729/reuters-britanskiyat-ministar-predsedatel-prizova-rusiya-da-prodalzhi-da-izpolzva-zonite-za-izbyagvane-na-konflikti-v-siriya.html", "text": "Британският министър-председател Тереза Мей призова Русия да продължи да използва мерките за избягване на конфликти в небето над Сирия, за да намали риска от неразбирателства там, предаде  Reuters.\r\nРусия съобщи в понеделник, че ще третира самолетите на водената от САЩ коалиция, летящи западно от река Ефрат в Сирия, като потенциални цели и ще ги следи с ракетни системи и с военни самолети, но се въздържа да заяви, че ще ги сваля. \r\n„Има разбиране за избягване на конфликтите в небето над Сирия и то ще продължи“, заяви Тереза Мей пред репортери. Неин говорител добави, че Мей е призовала Русия да продължи да използва тези мерки, за да „намали шанса от неразбирателство над това пренаселено въздушно пространство“.  Виктор Турмаков", "date": "2017-06-20", "title": "Reuters: Британският министър-председател призова Русия да продължи да използва зоните за избягване на конфликти в Сирия"}
{"url": "http://www.focus-news.net/news/2017/06/20/2406722/the-daily-telegraph-stoyte-na-tamno-napuskayte-rabota-rano-i-nikakvo-vino-evropeyskite-byurokrati-sa-savetvani-kak-da-se-predpazyat-ot-zhegata-po-vreme-na-pregovorite-za-brekzit.html", "text": "Въпреки, че много срещи в Брюксел са придружени от добро вино, изглежда, че преговорите за Брекзит ще са „сухи“. Заради очакваната гореща вълна европейските бюрократи са посъветвани да бъдат трезви по време на обсъжданията.  Също така изглежда, че британският министър на въпросите, свързани с Брекзит, Дейвид Дейвис ще води преговорите с главния преговарящ на ЕС Мишел Барние на тъмно, защото екипите им са посъветвани да гасят осветлението, пише  The Daily Telegraph.\r\nПреговорите също така ще приключват рано през деня, защото на чиновниците от ЕС им е позволено да напускат работа към 16:00 часа, ако времето е твърде топло. Според препоръките, отправени на европейските бюрократи те трябва да зарежат костюмите, да избягват пиенето на алкохол, да стоят на тъмно и да напускат работните си места рано. \r\nОстава само да се види дали министър Дейвид Дейвис в ежедневни одежди ще отпива от портокалов сок.  Виктор Турмаков", "date": "2017-06-20", "title": "The Daily Telegraph: „Стойте на тъмно, напускайте работа рано и никакво вино“, европейските бюрократи са съветвани как да се предпазят от жегата по време на преговорите за Брекзит"}
{"url": "http://www.focus-news.net/news/2017/06/20/2406736/moskovskiy-komsomolets-vladimir-putin-obsadi-s-balgarskiya-prezident-vaprosite-ot-dvustrannoto-satrudnichestvo.html", "text": "Президентът на Русия Владимир Путин проведе телефонен разговор с българския си колега Румен Радев, пише   Московский комсомолец.\r\nПресслужбата на Кремъл отбелязва, че е потвърдена заинтересоваността от развитието на двустранното сътрудничество, в това число и в енергийната сфера. \r\nПутин и Радев също така обсъдиха подготовката на съвместните мероприятия по случай важните в двустранен контекст дати. Това са 25-тата годишна от подписването на Договора за приятелски отношения и сътрудничество (4 август 2017 г.) и 140-тата годишнина от Освобождението на България от османско иго, което се отбелязва на 3 март 2018 г.  Виктор Турмаков", "date": "2017-06-20", "title": "Московский комсомолец: Владимир Путин обсъди с българския президент въпросите от двустранното сътрудничество"}
{"url": "http://www.focus-news.net/news/2017/06/20/2406737/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Президентът на Русия Владимир Путин проведе телефонен разговор с българския си колега Румен Радев, пише Московский комсомолец.\r\nПресслужбата на Кремъл отбелязва, че е потвърдена заинтересоваността от развитието на двустранното сътрудничество, в това число и в енергийната сфера.\r\nПутин и Радев също така обсъдиха подготовката на съвместните мероприятия по случай важните в двустранен контекст дати. Това са 25-тата годишна от подписването на Договора за приятелски отношения и сътрудничество (4 август 2017 г.) и 140-тата годишнина от Освобождението на България от османско иго, което се отбелязва на 3 март 2018 г. \r\nРуските военно реагираха остро на въздушния инцидент в небето над Сирия по вина на американски изтребител. Пилот на Ф-18А от състава на международната коалиция на 18 юни свали самолет Су-22 на ВВС на Сирия. Русия определи свалянето на самолета като цинично и грубо нарушение на суверенитета на страна-членка на ООН и фактическа военна агресия срещу Сирия, пише Российская газета.\r\nОще повече, че в момента на въздушното нападение във въздушното пространство на Сирия са се намирали самолети от руската авиация, което означава, че САЩ е трябвало да предупредят Русия за намеренията си. На 19 юни руските военни прекратиха взаимодействието си със САЩ в рамките на Меморандума за предотвратяване на инциденти в небето над Сирия.\r\nВ районите на изпълняване на бойни задачи на руската авиация в Сирия всеки въздушен обект, включително и самолетите и безпилотните летателни апарати на международната коалиция, открити западно от река Ефрат, ще бъдат съпроводени от руски наземни и въздушни средства за ПВО като въздушни цели.\r\n„Ако не могат да помагат, поне да не пречат. Усилията на САЩ за пореден път помагат на терористите. Не сирийската армия извършва терористични актове в европейските столици“, посочи председателят на комисията по международни въпроси на Съвета на Федерацията на Русия Константин Косачев.\r\nШиитският свят е в движение. Армията на Ирак пробива защитата на „Ислямска държава“ в Мосул, междувременно шиитските милиции на Ирак са се срещнали с войските на сирийския президент Башар Асад на границата между двете държави, а Иран сензационно използва срещу ислямистите крилати ракети. Това се случва толкова бързо, че Пентагонът е зашеметен, пише Взгляд.\r\nВ момента „Ислямска държава“ контролира само централната част на Стария град на Западния бряг на река Тигър около джамията „Ан Нури“ – същата, от чийто балкон през 2014 г. Абу Бакр ал Багдади провъзгласи халифат и призова всички мюсюлмани към джихад. Това е не повече от 1% от града, но терористите се съпротивляват ожесточено. Още повече, че път за отстъпване те нямат, а каквито и да е хуманитарни коридори, както бе в град Алепо никой не им е предоставял, а и никой няма намерение за в бъдеще.\r\nНа този фон на друг участък на фронта шиитското иракско опълчение „Хашд ал Шааби“ зае град Ар Рутба край граничния пункт „Ал Уалид“, където се срещна с правителствените сили на Сирия. Първите кадри на ръкостисканията между иракските шиити и сирийските правителствени войници бяха снимани от иранския ТВ канал „Алалам“, което демонстрира привързаността на шиитските групи в Ирак и в Сирия към Техеран.\r\nАмериканското командване явно не е предвиждало подобно развитие на събитията, въпреки че пред очите му се създаваше прословутия „шиитски коридор“ от Иран до границата с Израел. Още повече, че Иран не се стесни да нанесе удари с балистични ракети по базите на „Ислямска държава“ в Деир ез Зор, разположени на 500-700 км. от пусковите площадки.\r\nРусия спечели търг за доставка на хеликоптери Ка-52К „Катран“ за Египет, за което бе обявено официално на авиоизложението в Бурж. За това, че Москва е разчитала на победа в търга за палубни хеликоптери за египетските кораби „Мистрал“ още в началото на месец юни съобщи вицепремиерът Дмитрий Рогозин , пише Независимая Газета.\r\n„Ние разчитаме на сериозен резултата, защото тези кораби се планираха по технически параметри, зададени от нашето министерство на отбраната и бяха адаптирани именно за наши хеликоптери. Затова и бе логично именно такова решение да бъде взето“, заяви през юни Рогозин. Той отбеляза, че е обсъждал въпроса за доставката на „Катран“ с президента на Египет Абдел Фатах ас Сиси по време на посещението си в Кайро.\r\nКа-52К „Катран“ в момента преминават през изпитания.", "date": "2017-06-20", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2017/06/20/2406738/85-ot-glasuvalite-na-referenduma-v-stara-zagora-poiskaha-bedechka-da-stane-park-sobstvenitsite-na-imoti-shte-badat-obezshteteni-obzor.html", "text": "С държавни земи в регулация ще бъдат обезщетени собствениците на имоти в местността „Бедечка“. Това обяви кметът на Стара Загора Живко Тодоров, след разговор с премиера Бойко Борисов. Решението дойде след като стана ясно, че 85% от гласувалите на местния референдум в Стара Загора са поискали местността \"Бедечка\" да бъде превърната в парк. Целта на допитването бе да установи подкрепата на гражданите за бъдещето на „Бедечка“ – дали местността да бъде застроена или да стане парк. От общо 143 172 имащи право на вот, 22 082 души или 15,42% излязоха до урните, за да гласуват на местния референдум. От тях 127 914 са гласоподавателите в града и 15 224 в селата на територията на общината. На референдума се гласуваше в обичайните секции и по обичайната процедура, както на всички произвеждани досега избори. 18 984 от гласувалите, са отбелязали \"Да\" на бюлетината, а 3 130 - \"Не\". Невалидните бюлетини са 123. Допитването обаче не премина необходимия минимум от 40% избирателна активност, за да бъде прието решението за валидно. Въпреки това на пресконференцията в понеделник стана ясно, че с помощта на държавата Община Стара Загора ще предложи имоти за овъзмездяване на собствениците с терени, някои от които на Министерството на отбраната, отпаднали от предназначение. Подготвят се и списъци на наличните държавни имоти в регулация, които имат и изградена инфраструктура. През следващата седмица предстоят разговори със собствениците на имоти в „Бедечка“. „Разчели сме всички знаци, които хората ни дават. Всяко управление трябва да работи единствено и само в полза на хората“, смята кметът на Стара Загора Живко Тодоров.", "date": "2017-06-20", "title": "85% от гласувалите на референдума в Стара Загора поискаха „Бедечка“ да стане парк, собствениците на имоти ще бъдат обезщетени (ОБЗОР)"}
{"url": "http://www.focus-news.net/news/2017/06/20/2406740/futbol-chelsi-proyavyava-interes-kam-dani-alves.html", "text": "Челси се интересува от трансфера на защитника на Ювентус Дани Алвес. Лондонският клуб ще се бори за играча с Манчестър Сити, предаде  Sky Sports.\r\nПо-рано бе съобщено, че бразилецът е решил да напусне италианския отбор, заради това, че не е бил проявен интерес за продължаването на договора му до 2019 г. Действащият договор на Алвес приключва през 2018 г. Виктор Турмаков", "date": "2017-06-20", "title": "Футбол: Челси проявява интерес към Дани Алвес"}
{"url": "http://www.focus-news.net/news/2017/06/20/2406730/vzglyad-sasht-iran-i-siriya-po-svoy-nachin-priblizhavat-voennoto-porazhenie-na-islyamska-darzhava.html", "text": "Шиитският свят е в движение. Армията на Ирак пробива защитата на „Ислямска държава“ в Мосул, междувременно  шиитските милиции на Ирак са се срещнали с войските на сирийския президент Башар Асад на границата между двете държави, а Иран сензационно използва срещу ислямистите крилати ракети. Това се случва толкова бързо, че Пентагонът е зашеметен, пише   Взгляд.\r\nВ момента „Ислямска държава“ контролира само централната част на Стария град на Западния бряг на река Тигър около джамията „Ан Нури“ – същата, от чийто балкон през 2014 г. Абу Бакр ал Багдади провъзгласи халифат и призова всички мюсюлмани към джихад. Това е не повече от 1% от града, но терористите се съпротивляват ожесточено. Още повече, че път за отстъпване те нямат, а каквито и да е хуманитарни коридори, както бе в град Алепо никой не им е предоставял, а и никой няма намерение за в бъдеще. \r\nНа този фон на друг участък на фронта шиитското иракско опълчение „Хашд ал Шааби“ зае град Ар Рутба край граничния пункт „Ал Уалид“, където се срещна с правителствените сили на Сирия. Първите кадри на ръкостисканията между иракските шиити и сирийските правителствени войници бяха снимани от иранския ТВ канал „Алалам“, което демонстрира привързаността на шиитските групи в Ирак и в Сирия към Техеран. \r\nАмериканското командване явно не е предвиждало подобно развитие на събитията, въпреки че пред очите му се създаваше прословутия „шиитски коридор“ от Иран до границата с Израел. Още повече, че Иран не се стесни да нанесе удари с балистични ракети по базите на „Ислямска държава“ в Деир ез Зор, разположени на 500-700 км. от пусковите площадки.  Виктор Турмаков", "date": "2017-06-20", "title": "Взгляд: САЩ, Иран и Сирия по свой начин приближават военното поражение на „Ислямска държава“"}
{"url": "http://www.focus-news.net/news/2017/06/20/2406734/rossiyskaya-gazeta-ruskata-pvo-poema-pod-kontrol-amerikanskite-samoleti-v-siriya.html", "text": "Руските военно реагираха остро на въздушния инцидент в небето над Сирия по вина на американски изтребител. Пилот на Ф-18А от състава на международната коалиция на 18 юни свали самолет Су-22 на ВВС на Сирия. Русия определи свалянето на самолета като цинично и грубо нарушение на суверенитета на страна-членка на ООН и фактическа военна агресия срещу Сирия, пише   Российская газета.\r\nОще повече, че в момента на въздушното нападение във въздушното пространство на Сирия са се намирали самолети от руската авиация, което означава, че САЩ е трябвало да предупредят Русия за намеренията си. На 19 юни руските военни прекратиха взаимодействието си със САЩ в рамките на Меморандума за предотвратяване на инциденти в небето над Сирия.\r\nВ районите на изпълняване на бойни задачи на руската авиация в Сирия всеки въздушен обект, включително и самолетите и безпилотните летателни апарати на международната коалиция, открити западно от река Ефрат, ще бъдат съпроводени от руски наземни и въздушни средства за ПВО като въздушни цели. \r\n„Ако не могат да помагат, поне да не пречат. Усилията на САЩ за пореден път помагат на терористите. Не сирийската армия извършва терористични актове в европейските столици“, посочи председателят на комисията по международни въпроси на Съвета на Федерацията на Русия Константин Косачев. Виктор Турмаков", "date": "2017-06-20", "title": "Российская газета: Руската ПВО поема под контрол американските самолети в Сирия"}
{"url": "http://www.focus-news.net/news/2017/06/20/2406743/pregled-na-mezhdunarodnite-novini-do-6-chasa-agentsiya-fokus.html", "text": "Президентът на Русия Владимир Путин проведе телефонен разговор с българския си колега Румен Радев, по време на който двамата обсъдиха въпросите на двустранното сътрудничество в различните сфери, включително и енергийната, предаде ТАСС.\r\n„Потвърдена е взаимната заинтересованост от развитието на руско-българското сътрудничество в различните сфери, включително и в енергийната“, пише в официално съобщение на кремълската прес-служба. Обсъдените са въпросите около подготовката на съвместните мероприятия, посветени към важните в двустранен контекст юбилейни дати: 25 години от подписването на Договора за приятелски отношения и сътрудничество (3 август 2017 г.) и 140 години от Освобождението на България от османско иго (3 март 2018 г.)“, пише още там.\r\nОт пресслужбата отбелязаха, че двамата президенти са се разбрали контактите да бъдат продължени на различни равнища. Разговорът се е състоял по инициатива на българската страна.\r\n***. Страните от Европейския съюз се съгласиха да използват общ „инструментариум за кибер дипломация“ срещу хакери, който нападат някоя от страните в Европейския съюз.\r\nТози ход идва в момент, когато германските власти се притесняват, че хакери могат да се опитат да повлияят на резултата от предстоящите в страната избори.\r\nВсички страни, които членуват в ЕС се съгласиха, че кибератака срещу една от тях, ще получи отговора на всичките, включително санкции срещу хакери, които работят както за определени държави, така и като частни лица.\r\n***. Унгарският министър-председател Виктор Орбан заяви, че не вижда каквато и да е възможност за единна миграционна политика на ЕС, едва няколко дни, след като Съюзът стартира правни действия срещу Будапеща за това, че отказа да приема бежанци според оспорвания план за разпределението на бежанци.\r\n„Да се каже, че ще има интегрирана, единна европейска политика… аз имам своите съмнения и не виждам никакъв шанс за това“, заяви Виктор Орбан по време на среща с министър-председателите на Словакия, Чехия, Полша, Белгия, Холандия и Люксембург, провела се във Варшава. „Унгария е открита за преговори, но ние бихме желали да останем реалисти“, добави той.\r\nБрюксел постави на Варшава и Будапеща краен срок до юни да започнат да приемат бежанци. Орбан посочи, че отказът на правителството му цели запазването на централноевропейската идентичност. „Нека не създаваме европейска миграционна политика – това е унгарската позиция – в резултат на която ние вече няма да сме хората, които сме в момента“, посочи той. „Бихме желали да се запазим, каквито сме днес“, убеден е Орбан. \r\n***. Шофьорът, нападнал полицейски служители на „Шанз-Елизе“ в Париж е 31-годишен мъж, който е бил в списъка за следене на силите за сигурност на Франция за терористична дейност от 2015 г. за членство в „радикално ислямистко движение“.\r\nМъжът загина, след като блъсна автомобил в полицейски микробус на централния площад. Полицейските източници сочат, че в превозното му средство са открити пистолети, автомат „Калашников“, както и газови бутилки. \r\n***. Британският министър-председател Тереза Мей призова Русия да продължи да използва мерките за избягване на конфликти в небето над Сирия, за да намали риска от неразбирателства там.\r\nРусия съобщи в понеделник, че ще третира самолетите на водената от САЩ коалиция, летящи западно от река Ефрат в Сирия, като потенциални цели и ще ги следи с ракетни системи и с военни самолети, но се въздържа да заяви, че ще ги сваля.\r\n„Има разбиране за избягване на конфликтите в небето над Сирия и то ще продължи“, заяви Тереза Мей пред репортери. Неин говорител добави, че Мей е призовала Русия да продължи да използва тези мерки, за да „намали шанса от неразбирателство над това пренаселено въздушно пространство“. \r\n***. Белият дом съобщи, че коалиционните сили, борещи се срещу „Ислямска държава“ в Сирия ще си оставят правото на самоотбрана, но добави, че САЩ биха работили за запазването на линиите за комуникация с Русия, въпреки настоящото напрежение.\r\nРусия предупреди по-рано САЩ, че ще приема за цели всеки самолет, летящ западно от река Ефрат, след като армията на САЩ свали сирийски самолет край град Ракка.\r\n„Важно е да запазим линии за комуникации, за да предотвратяваме потенциални проблеми“, заяви прессекретарят на Белия дом Шон Спайсър.\r\n***. ВВС на международната коалиция, водена от САЩ, са атакували в понеделник сирийското селище Тел Шаер в близост до границата с Ирак. Според местни медии жертви на удара са 12 души – членове на едно семейство.\r\nТел Шаер е разположен в провинция Хасеке. ВВС на коалицията оказва подкрепа на арабско-кюрдските формирования от „Сирийските демократически сили“, които щурмуват град Ракка, освобождавайки го от „Ислямска държава“. \r\n***. Куба „няма да преговаря под натиск“, заяви външният министър Бруно Родригез в отговор на новата политика, която администрацията на американския президент Тръмп предприе спрямо Хавана.\r\n„Никога няма да преговаряме под натиск или заплаха. Куба няма да прави отстъпки, когато става въпрос за суверенитета и независимостта си, нито ще преговаря за принципите си, и никога няма да приема условия“, заяви кубинският външен министър пред репортери във Виена.\r\n***", "date": "2017-06-20", "title": "Преглед на международните новини до  6 часа /Агенция “Фокус”/"}
{"url": "http://www.focus-news.net/news/2017/06/20/2406744/s-4-remita-i-6-pobedi-priklyuchi-shahmatnata-sreshta-na-svetovniya-shampion-anatoliy-karpov-s-otbora-na-prokurorskata-kolegiya-kam-vss-obzor.html", "text": "С четири ремита и шест победи приключи шахматната среща на световния шампион Анатолий Карпов с отбора на Прокурорската колегия към ВСС. Карпов проведе сеанс на едновременна игра на 10 дъски с двама членове на Прокурорската колегия, следователи, млади надежди на Шахматен клуб „Левски“ и изявени спортисти. В турнира участваха Ясен Тодоров и Румен Георгиев – членове на ВСС, Румен Киров– следовател, и Владимир Гюров – експерт-криминалист от Националната следствена служба, Любомир Георгиев и Петър Калчев от Следствения отдел при СГП, Надя Тончева – шампион на България до 12 години и Константин Георгиев – вицешампион на страната до 10 години, боксьорът Кубрат Пулев и футболистът Христо Йовов. Съдия на срещата бе Мария Тончева – член на Управителния съвет на Шахматен клуб „Левски“. Сред гостите на събитието бяха Димитър Узунов – представляващ ВСС, Незабравка Стоева и Даниела Костова – членове на Съвета, журналисти и любители на шаха. \r\nСъбитието бе организирано от Прокурорската колегия като продължение на инициативата за превенция на детската престъпност чрез популяризиране на шаха. \r\nГлавният прокурор на България Сотир Цацаров при откриването на срещата заяви, че Карпов не е имал загуба в България от 1981 г. и отправи пожелание за достойно представяне на магистратите и спортистите, участващи в турнира. Ясен Тодоров отправи приветствие от името на ВСС и Прокурорската колегия. Той връчи на Карпов плакет „25 години ВСС“ и сувенири. Тодоров акцентира на посланието на инициативата „за повече деца в спортните зали, площадки и пред шахматните дъски, вместо в съдебните зали“. Предвид актуалната ситуация в света и заплахата от тероризъм, той припомни мотото на Карпов от времето, когато беше действащ световен шампион „Спортът за един мирен свят“. \r\nОт своя страна Карпов заяви, че България има впечатляваща шахматна традиция и като любител-филателист припомни, че първата пощенска марка, посветена на шаха, е отпечатана у нас. Той сподели лични впечатления от посещението си в страната и намерение да открие нови шахматни клубове и школи, освен тези в Албена, Поморие и София. \r\nСотир Цацаров обяви, че с Карпов са обсъдили една идеята за създаване на шах клубове в местата за лишаване от свобода.\r\nШахматният сеанс продължи около час, като едновременната игра завърши с резултат 8:2 за Карпов. \r\nБоксьорът Кубрат Пулев коментира, че ако се срещне с Анатолий Карпов в Германия, може би ще го бие на шахбокс. „Горе-долу все едно той да играе бокс с мен. Същото нещо. Но много добра защита има и просто блокира. Не виждам пролуки. Нямаше как да продължим. Затова му предложих реми и той се съгласи джентълменски. Не ми е ден в шаха, иначе може би щях да се справя по-добре, но живот и здраве ще го изчакам още някоя година и ще го бия“, заяви Пулев. \r\nПопитан какво означава за него участието му в една такава инициатива, той коментира че е важно, защото това е една голяма игра. „Мотото, под което тук е срещата и инициативата се провежда, е децата да не се занимават с глупости, а със спорт. Максимално да се ограничат хулиганските прояви на младежите, а да седят в залите и да тренират, защото и в другите държави хората спортуват повече, отколкото българите. Това ми е наблюдението“, допълни той.\r\nПулев коментира и това, че за една година е играл два пъти със световен шампион по шах – Топалов и Карпов, като заяви: „Топалов май го бих. Реми ли беше пак? Ами значи за мен това е голяма чест да застанеш срещу такива хора, светила в шаха. Това наистина е голямо удоволствие. Шаха го играя като хоби. Никога не съм чел, не го играя професионално. Да се изправиш срещу такива светила, наистина е голямо удоволствие. Предложих му и шахбокс да играем, но каза, че тук в България това не е разпространено, а само в Германия“.\r\nОтбелязани бяха следните лични резултати: \r\nАнатолий Карпов – Надя Тончева 1/2:1/2 \r\nАнатолий Карпов – Константин Георгиев 1/2:1/2 \r\nАнатолий Карпов - Румен Георгиев 1:0 \r\nАнатолий Карпов – Румен Киров 1/2:1/2 \r\nАнатолий Карпов – Владимир Гюров 1 : 0 \r\nАнатолий Карпов – Петър Калчев 1 : 0 \r\nАнатолий Карпов – Любомир Георгиев – 1: 0 \r\nАнатолий Карпов – Ясен Тодоров 1 : 0 \r\nАнатолий Карпов – Кубрат Пулев 1/2:1/2 \r\nАнатолий Карпов – Христо Йовов 1 : 0\r\nСрещата между любителите на шаха и Анатолий Карпов е организирана със съдействието на Ясен Тодоров, член на ВСС, председател на Комисията по професионална етика към Прокурорската колегия, който бе сред основните организатори на проведената през декември 2016 г. шахматна среща с българския гросмайстор и световен шампион по шах Веселин Топалов.", "date": "2017-06-20", "title": "С 4 ремита и 6 победи приключи шахматната среща на световния шампион Анатолий Карпов с отбора на Прокурорската колегия към ВСС (ОБЗОР)"}
{"url": "http://www.focus-news.net/news/2017/06/20/2406745/regnum-spasitelite-sa-otkrili-lodkata-na-izcheznalite-v-ladozhkoto-ezero-detsa.html", "text": "От пресслужбата на министерството на извънредните ситуации на Русия съобщиха, че по време на спасителната операция в Ладожкото езеро тази нощ е открита  преобърналата се лодка, на която петте изчезнали вечерта деца са се отправили на риболов, предаде  Regnum.\r\nУточнява се, че телата на децата не са били открити край лодката. Спасителите продължават издирването на децата. Общо 258 души и 55 единици техника участват в мисията на Ладожкото езеро. \r\nНа 19 юни на Ладожкото езеро в залива Импилахти лодка с пет деца се преобърна. Двама от тях се спасиха, останалите три се издирват.  Виктор Турмаков", "date": "2017-06-20", "title": "Regnum: Спасителите са открили лодката на изчезналите в Ладожкото езеро деца"}
{"url": "http://www.focus-news.net/news/2017/06/20/2406746/futbol-fenerbahche-iska-transfer-na-manuel-fernandesh.html", "text": "Турският футболен клуб Фенербахче разглежда възможността да покани в състава си полузащитника на руския Локомотив Мануел Фернандеш, предаде Спорт Экспресс.\r\nФернандеш и преди е играл в Турция. През периода между 2011 и 2015 г. бразилецът игра за Бешикташ. Договорът му с Локомотив е до 2019 г. През последния сезон той изигра 26 мача, отбелязвайки седем гола.  Виктор Турмаков", "date": "2017-06-20", "title": "Футбол: Фенербахче иска трансфер на Мануел Фернандеш"}
{"url": "http://www.focus-news.net/news/2017/06/20/2406742/reuters-yuzhnokoreyskata-armiya-shte-provede-obshti-ucheniya-s-bombardirovachi-b-1b-na-sasht.html", "text": "ВВС на Южна Корея съобщиха, че предвиждат във вторник провеждането на общи учения с участието на два свръхзвукови бомбардировача на САЩ   Б-1Б „Лансър“, предаде  Reuters.\r\nПо данните на служител на ВВС на Южна Корея на учението ще участват два южнокорейски изтребителя Ф-15К. Той не уточни естеството на маневрите, както и точния час на провеждането им.  Виктор Турмаков", "date": "2017-06-20", "title": "Reuters: Южнокорейската армия ще проведе общи учения с бомбардировачи Б-1Б на САЩ"}
{"url": "http://www.focus-news.net/news/2017/06/20/2406718/the-independent-zigmar-gabriel-namekna-che-evropa-mozhe-da-predlozhi-mek-brekzit-na-velikobritaniya-pozvolyavasht-y-da-ostane-v-edinniya-pazar.html", "text": "Германският министър на външните работи Зигмар Габриел даде сигнал, че Великобритания може да получи „мек Брекзит“, който да я остави в Единния пазар на ЕС, след като официално напусне Съюза, пише  The Independent.\r\nГерманският външен министър направи тези коментари при началото на преговорите за излизане, стартирани от британския министър на въпросите, свързани с Брекзит, Дейвид Дейвис и главния преговарящ на ЕС Мишел Барние. Габриел посочи, че „има открита врата“ за Британците, ако размислят относно Брекзит. \r\nПо време на интервю пред местни медии министърът посочи, че „може би има шанс за постигане на т.нар. „мек Брекзит“. Той обаче добави, че оставането в Единния пазар ще изисква от Великобритания най-малко да приеме свободата за придвижване на работници от ЕС.  \r\nГабриел също така заяви, че би било най-добре, ако Великобритания изобщо не напуска ЕС и макар и да призна, че това „едва ли е възможно в момента“, той добави, че „ще бъде запазена отворена врата за британците“. Същевременно той разкритикува Британската консервативна партия, посочвайки, че тя „си е играла с емоциите на британските поданици, лъжейки ги за Европа и оставяйки ги в неяснота относно последствията от напускането“.  Виктор Турмаков", "date": "2017-06-20", "title": "The Independent: Зигмар Габриел намекна, че Европа може да предложи „мек Брекзит“ на Великобритания, позволяващ й да остане в Единния пазар"}
{"url": "http://www.focus-news.net/news/2017/06/20/2406748/ekathimerini-ministar-predsedatelite-na-gartsiya-i-na-turtsiya-obsadiha-vaprosite-razdelyashti-dvete-darzhavi.html", "text": "Искайки да намалят скорошното напрежение в Егейско море министър-председателите на Турция и на Гърция Бинали Йълдъръм и Алексис Ципрас се разбраха да запазват линиите за комуникация между Атина и Анкара, пише  Ekathimerini.\r\nДискусията между двамата политици, които се срещнаха на първия ден от официалното посещение в Гърция на Йълдъръм, бе посветена на въпросите, разделящи двете държави:  от турските нарушения на гръцкото въздушно пространство и съдбата на осмината търсещи убежище турски военни, до преговорите за мир за Кипър и отношенията между Анкара и Европейския съюз. \r\nСтремейки се отново да приберат в бутилката духа на съперничеството Йълдъръм и Ципрас посочиха ползите от добросъседските отношения между двете страни членки на НАТО. Ципрас призова Турция да сложи край на нарушаванията на въздушното пространство над Егейско море.\r\nТурският министър-председател заяви, че Анкара би желала Атина да екстрадира осмината военни, обвинени, че са участвали в опита за преврат от миналата година, но добави, че в крайна сметка „уважава решението на съда“. \r\nЙълдъръм също така проведе срещи с гръцкия президент Прокопис Павлополус и с председателя на опозиционната партия „Нова демокрация“ Кирякос Мицотакис, преди да се отправи към Беломорска Тракия, за да отпразнува края на Рамазан с членове на местната мюсюлманска общност.  Виктор Турмаков", "date": "2017-06-20", "title": "Ekathimerini: Министър-председателите на Гърция и на Турция обсъдиха въпросите, разделящи двете държави"}
{"url": "http://www.focus-news.net/news/2017/06/20/2406749/aktualna-patna-patna-obstanovka.html", "text": "Днес ще е предимно слънчево. След обяд ще се развива купеста и купесто-дъждовна облачност, на места в Южна и Североизточна България ще има краткотрайни валежи от дъжд, придружени с гръмотевици. Ще духа слаб до умерен северозападен вятър. Максималните температури ще са между 27° и 32°, в София 27°. Това съобщиха от пресцентъра на Агенция „Пътна инфраструктура“. \r\nОграничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\n- за периода от 01 юни до 15 септември 2017 г. за дните петък – от 17:00 часа до 20:00 часа и неделя – от 14:00 часа до 20:00 часа;\r\nОграниченията важат само за следните участъците от републиканската пътна мрежа:\r\n• АМ „Хемус“ София-Ябланица от км 0+000 до км 78+554;\r\n•\tпът I-1 с. Ребърково-Ботевград, като движението се пренасочва по път II-16 Ребърково – Своге – София;\r\n•\tпът I-1 Благоевград-ГКПП „Кулата“;\r\n•\tпът I-5 Русе-Велико Търново;\r\n•\tпът I-9 Варна – Бургас;\r\n•\tпът II-99 Бургас-Царево.\r\n- целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nСъстояние на автомагистралите:\r\nАМ „Тракия“: ОПУ Пловдив: Монтаж и демонтаж на табели с индивидуални размери Ж2 (за портални рамки) при следния график: \r\nПосока София – Бургас:\r\n-\t20.06.2017 г. - 08,00 ч. до 17,00 ч. – км 120+000\r\n-\t21.06.2017 г. - 08,00 ч. до 17,00 ч. – км 150+140\r\nПосока Бургас - София :\r\n-\t22.06.2017 г. - 08,00 ч. до 17,00 ч. – км 150+628 \r\n-\t23.06.2017 г. - 08,00 ч. до 17,00 ч. – км 133+463 л. и км 133+344 \r\n-\t26.06.2017 г. - 08,00 ч. до 17,00 ч. – км 121+064 л. и км 112+667 \r\n„п.в.“ Царацово :\r\n-\t27.06.2017 г. - 08,00 ч. до 17,00 ч. – км 2+900 л. и км 2+150 \r\nДвижение в свободната лента съгласно временната организация на движение. Срок до 27.06.2017 г.\r\nобласт Бургас: от п.в. „Карнобат“ до п.в. „Ветрен“ от км 325+000 до км 359+000 – почистване и оформяне на земен окоп, както и изрязване и почистване на храсти в двете посоки. Срок до 30.06.2017 г.; при км 350 посока София-Бургас в участъка при пътен възел Бъгарово – укрепване на табела. Заета е аварийната лента. Срок до 26.06.2017 г.;  област София: от км 54+000 до км 55+000, посока София – ремонтни дейности по индукционна рамка. Движение с повишено внимание. Срок до 20.06.2017 г.\r\nАМ „Хемус“: област София:\r\nЗа леки МПС:\r\nЗа виадукти при км 33+600 и тунел Витиня – пълно затваряне на дясното платно /посока Варна/ и прехвърляне на движението двупосочно в лявото платно /посока София/. В тунел Витиня и върху съоръжението при км 33+600 се забранява движението в изпреварващата лента, като леките МПС се движат двупосочно в аварийна и активна лента. \r\nОт км 31+960 до км 33+850 - движението се отклонява от дясното платно и се осъществява двупосочно в лявото платно на АМ „Хемус“; \r\nОт км 33+850 до км 36+750 движението е в двете платна на АМ „Хемус“;\r\nЗа виадукт при км 37+520 – пълно затваряне на дясното платно /посока Варна/ и прехвърляне на движението на леките МПС двупосочно в лявото платно от км 36+750 до км 37+720 /посока София/. \r\nЗа тежкотоварни МПС с технически допустима максимална маса над 12 тона:\r\nВ посока Варна - пълно затваряне на АМ „Хемус“ от п.в. „Витинска река“ при км 30+260 до п.в. „Ботевград“ при км 47+060. Движението да се отклонява на п.в. „Витинска река“ при км 30+260 по път I-1 и път II-17 до п.в. „Ботевград“ при км 47+060.\r\nВ посока София - от км 36+750 до км 37+670 движението да се осъществява двупосочно по АМ „Хемус“. От временна пътна връзка при км 35+450 до км 30+260 - п.в. „Витинска река“ – пълно затваряне на АМ „Хемус“. Движението да се отклонява при км 35+450 /временна пътна връзка/ по път I-1, след което се връщат на АМ „Хемус“ при км 30+260 - п.в. „Витинска река“.\r\nЗа МПС над 12 тона, се предвиждат и следните обходни маршрути:\r\nЗадължителен маршрут за МПС над 12 тона, пътуващи по направление Видин –София, от области Видин, Монтана и Враца с крайна цел София е: Път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 12 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 12 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nСрокът на действие на ВОБД е съгласно заповед РД-11-439 02.06.2017 г. и следва да приключи най-късно до 31.08.2017 г.;\r\nОграничено движението в посока Варна от км 21+940 до км 28+340 поради ремонтни дейности на км 24+700. Движението се осъществява двупосочно в лявото платно /посока София/. – част 1. В последния работен ден преди празничен /почивен/ ден от 10:00 часа  до последния празничен /почивен/ ден до 10:00 часа се обособяват две ленти за движение в посока Варна и една лента в посока София. – част 2. В последния празничен /почивен/ ден от 10:00 часа до 10:00 часа на първия работен ден след празниците се обособяват две ленти за движение в посока София и една лента за движение в посока Варна. - част 3. Срок до 21.07.2017 г.; ограничава се движението в дясната тръба на тунел „Витиня“ в посока Варна, поради ремонт. Срок до 31.08.2017 г.; ограничено движение в дясна тръба на тунел „Ечемишка“ посока Варна, поради ремонтно-възстановителни работи. Движението се извършва двупосочно в ляво платно /посока София/. Срок до 15.07.2017 г.; област Варна: от км 400+000 до км 401+000 – ремонтни дейности по асфалтовата настилка. Движение в свободната от ремонтни дейности лента. Срок до 20.06.2017 г.\r\nАМ „Струма“: област Перник: от км 23+000 до км 24+000 посока Кулата – ограничение на скоростта 80 км/ч, поради намален габарит на пътното тяло. Срок до 30.06.2017 г.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: област Перник: Движение в една лентa в трети тунел при км 15 /дясна тръба посока Кулата/, поради ремонт на облицовъчни пана. Участъка е сигнализиран с необходимите пътни знаци. Срок до 17.07.2017 г.\r\nВъведени ограничения по основните пътни направления:\r\nПроходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” – отворен за всички МПС;\r\n- „Република“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 т;\r\n- „Троянски” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nСъстояние на републиканската пътна мрежа:\r\nОграничения в движението на мпс по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Видин: Ограничено движение за тежкотоварни МПС над 12 т между гр. Дунавци и с. Ружинци при км 46+800 в с. Бела САМО в посока Монтана-Видин, поради ремонтни дейности /изграждане на ригола/. \r\nОбходен маршрут: с. Ружинци-Дреновец-Тополовец-Добри дол-Арчар-гр. Дунавци. Ограничението важи само от 09:00 до 18:00 часа със срок до 26.06.2017 г.; област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; област Враца: от км 143+164 до км 146+856 – движение с повишено внимание, поради ремонтни дейности. Стесняване на една от лентите за движение. Срок до 31.07.2017 г.; чертите на гр. Враца от км 143+100 до км 143+400, затворено ляво платно за движение по ул „Илинден“ и затворен за движение бул. „Васил Кънчов“ от км 143+400 до км 144+200 – частични ремонтни дейности на асфалтовата настилка. Срок до 30.06.2017г.\r\nОбходен маршрут: \r\n \tпосока Монтана-Враца: ул.“Илинден“ - бул.“Христо Ботев“-бул. „Мито Орозов“- ул. Васил Кънчов\r\nпосока Враца-Монтана: път Обход Враца; Сумер-Враца от км 125+450 до км 143+164 – полагане на хоризонтална маркировка. Стесняване на двете ленти за движение. Срок до 30.06.2017 г.; Краводер-Враца от км 129+000 до км 143+164 – ремонт на ограничителни системи. Срок до 23.06.2017г.; област София: забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 31.08.2017 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2017 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 г-ца ОПУ Перник – забранено движението на товарни МПС над 15 т.; област Кюстендил: п.в. ”Кочериново“ при км 355+564 – движение с повишено внимание през кръговото кръстовище, поради превоз и преминаване на влекачи с ремаркета с греди с дължина 32 м по временен бетонов път. След преминаване на влекачите движението се възстановява. Срок от 9:00 до 16:00 часа само през делничните дни до 31.07.2017 г.; в тунел Дупница от км 328+100 до км 328+375 – движение с повишено внимание, поради авария в ел. захранването. Осветлението е слабо, не работи и светофарната уредба. Стесняване на две от лентите за движение. Срок до 23.06.2017 г.; от км 328+000 до км 356+000 Дупница-Благоевград движение с повишено внимание, поради косене на тревни площи по банкети. Стесняване на една от лентите за движение. Срок до 23.06.2017 г.; област Благоевград: между Благоевград и Кресненско ханче от км 357+000 до км 392+000 – косене и рязане на храсти от ляво и дясно на пътя. Срок до 23.06.2017 г.; между Благоевград и Симитли от км 357+000 до км 377+000 – почистване на окопи. Движение  в лява или дясна лента за движение. Срок до 23.06.2017 г.; от км 397+150 до км 401+420 /в гр. Кресна/ – миене на пътя и полагане на  хоризонтална маркировка за ограничаване на скоростта. Движение в лява или дясна лента за движение. Срок до 23.06.2017 г.; между Кресна и отклонението Петрич-Мелник от км 400+000 до км 426+000 – косене и рязане на храсти от ляво и дясно на пътя. Движение в лява или дясна лента за движение. Срок до 23.06.2017 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: област Шумен: Русе-Разград-Шумен от км 37+300 до км 93+500 – полагане на маркировка, движение с повишено внимание. Срок до 23.06.2017 г.\r\n- път І-3 Гара Бяла-Плевен-Луковит-Коритна-Ябланица-Ботевград: област София: Правец-с. Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2017 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Ловеч: Сопот-Абланица от км 24+000 до км 51+000 – движение с повишено внимание поради ремонтни работи – косене по банкети и изсичане на храсти. Срок до 23.06.2017 г.; област Габрово: граница Ловеч-о.п Севлиево-граница В. Търново от км 90+000 до км 92+500 – движение с повишено внимание, поради изсичане на храсти. Срок до 20.06.2017 г.; област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 29.08.2017 г\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Велико Търново: Куцина-В.Търново от км 90+400 до км 115+000 – ремонт на банкета. Движението на конкретните места ще се регулира от сигналисти. Срок до 30.06.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; Надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 18.09.2017 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.06 2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси Срок до 31.06 2017 г.; област Бургас: въвежда се временна организация на движението през летния сезон по път I-9 Варна-Бургас от км 202+307 /к.к. Слънчев бряг/ до км 229+639 /пътен възел \"Бургас-север\"/, за МПС над 12 т. МПС над 12 тона се пренасочват през път I-9 км 202+307 /п кр. Тънково/ - път III-9061 - пътно кръстовище с път III-906 при км 43+421 – Каблешково - пътен възел „Бургас-север“ на път I-9 при км 229+639 и обратно. Срок до 15.09.2017 г.; Сл. бряг-Бургас от км 222+849 до км 225+522 – движение на всички МПС с ограничение на скоростта до 50 км/ч, поради изграждане на второ пътно платно. Срок до 30.06.2017 г.\r\nСъстояние на републиканската пътна мрежа:\r\nРемонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-19 Симитли - Разлог - Гоце Делчев - граница Гърция от км 5+000 до км 10+000 /от Симитли до с. Градево/ – косене и рязане на храсти от ляво и дясно на пътя. Срок до 23.06.2017 г.; път II-84 Звъничево-Ветрен дол-Велинград-Юндола-Якоруда-о.п. Разлог при км 98+500, стеснен участък поради дестабилизиран банкет в ляво. Движението е урегулирано с необходимите пътни знаци. Срок до 30.06.2017 г.; път III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.08.2017 г.; път ІІІ-1006 Благоевград-Падеж от км 3+000 до км 10+000 – изпълнение на подвижни работи – косене и рязане на храсти Движението в лявата или дясната лента за движение, съгласно поставените знаци. Срок до 23.06.2017 г.; път ІІІ-1007 Полето-Брежани от км 2+000 до км 6+000 – косене и косене на храсти. Движение в лявата или дясната лента за движение, съгласно поставените знаци. Срок до 23.06.2017 г., път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.07.2017 г. \r\nОПУ-Бургас:\r\nВременно са въведени следните ограничения за движение на МПС:\r\nПът II-79 Желязково-Бургас от км 38+000 до км 86+000 – двупосочно движение в една лента, поради ремонт на пътната настилка. Срок 10.07.2017 г.;  път III-705 Бероново Сунгурларе от км 0 до км 12+500 – полагане на маркировка на пътното платно. Движение с повишено внимание. Срок до 20.06.2017 г.;  път III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок 30.06.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности: \r\nПът II-53 Зорница-Средец от км 184+000 до км 210+000 – частични ремонтни дейности на асфалтовата настилка. Движение в една лента. Срок до 20.06.2017 г.; път II-79 Желязковo-Константиново от км 38+000 до км 86+000 – косене на тревни площи. Срок 10.07.2017 г.; път II-79 Желязково-Константиново от км 38+000 до км 84+000 – частичен ремонт на пътната настилка. Движение с повишено внимание. Срок до 30.06.2017 г.; път II-99 Созопол-Царево от км 20 до км 49 – рязане на храсти и косене на трева. Срок до 30.06.2017 г.; път III-539 Вратица-Айтос от км 30+000 до км 44+000 –почистване на окопи и оформяне на банкети. Движение с повишено внимание. Срок до 25.06.2017 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът III-904 Долни Чифлик-Гроздьово-Бозвелийско от км 30+000 до км 35+000 – почистване на облицовани канавки. Срок до 31.06.2017 г.; път III-2902 Въглен-Кичево от км 4+000 до км 13+300 – ремонтни дейности на асфалтовата настилка. Движение в свободната от ремонтни дейности лента. Срок до 30.06.2017 г.\r\nОПУ-В. Търново:\r\nВременно са въведени следните ограничения за движение на МПС: \r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: няма.\r\nОПУ-Видин:\r\nВременно са въведени следните ограничения за движение на МПС: няма.\r\nРемонтни дейности: \r\nПът III-1142 от км 0+000 до км 19+195 между с.Дреновец и с.Костичовци – ремонтни дейности. Срок до 30.06.2017 г. \r\nОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът III-101 от км 0+000 до км 0+350 в чертите на гр. Враца – ремонт на мостово съоръжение. Ограничено е движението на всички МПС. Срок до 30.06.2017 г.\r\nОбходен маршрут: \r\n - за движещите се в посока Криводол – Враца: ул. „Изгрев“ – ул. „Околчица“ – бул. „Мито Орозов“ (път II-15); \r\n- за движещите се в посока Враца – Криводол: бул. „Христо Ботев“ (път III-1002) – бул. „Мито Орозов“ (път II-15).\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 20.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nПът III-1002 гр. Враца (бул. „Христо Ботев“) от км 0+800 до км 1+200 – ремонтни дейности по водопровод и канализация. Ограничено движение за всички МПС в участъка. Участъкът е сигнализиран с пътни знаци. Обходен маршрут: съседни улици и булеварди. Срок до 22.06.2017 г.\r\nПът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 31.08.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 31.08.2017 г.; път III-1002 Враца-Мездра от км 3+000 до км 17+000 – частични ремонти на асфалтовата настилка. Двупосочно движение в едно платно в работните участъци. Срок до 22.06.2017 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец; Срок 30.06.2017 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2017 г.; път ІІІ-4404 Габрово-Дебел дял в участъка от км 10+151 /от разклона за к.к. „Люляците”/ до км 13+807 /до с. Дебел дял/ – затворен за движение на всички МПС, поради пропадане на пътното платно. Срок до 30.06.2017 г.\r\nОбходен маршрут: по път III-4404 Габрово-Гъбене-Музга-Дебел дял.\r\nПът III-5006 Габрово-Стомонеците – ограничено движение за МПС над 3,5 т, поради аварийно състояние /срутена конзола/ на мост при км 4+375. Пътят е сигнализиран с пътни знаци. Срок до 20.12.2017 г. \r\nРемонтни дейности: \r\nПът III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 30.06.2017 г.; път III-552 Трявна-Жълтеш от км 17+000 до км 31+000 – движение в една лента, поради подмяна на ограничителни системи. Срок до 20.06.2017 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 30.06.2017 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Дебрене-Стефаново от км 25+830 до км 38+000– частични ремонтни дейности на асфалтовата настилка. Движение в една лента съобразно пътната организация. Срок 30.06.2017 г.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано-Пелатиково от км 10+000 до км 14+000 – ограничено движение за товарни автомобили над 12 т, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок 31.07.2017 г.\r\nРемонтни дейности: \r\nПът ІІІ-104 Бобошево-Четирци от км 0+000 до км 25+370 – движение с повишено внимание, поради извършване на частични ремонтни дейности на асфалтовата настилка.  Стесняване на една от лентите за движение.  Срок до 20.06.2017 г.; път III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 31.07.2017 г.; път ІІІ-107 Бачкова чешма-Кирилова поляна от км 34+000 до км 38+000 – стесняване на една от лентите за движение поради изнесен наносен материал от деретата вследствие на обилни валежи от дъжд. Срок до 20.06.2017 г.; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок 31.07.2017 г.; път ІІІ-637 Трекляно-Драговищица от км 43+000 до км 70+000 – почистване на окопи, профилиране и подравняване на банкети. Стесняване на една от лентите за движение. Срок до 23.06.2017 г.; път III-6372 от км 24+650 до км 33+170 в участъка Косово- Трекляно движение с повишено внимание – профилиране на банкети, направа на скален насип и машинно полагане на плътна асфалтова смес. Стесняване на една от лентите за движение. Сигнализирано с пътни знаци. Срок до 21.06.2017 г. \r\nОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост;\r\nРемонтни дейности: \r\nПът III-8653 Кобиляне-Сполука от км 11+000 до 11+500 – ремонтни дейности. Движение в една лента. Срок до 23.06.2017 г.\r\nОПУ-Ловеч: \r\nВременно са въведени следните ограничения за движение на МПС: \r\nПът II-35 Троян-Балканец в чертите на гр. Троян – затворен за движение за всички МПС е мост над р. Бели Осъм при км 83+215, поради деформация на челните стени на моста. Обходен маршрут по общински път през с. Балабанско и с. Терзийско. Срок 30.06.2017 г.; път III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 31.07.2017 г. \r\nРемонтни дейности: няма.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-101 от км 52+320 до км 53+170 в чертите на село Громшин се въвежда ВОБД на обект: “Реконструкция на вътрешна водопроводна мрежа село Громшин, община Бойчиновци“, като се ограничава движението на всички МПС.\r\nОбходен маршрут: Посока Лехчево-Граница Област Враца – от начало село Громшин по ул. „Ставри Крумов“ – ул. „Цанко Церковски“ , ул. Бенковски , ул. „М-р Костадинов“  до улица „ Христо Ботев“ – Център Громшин. Срок до 25.06.2017 г.; път ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 30.06.2017 г.\r\nРемонтни дейности: \r\nПът ІІІ-162 Долна Бяла речка-Долно Озирово от км 25+000 до км 29+000 – движение в една лента, поради ремонтни работи по асфалтовата настилка. Срок до 26.06.2017 г.; път ІІІ-8104 Замфирово-Пърличево от км 7+000 до км 7+700 – пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 03.07.2017 г.;  път ІІІ-8105 Расово-Медковец от км 0+000 до км 1+000 – движение в една лента, поради ремонтни работи по асфалтовата настилка. Срок до 26.06.2017 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 08.07.2017 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: \r\nПът  III-3704 Пазарджик-Бошуля от км 2+000 до км 10+000 – ремонтни дейности на асфалтовата настилка. Движение в една лента. Срок до 20.06.2017 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.07.2017 г.\r\nРемонтни дейности: \r\nПът ІІІ-604 Бобораци-Жедна от км 7+000 до км 10+000 – ремонтни дейности на асфалтовата настилка. Движение в една лента. Срок до 21.06.2017 г.\r\nОПУ-Плевен:\r\nВременно са въведени следните ограничения за движение на МПС: \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; път ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123– целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+22 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности: \r\nПът ІІІ-305 Крушовица-Садовец от км 12+000 до км 25+000 – ремонтни дейности на асфалтовата настилка. Движение в една лента двупосочно. Срок до 21.06.2017 г.\r\nОПУ-Пловдив:\r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: няма.\r\nОПУ-Разград:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Русе:\r\nВременно са въведени следните ограничения за движение на МПС: \r\nПът ІІ-51 Бяла-Попово в района на гр. Бяла от км 0+858 до км 0+908 – въведен ВОБД по едната лента с дължина 50 м, поради пропадане на подпорна стена, ограничено е и движението на товарни автомобили над 10 т. Ограничението на скоростта е до 30 км/ч.\r\nОбходен маршрут: с. Пет Кладенци-Борово и обратно \r\nРемонтни дейности:\r\nПът ІІ-52 Пиргово-Мечка-Свищов при км 10+850 – ремонт на водосток. Движение в една лента. Срок до 21.06.2017 г.; път III-202 Русе-Щръклево от км 0+000 до км 6+000 – краткосрочни ремонтни дейности. Движението се регулира от сигналисти. Срок до 23.06.2017 г.; път ІІІ-2003 Сеново-Глоджево от км 13+200 до км 26+200 – ремонтни дейности по асфалтовата настилка. Движението се регулира от сигналисти. Срок до 23.06.2017 г.\r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът ІІІ-2307 Руйно-Правда-Главиница от км 12+500 до км 28+848 – частичен ремонт на асфалтова настилка. Срок до 20.06.2017 г.\r\nОПУ-Сливен:\r\nВременно са въведени следните ограничения за движение на МПС: \r\nПът ІІІ-488 Ичера-Сливен от км 19+750 до км 30+000 – затворен за движение за МПС над 10 т. \r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.\r\n\tОграничено движение по път II-86 Асеновград-Смолян, поради провеждане на пожаро-тактическо учение на силите и средствата на Единната Спасителна Система на гр. Смолян в тунела на кв. Устово от кръгово кръстовище на митническо бюро в кв. Устово до пътно кръстовище за производствена база „Ариете“ – на 20.06.2017 г. за периода от 07:00 ч. до 15:00 ч.\r\n        За движение на моторни превозни средства да се използва следният обходен маршрут:\r\n\tпът II-86 Соколовци-Смолян от км 104+904 /кръгово кръстовище при митницата в кв. Устово/   до км 105+462 /кръстовище регулирано чрез светофарна уредба в кв. Устово/. \r\n\tпът III-866 Смолян-Стойките от км 0+000 (кръстовище регулирано чрез светофарна уредба в кв. Устово) до км 2+200 (кръстовището за производствена база „Ариете“) и обратно.\r\nРемонтни дейности: \r\nПът ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г.; път ІІІ-868 Рудозем-вр. Средногорец от км 0+000 до км 9+900 – ремонтни дейности на асфалтовата настилка. Движение с повишено внимание, съобразно създадената организация на движение. Срок до 23.06.2017 г.; път ІІІ-863 Малка Арда-Баните, от км 26+800 до км 33+000 – изсичане на отделни дървета и храсти за видимост. Движат с повишено внимание в свободната лента. Срок до  20.06.2017 г.; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г. \r\nОПУ-София:\r\nВременно са въведени следните ограничения за движение на МПС: \r\nПът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2017 г; \r\nПът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2017 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nПът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 31.08.2017 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2017 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: \r\nПът ІІ-18 околовръстен път на София от км 35+100 до км 38+100 движение с повишено внимание поради частични ремонтни дейности. Движението ще бъде регулирано. Срок до 21.06.2017 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово; път III-5007 Зимница-Ветрен, от км 11+500 до км 12+500. Движението на МПС се осъществява в една от лентите за движение.\r\nРемонтни дейности: \r\nПът ІІІ-666 Плодовитово-Оризово от км 2+070 до км 2+265 – стеснение на дясна лента, поради извършване на СМР на пътен възел Плодовитово. Срок до 05.07.2017 г.\r\nОПУ-Търговище:\r\nВременно са въведени следните ограничения за движение на МПС:\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.09.2017 г.\r\nРемонтни дейности: няма.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: \r\nПът III-2075 Цани Гинчево-Никола Козлево от км 8+932 до км 16+967 – ремонтни дейности на асфалтовата настилка. Движение в една лента съобразно създадената организация на движение. Срок до 20.06.2017 г.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ–7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 20.12.2017 г.\r\nРемонтни дейности:\r\nПът ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 30.06.2017 г.; път III-7008 Скалица-Генерал Тошево от км 32+000 до км 33+000 – движение в една лента, поради ремонтни дейности. Срок до 23.06.2017 г.; път III-7072 Иречеково-Търнава от км 12+000 до км 13+000 – движение в една лента, поради частични ремонтни дейности по пътната настилка. Срок до 23.06.2017 г.; път ІІІ-7902 Елхово-Маломирово от км 0+000 до км 2+300 – движение в една лента, поради частични ремонтни дейности. Срок до 23.06.2017 г.\r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017-06-20", "title": "Актуална пътна пътна обстановка"}
{"url": "http://www.focus-news.net/news/2017/06/20/2406750/predstoyashti-mezhdunarodni-sabitiya-za-20-yuni-agentsiya-fokus.html", "text": "Ще се проведе среща на министрите на европейските въпроси на страните членки на ЕС, посветена на преговорите за Брекзит.\r\n*** Министърът на външните работи на Франция Жан-Ив льо Дриан ще посети Москва, където ще проведе преговори с руския си колега Сергей Лавров относно събитията в Сирия и в Украйна.\r\n*** Генералният секретар на НАТО Йенс Столтенберг заедно с президента на Литва Грибаускайте ще посетят войниците от Алианса, участващи на учението \"Железен вълк\". \r\n*** Президентът на Русия Владимир Путин ще приеме киргизкия си колега Алмазбек Атамбаев.\r\n*** Шведският министър-председател Стефан Льовфен ще посети Варшава.\r\n***", "date": "2017-06-20", "title": "Предстоящи международни събития за 20  юни /Агенция „Фокус“/"}
{"url": "http://www.focus-news.net/news/2017/06/20/2406752/predstoyashti-sabitiya-v-stranata-za-20-yuni-agentsiya-fokus.html", "text": "***\r\nОт 15.00 часа на „Дондуков“ 2 държавният глава Румен Радев ще се срещне с министър-председателя на Република Македония Зоран Заев, който ще бъде на посещение в България.\r\n***\r\nОт 09.00 часа в клуб „Перото“ – НДК ще се проведе форум „Когато обществото срещна бежанците“, организиран от Върховния комисариат на бежанците към ООН и България червен кръст.  \r\n***\r\nВ Министерски съвет премиерът Бойко Борисов ще се срещне с министър-председателя на Република Македония Зоран Заев, който е на официално посещение в България.\r\n***\r\nОт 09.00 часа 15 състав на Специализирания наказателен съд ще гледа делото срещу  Георги Ст., Огнян П., Георги Ст. и Ивайло Т., обвинени в образуване и ръководене на организирана престъпна група.\r\n***\r\nОт 09.30 часа, в заседателната зала в сградата на Висшия съдебен съвет (ул. „Екзарх Йосиф“ 12), Съдийската колегия на Съвета ще проведе редовното си заседание. \r\n***\r\nОт 09.30 часа 2 състав на Специализирания наказателен съд ще гледа делото срещу Недко Р., Славчо Здр., Божидар Б., Александър Б., Произнасяне по реда на чл.306 от НПК.\r\n***\r\nОт 9.30 часа 26 състав на Софийския градския съд ще гледа делото срещу Емилия К. (чл. 115-118 НК). \r\n***\r\nОт 9.30 часа 26 състав на Софийския градския съд ще гледа делото срещу Валентин Д., Лина А. и Мая С. (длъжностно присвояване в особено големи размери).\r\n***\r\nОт 9.30 часа в  Конферентна зала “Европа” в сградата на КНСБ, етаж ІІ, ще се проведе дискусия за бъдещето на висшето образование и неговото финансиране.\r\n***\r\nОт 10.00 часа 12 състав на Специализирания наказателен съд ще гледа делото срещу Иван М., Марио Г., Методи З., Петър Д., Божидар Ст., Димитър Т., Стойко Ст., обвинени в образуване и ръководене на организирана престъпна група.\r\n***\r\nОт 10.00 часа 3 състав на Специализирания наказателен съд ще гледа делото срещу Мелиад Ф. и Хасан Х., обвинени в Тероризъм. \r\n***\r\nОт 10.00 часа 6 състав на Специализирания наказателен съд ще гледа делото срещу Даниел Б., Христо П., Цветан К., Павел Ал., Кирил Д., Божидар Л., обвинени в образуване и ръководене на организирана престъпна група. \r\n***\r\nОт 10.00 часа в сградата на КЕВР (бул. \"Княз Дондуков\" № 8-10, ет. 4) ще се проведе обществено обсъждане на проекта на Наредба за издаване, прехвърляне и отмяна на сертификати за произход на електрическа енергия, произведена от високоефективно комбинирано производство на електрическа и топлинна енергия. \r\n***\r\nОт 10.30 часа в салона на БЧК, ул. „Джеймс Баучер“ 76, „Национален български университет - трета възраст“ приключва учебната година.\r\n***\r\nОт 11.00 часа в Американския център на Столична библиотека (пл. „Славейков” №4А, ет.1) ще се проведе пресконференция за предстоящото осмо издание на Летния градски фестивал „София Диша“.\r\n***\r\nОт 11.00 часа в заседателната зала на БДЖ в централата на холдинга (ул. „Иван Вазов“ 3) ще се проведе брифинг по темата за европейската нотификация, която след 6 годишно проучване от страна на ЕК, разрешава на държавата да отпусне държавна помощ за дружеството и да го подпомогне в изплащането на дълговете му. Участие ще вземат: Владимир Владимиров, изпълнителен директор на БДЖ; Велик Занчев, зам.-министър на транспорта, информационните технологии и съобщенията и председател на Борда на директорите на БДЖ и Пламен Пешаров, управител на „Пътнически превози“ в БДЖ.\r\n***\r\nОт 11.00 часа в Национален пресклуб на БТА ще се проведе пресконференция, посветена на 10 години от старта на DMS 17 777 – единен дарителски номер в България. \r\n***\r\nОт 11.00 часа  в „Къщата на гражданските организации“ (ул. „Христо Белчев“ 3) представители на организация „Антикорупционен фонд“ ще проведат среща с медиите. \r\n***\r\nОт 12.00 часа в Национален пресклуб на БТА ще бъде дискутирано установеното бездействие на министъра на здравеопазването с Решение № 350 от 26.09.2014 г. на Комисията за защита от дискриминация, потвърдено с Решение № 1630 от 08.02.2017 г. на ВАС, Пето отделение по адм. дело № 12978/2015 г.\r\n***\r\nОт 13.30 часа 9 състав на Специализирания наказателен съд ще гледа делото срещу Нидал А., Алдин Н., Данаил Ал., Георги Ф., обвинени в образуване и ръководене на организирана престъпна група.\r\n***\r\nОт 14.00 часа 5 състав на Специализирания наказателен съд ще гледа делото срещу Христо Г., Квалифицирани състави на изнудване.\r\n***\r\nОт 14.00 часа 8 състав на Специализирания наказателен съд ще гледа делото срещу Иван Д., Катерина Д., Анжело В., Атанас Д., Валентин Хр., Васил Ст., Кристиян К., Марио Хр. И др., обвинени в образуване и ръководене на организирана престъпна група. \r\n***\r\nОт 15.00 часа в Българска търговско-промишлена палата (БТПП) Съветът по иновации при БТПП организира кръгла маса на тема: „Финансовите инвеститори в подкрепа на иновативните стартъпи и МСП, учредени от студенти и младежи”.\r\n***\r\nОт 15.00 до 17.00 часа, заместник-председателят на СОС Милка Христова и народният представител от „БСП за България“ Димитър Данчев ще бъдат на разположение на гражданите в постоянната приемна на ул. „Леге“ №10, етаж 1.\r\nОт 15.00 до 16.00 часа народният представител Румен Георгиев ще се срещне с жители на район „Лозенец“ в клуба на БСП на ул. „Димитър Димов“ №14. \r\n***\r\nОт 14.00 часа, в зала 701 в АПИ, се отварят офертите за избор на изпълнител на строително-монтажните работи за възстановяване на участъка при 10 км на път II-14 Видин - Кула - Връшка чука.\r\n***\r\nОт 17.30 часа в НХА, галерия „Академия“, ул. „Шипка“ 1, ще се състои представянето на книгата „120 години българско изкуство. Дизайн“. \r\n***\r\nОт 18.00 часа в галерия „Нюанс“ ще бъде представена изложбата „Тайните на Лоара“. \r\n***\r\nОт 19.00 часа в галерия „Синтезис\" (бул. „Васил Левски\" 55) ще бъде открита изложба под надслова „Пространство с много измерения\".\r\n***\r\nОт 19.00 часа в Концертна зала №1 в Централния военен клуб ще се състои концертът „Песни под незалязващото слънце“.\r\n***\r\nОт 19.30 часа в зала \"България\" Нов симфоничен оркестър закрива 26-я си сезон.\r\n***\r\nОт 19.00 часа в Младежки дом – Благоевград ще бъде открито петото издание на детския театрален фестивал „Талантино“. \r\n***\r\nОт 11.00 часа в \"Кариерен център\" към Дирекция \"Регионална служба по заетостта\"-Бургас ще се проведе съвместна пресконференция на Дирекция \"Регионална служба по заетостта\"-Бургас, Дирекция \"Бюро по труда\"-Бургас, Регионална дирекция 'Социално подпомагане\"-Бургас, Дирекция \"Областна инспекция на труда\"-Бургас.\r\n***\r\nОт 18.00 часа в Дома на писателя ще бъде представено второто издание на книгата на Керана Ангелова \"Зана\".\r\n***\r\nОт 18.30 часа в залата на ДТ „Адриана Будевска“ ще бъде прожектиран новият български филм \"Пътят на воина\".\r\n***\r\nОт 10.00 часа в клуба на ПП ГЕРБ на ул. „Г. Бенковски” №1 народният представител от ПП ГЕРБ Руслан Тошев организира приемна за граждани.\r\n***\r\nОт 10.00 часа в офиса на партията на ул. „Георги Бенковски” №1 общинските съветник от ПП ГЕРБ – Антоанета Цветкова ще се срещне с граждани. \r\n***\r\nОт 10.00 часа в  Голяма Зала на Община Велико Търново ще се проведе Дипломиране на ученици от ПМГ.\r\n***\r\nОт 10.30 часа на стадиона в селото ще се проведе Откриване на „Детска полицейска академия“.\r\n***\r\nОт 18.00 часа в ХГ „Борис Денев“ ще се проведе откриване изложба живопис и графика на In memoriam Сергей Немцеров.\r\n***\r\nОт 18.00 часа в пешеходната зона в центъра на града ще се проведе Дефиле на състави от България, Грузия, Испания, Молдова и Сърбия.\r\n***\r\nОт 20.00 часа в НЧ „Братя Грънчарови-2002“ ще се проведе Официално откриване на Детски фестивал на изкуствата „Раховче“ и Международен фолклорен фестивал „Раховче“.\r\n***\r\nОт 10.00 часа в Регионална библиотека „Дора Габе“ - Интерактивна зала ще се проведе Летен детски клуб „Играй и учи”.\r\n***\r\nОт 19.00 часа в Концертна зала „Добрич“ ще се проведе концерт на Български камерен оркестър – Добрич.\r\n***\r\nОт 19.00 часа в Драматичен театър „Йордан Йовков“ ще се състои „Черното пиле“ – моноспектакъл на Мариус Куркински.\r\n***\r\nОт 18.00 часа в Музей на фотографията и съвременните визуални изкуства-Казанлък ще бъде открита фотоизложбата SECOND FACE / Miljan Nedeljković. \r\n***\r\nОт 9.00 часа в офиса на ПП ГЕРБ в гр. Брусарци, ул. „ 23–ти септември“ № 79, народните представители от ГЕРБ в 12-и МИР – Монтана, Дилян Димитров и Ирена Димова, организират  приемна за граждани.\r\n***\r\nОт 15.00 часа в пресклуба на БТА председателят на Областния съвет на БСП в Пазарджик Петя Цанкова и народните представители Йордан Младенов и Надя Клисурска организират пресконференция по актуални теми. \r\n***\r\nОт 11.00 часа в Пресклуба на БТА – Плевен ще се проведе пресконференция по повод 64-ти „Парад на модата – Плевен -2017г.“ Форумът ще бъде представен от неговия режисьор Георги Ангелов. \r\n***\r\nОт 09:00 часа в зала 12 на Районен съд – Пловдив ще се гледа делото срещу мъж, обвинен в имотна измама.\r\n***\r\nОт 09:30 часа в зала 1 на Окръжен съд – Пловдив ще се гледа делото срещу четири лица, обвинени в разпространение на наркотични вещества. \r\n***\r\nОт 10:00 часа в зала 1 на Апелативен съд – Пловдив ще се гледа жалбата на подсъдимата Антония Василева, която  е призната за виновна в това, че в периода 26.11.2011 г. – 2.02.2012 г. в гр. Хасково, при условията на продължавано престъпление в качеството й на длъжностно лице касиер в РУ „Български пощи“ ЕАД – Пловдив.\r\n***\r\nОт 13:00 часа в Тютюневия град Фондация „Пловдив 2019“ ще се проведе практически семинар на тема ИНДУСТРИАЛНА АРХЕОЛОГИЯ – Живият град в контекста на съвременните концепции за културно наследство.\r\n***\r\nОт 14.00 часа в фоайето на Общински културен институт ще се проведе пресконференция по повод 10-тото издание на фестивала „Звезден път“, който ще се проведе на 23 и 24 юни в Разград. \r\n***\r\nОт 19.00 часа на пл. „Алеко“ в Свищов, ще започне концерт на военните духови оркестри в Сухопътни войски, част от честванията по повод 140 години от освобождението на града.\r\n***\r\nОт 10.00 ч. в  Смолян, в района на тунела в кв. Устово, Регионална дирекция „Пожарна безопасност и защита на населението“ – Смолян, съвместно с РД ПБЗН - Пловдив ще проведат мащабно занятие във връзка с тестването на силите за реагиране на единната спасителна система в  Смолян – Пожарна, Полиция, Бърза помощ и БЧК-Смолян.\r\n***\r\nОт 10.00 часа в офиса на ГЕРБ на бул. „Митрополит Методий Кусев” № 5 народният представител Емил Христов ще се срещне с граждани. \r\n***\r\nОт 10.00 часа в Детски отдел на библиотека „Родина“ ще се проведе Програма за лятна работа с деца.\r\n***\r\nОт 10.00 часа, в Пресклуб на БТА – Стара Загора, ще се състои пресконференция на Инициативния комитет на собствениците на земи в квартал „Бедечка“. \r\n***\r\nОт 18.00 часа в РБ „Захарий Княжески“ ще се проведе Концерт - пиано на Георги Белчев, ученик на НУМСИ „Христина Морфова“.\r\n***\r\nОт 18.00 часа в Оперен театър ще бъде представена премиерата на операта „Дон Жуан“ от В.А. Моцарт. \r\n***\r\nОт 19.00 часа в Драматичен театър ще бъде представена постановката „Госпожа Министершата“ от Бранислав Нушич.\r\n***\r\nОт 19.00 часа в Къща музей „Гео Милев“ ще се състои представяне книгата на Александър Урумов „Али безсмъртния“.\r\n***\r\nОт 17.30 часа в Градската градина Духовият и Народният оркестър организират летен концерт за жителите и гостите на града.\r\n***\r\nОт 19.00 часа в голямата кинозала в Дом на техниката-Хасково ще се състои Концерт-спектакъл в подкрепа на кампанията „От любов към живота“.\r\n***\r\nОт 10.00 часа в зала 203 на общината ще се проведе брифинг.", "date": "2017-06-20", "title": "Предстоящи събития в страната за 20 юни (Агенция „Фокус“)"}
{"url": "http://www.focus-news.net/news/2017/06/20/2406747/ria-novosti-edin-turski-voynik-e-zaginal-pri-obstrel-na-pkk.html", "text": "Един войник е загинал, а още шестима са ранени при ракетен обстрел на ПКК срещу военен конвой в Източна Турция, предаде  РИА Новости, позовавайки се на местни медии. \r\nВоенните са се движили в района Чукурджа в провинцията Ван. Пострадалите са откарани в болницата. Сепаратистите от ПКК са използвали ракетни установки и дългоцевно оръдие по време на обстрела.  Виктор Турмаков", "date": "2017-06-20", "title": "РИА Новости: Един турски войник е загинал при обстрел на ПКК"}
{"url": "http://www.focus-news.net/news/2017/06/20/2406741/tass-vvs-na-mezhdunarodnata-koalitsiya-nanese-udar-po-selishte-v-siriya-12-dushi-sa-zaginali.html", "text": "ВВС на международната коалиция, водена от САЩ, са атакували в понеделник  сирийското селище Тел Шаер в близост до границата с Ирак. Според местни медии жертви на удара са 12 души – членове на едно семейство, предаде  ТАСС.\r\nТел Шаер е разположен в провинция Хасеке. ВВС на коалицията оказва подкрепа на арабско-кюрдските формирования от „Сирийските демократически сили“, които щурмуват град Ракка, освобождавайки го от „Ислямска държава“.  Виктор Турмаков", "date": "2017-06-20", "title": "ТАСС: ВВС на международната коалиция нанесе удар по селище в Сирия – 12 души са загинали"}
{"url": "http://www.focus-news.net/news/2017/06/20/2406739/dzhon-makkeyn-rezhimat-na-severna-koreya-ubi-oto-uormbiar.html", "text": "Американският сенатор Джон МакКейн заяви в понеделник, че Ото Уормбиърр, американският студент задържан в Северна Корея, е убит от режима на Ким Чен-ун, предаде The Hill.\r\nУормбиър почина в понеделник, след като бе в кома повече от година. Председателят на сенатската комисия по въоръжените сили изпрати съболезнования до близките му, посочвайки, че Северна Корея представлява сериозна заплаха за съседите си и продължава да нарушава човешките права в домашен план. \r\n„Сега се достигна до измъчването на американци. Трима други наши цивилни в момента са затворени в Северна Корея. САЩ не могат и не трябва да толерират убиването на свои граждани от враждебни сили“, посочи МакКейн. Уормбиър бе осъден на 15 години каторга в КНДР.\r\n„През последната година от живота си той живя в кошмара, в който севернокорейците са пленени вече 70 години: насилствен труд, масово гладуване, систематична жестокост, мъчения и убийства“, добави сенаторът.  Виктор Турмаков", "date": "2017-06-20", "title": "Джон МакКейн: Режимът на Северна Корея уби Ото Уормбиър"}
{"url": "http://www.focus-news.net/news/2017/06/20/2406724/the-daily-express-tereza-mey-se-zakani-da-smazhe-islyamofobiyata.html", "text": "Британският министър-председател Тереза Мей заяви, че има „твърде много толериране на екстремизма“ през последните години, включително и към омразата срещу мюсюлманите, предаде  The Daily Express.\r\nМинистър-председателят описа нападението в Северен Лондон като „причиняващо гадене“ и добави, че Великобритания няма да бъде сломена от тероризма. „Тероризмът, екстремизмът и омразата приемат много форми и ние възнамеряваме да се справим с тях, който и да е отговорен“, посочи Тереза Мей. \r\n„Правителството ще смаже екстремизма и идеологията на омразата, и в обществото, и в интернет. Ние ще прегледаме нашата антитерористична стратегия, за да може полицията и силите за сигурност да имат властта, от която се нуждаят“, посочи тя.“Ще установим нова комисия за справяне с екстремизма по същия начин, по който се борим срещу расизма“, закани се министър-председателят . Виктор Турмаков", "date": "2017-06-20", "title": "The Daily Express: Тереза Мей се закани да смаже ислямофобията"}
{"url": "http://www.focus-news.net/news/2017/06/20/2406751/nimh-sled-obyad-na-mesta-shte-ima-kratkotrayni-valezhi-ot-dazhd-pridruzheni-s-gramotevitsi-maksimalnite-temperaturi-shte-sa-mezhdu-27-i-32.html", "text": "Днес преди обяд над по-голямата част от страната ще е предимно слънчево. След обяд ще се развива купеста и купесто-дъждовна облачност и на места, главно в Южна и Източна България, ще има краткотрайни валежи от дъжд, придружени с гръмотевици. Това съобщи за Агенция \"Фокус\" Евгения Егова, дежурен синоптик в Националния институт по метеорология и хидрология (НИМХ) към Българската академия на науките (БАН). Ще духа слаб до умерен северозападен вятър. Максималните температури ще са между 27° и 32°, в София - около 27°.\r\nПо Черноморието преди обяд ще е предимно слънчево. Около и след обяд ще има временни увеличения на облачността, с краткотрайни превалявания и  гръмотевици. Ще духа до умерен вятър от северозапад. Максималните температури ще са 25-27°. Температурата на морската вода е 19-22°. Вълнението на морето ще е около 2 бала.\r\nНад планините преди обяд ще е предимно слънчево. Около и след обяд ще се развива купеста и купесто-дъждовна облачност и ще има краткотрайни валежи от дъжд, с гръмотевици. Ще духа до умерен северен вятър. Максималната температура на височина 1200 метра  ще е около 17°, на 2000 метра – около 10°.\r\nАтмосферното налягане е по-високо от средното за месеца и през деня слабо ще се понижи.", "date": "2017-06-20", "title": "НИМХ: След обяд на места ще има краткотрайни валежи от дъжд, придружени с гръмотевици, максималните температури ще са между 27° и 32°"}
{"url": "http://www.focus-news.net/news/2017/06/20/2406754/vitseprezidentat-iliyana-yotova-shte-uchastva-vav-foruma-kogato-obshtestvoto-sreshtna-bezhantsite.html", "text": "На 20 юни в литературен клуб „Перото“, НДК, вицепрезидентът Илияна Йотова ще участва в медиен форум по повод Световния ден на бежанеца на тема „Когато обществото срещна бежанците“. Това съобщиха от прессекретариата на държавния глава. Форумът се организира от Българския Червен кръст и Върховния комисариат за бежанците към ООН.", "date": "2017-06-20", "title": "Вицепрезидентът Илияна Йотова ще участва във форума „Когато обществото срещна бежанците“"}
{"url": "http://www.focus-news.net/news/2017/06/20/2406758/denyat-20-yuni-v-balgarskata-istoriya.html", "text": "2014 г.\r\n13 души загиват при наводнение в квартал Аспарухово във Варна.\r\n2006 г.\r\nПрезидентът на Република България присъжда орден „Св. св. Кирил и Методий“ – огърлие на Винтън Сърф вицепрезидент на Google и председател на Управителния съвет на директорите на Интернет корпорацията за имена и адреси.\r\n2003 г.\r\nПрезидентът на Република България връчва Орден „Стара планина“ – първа степен на Марта Руедас, постоянен представител на Програмата на ООН за развитие /ПРООН/ в България.\r\n2002 г.\r\nЗавършва двудневното официално посещение на българския президент Георги Първанов в Полша. Там той се среща с президента Александър Квашневски и получава полската подкрепа за членството на България в НАТО. Българският президент провежда срещи и с маршала на Сейма на Република Полша Марек Боровски, с маршала на Сената Лонгин Пастушяк и с председателя на Министерския съвет Лешек Милер. По време на визитата Георги Първанов говори пред студенти и преподаватели в един от най-старите полски университети – Вроцлавския, по темата: „България – стабилна и демократична държава, достоен член на евроатлантическата общност“.\r\n1980 г.\r\nЗавършва Третата конференция на министрите по образованието от европейския регион на ЮНЕСКО, започнала на 12 юни в София. В нея участва и генералният директор на ЮНЕСКО Амаду Махтар М'Боу.\r\n1979 г.\r\nЗавършва посещението на унгарската партийно-правителствена делегация, водена от първия секретар на ЦК на Унгарската социалистическа и работническа партия Янош Кадар в София. Приети са основни насоки за развитие на икономическото и научно техническото сътрудничество между България и Унгария до 1990.\r\nЯнош Кадар (1912 – 1989 г. ) е комунистически водач в Унгария от 1956 г. до 1988 г. и два пъти е министър-председател – от 1956 г. до 1958 г. и от 1961 г. до 1965 г.\r\n1975 г.\r\nПубликувано е съобщение за установяване на дипломатически отношения между България и остров Мавриций.\r\n1961 г.\r\nВ България е приет Закон за другарските съдилища.\r\n1954 г.\r\nОткрит е Мостът на дружбата на р. Дунав между Русе и Гюргево. Мостът е проектиран и строен от съветска проектантска строителна организация със съдействието на съветски и български строители. Строителството е реализирано през 1952-1954 г. със съдействието на тогавашния СССР. Дължината му е 2,8 км, на височина е 30 метра над водата - на две нива – за влакове и автомобили. Средната му част може да се повдига и да пропуска големи кораби.\r\n1949 г.\r\nТрайчо Костов е арестуван от органите на Държавна сигурност. Трайчо Костов (Т. К. Джунев) е роден на 17 юни 1897 г. в гр. София. Той е политически и държавен деец, публицист и журналист.\r\n1947 г.\r\nШестото ВНС приема на първо четене проекта на ОФ за конституция на България с 302 гласа от присъстващи 366 депутати. \r\n1933 г.\r\nБългарското правителство приема изменение на Закона за трудовите земеделски стопанства, който продължава аграрната реформа и оземляването на бедни селяни.\r\n1923 г.\r\nБългарският народен съюз „Кубрат“ се влива в Народния сговор. \r\n1895 г.\r\nОткрита е ЖП линията Шумен-Каспичан (26 км).\r\n1884 г.\r\nВ България 1800 предачки и тъкачки изпращат прошение до 4. ОНС против откриването на нови фабрики.\r\n1879 г.\r\nИзлиза първият брой на в. „Целокупна България“. Той е първият официален орган на Либералната партия след Освобождението (1878 г.). Започва да излиза след закриване на Учредителното събрание в Търново на 20 юни 1879 г. под редакцията на П. Р. Славейков. Последният му брой е на 8 май 1880 г. Излиза два пъти седмично. В програмата му залягат две основни задачи: да защитава Търновската конституция и да отстоява българското национално единство. За осъществяване на българското национално единство вестникът разчита на Русия. Обявява се срещу консервативното правителство на Т. Бурмов и остро критикува нарушенията на Търновската конституция. С идването на власт на Либералната партия (март 1880 г.) става официоз. В авторския колектив влизат и Ст. Стамболов, Ив. Славейков и Св. Миларов.\r\n1774 г.\r\nПо време на Руско-турската война (1768-1774 г.) руските войски, под командването на ген. Александър Суворов, разгромяват 40-хилядна турска армия край с. Козлуджа (дн. Суворово). Оцелелите турски войници бягат към Шумен, където се намира щабът на великия везир Мехмед паша.На тази дата са родени:\r\n1896 г.\r\nРоден е Панчо Атанасов Михайлов - български революционер, член на ВМРО, поет.\r\n1866 г.\r\nРоден е Иван Бончев Бончев - български офицер, генерал-майор (1.01.1918 г.).\r\n1862 г.\r\nРоден е Марко Лерински (Георги Иванов) - деец на македоно-одринското революционно движение.\r\n1850 г. \r\nВ село Плевня, Драмско (днес Петруса, Гърция), е роден Сава Букурещлиев. Четник в Ботевата чета (1876). Той е по-голям брат на офицера Андрей Букурещлиев, участник в Сръбско-българската война (1885).На тази дата умират:\r\n1972 г.\r\nУмира Петър Осоговец (псевд. на Петър Лазаров Петков) - български писател, ентомолог.\r\n1915 г.\r\nВ София на 75-годишна възраст умира екзарх Йосиф I.\r\n1883 г.\r\nУмира Владимир Попатанасов (В. П. Кръстев) - български поет и публицист.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017-06-20", "title": "Денят 20 юни в българската история"}
{"url": "http://www.focus-news.net/news/2017/06/20/2406755/magyar-hirlap-spored-peter-siyarto-nelegalnata-migratsiya-tryabva-da-se-prekrati-v-imeto-na-borbata-sreshtu-terorizma.html", "text": "Унгарският министър на външните работи Петер Сиярто заяви по време на срещата с колегите си от ЕС, провела се в Люксембург, че нелегалната миграция трябва да бъде спряна напълно, за да може да се проведе борба срещу тероризма, пише  Magyar Hirlap.\r\n„Европа се сблъсква с най-голямата терористична заплаха на всички времена и съответните ясни думи и целенасочено действие са необходими в интереса на защитата на народите в Европа“, заяви Сиярто по време на срещата в понеделник. „Скорошните събития показаха, че предишните интеграционни модели са се провалили и има огромно напрежение в европейските общества“, добави той.\r\n„Нелегалната миграция трябва да бъде прекратена напълно в интересите на превъзмогването на заплахата от тероризма. Ние трябва да направим така, че хората, представляващи заплаха за европейските общества да могат да влизат на континента легално и единствено тези които имат право на това според настоящите регулации, да могат да остават на територията на ЕС“, добави министърът. Виктор Турмаков", "date": "2017-06-20", "title": "Magyar Hirlap: Според Петер Сиярто нелегалната миграция трябва да се прекрати в името на борбата срещу тероризма"}
{"url": "http://www.focus-news.net/news/2017/06/20/2406760/futbol-dzhani-de-biasi-napuska-posta-starshi-trenyor-na-natsionalniya-futbolen-otbor-na-albaniya.html", "text": "Джани де Биаси потвърди, че напуска албанския национален отбор по футбол, предаде Gazeta Express.\r\nДе Биаси успя да изведе Албания до Европейското първенство по футбол през 2016 г. – първият голям международен турнир, на който отборът някога е присъствал. Виктор Турмаков", "date": "2017-06-20", "title": "Футбол: Джани де Биаси напуска поста старши треньор на националния футболен отбор на Албания"}
{"url": "http://www.focus-news.net/news/2017/06/20/2406759/ministar-nikolay-nankov-shte-bade-na-rabotno-poseshtenie-v-bryuksel.html", "text": "Министърът на регионалното развитие и благоустройството Николай Нанков ще бъде на работно посещение в Брюксел, Кралство Белгия, на 20 и 21 юни. Това съобщиха от пресцентъра на Министерството на регионалното развитие и благоустройството. В рамките на визитата министър Нанков ще разговоря с комисарите по регионална политика Корина Крецу и по околна среда, морско дело и рибарство Кармену Вела, както и с генералния директор на дирекция „Регионална и градска политика“ към ЕК Марк Льометр.", "date": "2017-06-20", "title": "Министър Николай Нанков ще бъде на работно посещение в Брюксел"}
{"url": "http://www.focus-news.net/news/2017/06/20/2406756/api-ogranichava-se-dvizhenieto-v-uchastak-ot-glavnata-patna-komunikatsiya-na-smolyan-v-kv-ustovo-za-provezhdane-na-uchenie.html", "text": "От 07.00 до 15.00 часа е ограничено движението по участък от Главната пътна комуникация на Смолян, от кръговото кръстовище при Митницата в кв. „Устово“ до кръстовището с ул. „Тракия“ (в посока на производствена база „Ариете“). Това съобщиха от пресцентъра на Агенция „Пътна инфраструктура“. Временната организация е за провеждане на учение на Единната спасителна система на Смолян в района на тунела.\r\nПо време на ограничението трафикът ще бъде пренасочен по обходен маршрут:\r\n- път II-86 Соколовци - Смолян, от км 104+904 (кръгово кръстовище при Митницата в кв. „Устово“) до км 105+462 (кръстовище със светофарна уредба в кв. „Устово“); \r\n- път III-866 Смолян - Стойките, от км 0+000 (кръстовище регулирано чрез светофарна уредба в кв. Устово) до км 2+200 (кръстовището за производствена база „Ариете“) и обратно.", "date": "2017-06-20", "title": "АПИ: Ограничава се движението в участък от Главната пътна комуникация на Смолян, в кв. „Устово“, за провеждане на учение"}
{"url": "http://www.focus-news.net/news/2017/06/20/2406735/reuters-beliyat-dom-saobshti-che-si-ostavya-pravoto-na-samootbrana-v-nebeto-nad-siriya.html", "text": "Белият дом съобщи, че коалиционните сили, борещи се срещу „Ислямска държава“ в Сирия ще си оставят правото на самоотбрана, но добави, че САЩ биха работили за запазването на линиите за комуникация с Русия, въпреки настоящото напрежение, предаде  Reuters.\r\nРусия предупреди по-рано САЩ, че ще приема за цели всеки самолет, летящ западно от река Ефрат, след като армията на САЩ свали сирийски самолет край град Ракка. \r\n„Важно е да запазим линии за комуникации, за да предотвратяваме потенциални проблеми“, заяви прессекретарят на Белия дом Шон Спайсър. Виктор Турмаков", "date": "2017-06-20", "title": "Reuters: Белият дом съобщи, че си оставя правото на самоотбрана в небето над Сирия"}
{"url": "http://www.focus-news.net/news/2017/06/20/2406757/evropeyskiyat-parlament-shte-izslusha-balgarskiya-kandidat-za-evrokomisar-mariya-gabriel.html", "text": "От 16.00 до 19.00 часа българско време ще се състои публично изслушване на българския кандидат за комисар Мария Габриел, съобщиха от пресслужбата на ЕП. Мария Габриел, която беше номинирана от председателя на Европейската комисия за комисар с ресор цифрова икономика и цифрово общество, ще бъде изслушана от няколко парламентарни комисии с цел оценяване на нейната способност да заема тази позиция. Самото изслушване ще се проведе в зала 2Q2 на сграда József Antall (JAN). Изслушването ще бъде водено от комисията по промишленост, изследвания и енергетика (ITRE) и култура и образование (CULT). Комисиите по вътрешен пазар и по правни въпроси и граждански свободи също са асоциирани към дискусията. \r\nКоординаторите на комисиите ITRE и CULT ще се срещнат в сряда, 21 юни, когато ще обсъдят резултата от изслушването, за да могат техните председатели, съответно Йежи Бузек и Петра Камереверт, да информират председателя на парламента за тяхното решение. Парламентът ще гласува в пленарна зала през юли дали да одобри нейното встъпване в длъжност, или не.", "date": "2017-06-20", "title": "Европейският парламент ще изслуша българския кандидат за еврокомисар Мария Габриел"}
{"url": "http://www.focus-news.net/news/2017/06/20/2406761/denyat-20-yuni-v-svetovnata-istoriya.html", "text": "2015 г.\r\nЕвропейската централна банка увеличава помощта за гръцките банки по линия на програмата за спешна ликвидност ELA с 3,7 млрд. евро с което общата сума по ELA достига 87,7 млрд. евро.\r\n2013 г.\r\nМинистър-председателят на Палестина Рами Хамдала подава оставка.\r\n2012 г.\r\nЛидерът на дясноцентристката партия „Нова демокрация“ Андонис Самарас е новият министър-председател на Гърция.\r\n2011 г.\r\nСпоред доклада на върховния комисар на ООН за бежанците Антониу Гутериш 80% от 15,4 млн. бежанци по света намират убежище в бедни страни. Допълнително 27,5 млн. души са прокудени във вътрешността на родните си страни, както и 850 хил. кандидати за получаване на убежище, с което броят на хората по света, принудени да напуснат домовете си, достига 43,7 млн. души.\r\n2011 г.\r\nФинансовите министри на страните от еврозоната отлагат окончателното решение за отпускане на заема от 12 млрд. евро за Гърция, докато не бъдат въведени допълнителни мерки по затягане на коланите.\r\n1999 г. \r\nНАТО официално прекратява бомбардировките над Югославия.\r\n1992 г. \r\nИзбухва конфликтът в Приднестровието. Повод за това са въоръжените сблъсъци в Бендера.\r\n1977 г.\r\nПетролопроводът Трансаляска започва официално да функционира. Трансаляска е главен американски петролопровод, свързващ находищата на нефт в северна Аляска с пристанището в град Валвез. Строителството на дългият почти 800 мили (1286 км) петролопровод започва на 27 март 1975 г. и завършва на 31 май 1977 г. В строителството му участват близо 21 000 души.\r\n1968 г. \r\nЗа първи път разстоянието от 100 метра е пробягано по-бързо от 10 секунди. Това прави спринтьорът  Джим Хайнс на пистата в Сакраменто.\r\n1967 г. \r\nБоксьорът Мохамед Али (Касиус Клей) е осъден на 5 години затвор, заради отказа си да служи в армията на САЩ и участва във войната във Виетнам.\r\n1963 г.\r\nСАЩ и СССР се договарят за прекарване на директна телефонна линия между ръководителите на двете страни, която да бъде използвана в критични ситуации.\r\n1960 г.\r\nПровъзгласена е независимостта на Мали и Сенегал. Двете държави са френски колонии в продължение на почти 70 години и са използвани главно като източник на роби. През 1959 г. образуват Федерация Мали, която успява да получи независимост от Франция. Скоро след това Сенегал се отцепва и образува Република Сенегал.\r\n1955 г.\r\nНа Филипините е регистрирано най-дългото слънчево затъмнение – 7 минути и 8 секунди.\r\n1949 г. \r\nПапата налага анатема  на комунистическите власти в Чехословакия.\r\n1945 г. \r\nВ Ню Йорк  4 млн. души посрещат тържествено генерал Айзенхауер при завръщането му от фронтовете в Европа.\r\n1944 г.\r\nСъздадено е ЦРУ. ЦРУ е координиращ център на гражданското и военното разузнаване и контраразузнаване в САЩ. Контролира се от Съвета за национална сигурност. Седалището на ЦРУ е в Ленгли, щата Вирджиния. Организира разузнавателни действия и тайни операции в целия свят.\r\n1934 г. \r\nЗа продажба се обявява лондонският мост „Ватерло”.\r\n1923 г.\r\nФранция обявява официално намерението си да анексира Рейнската област, за да гарантира изплащането на репарациите, които Германия й дължи според Версайския договор.\r\n1919 г. \r\nДоброволческата армия на генерал Деникин  започва настъплението си към Москва.\r\n1895 г. \r\nВ Германия е открит канала в Кил, съединяващ Балтийско и Северно море.\r\n1877 г.\r\nАлександър Греъм Бел основава първата обществена телефонна услуга в Хамилтън, Онтарио, Канада.\r\n1867 г.\r\nАмериканският Конгрес утвърждава договора с Русия за купуването на Аляска.\r\nСАЩ купуват Аляска от Русия на 9 април 1867 г. за 7,2 млн. долара. Флагът на САЩ е издигнат на 18 октомври същата година. Днес 18 октомври се празнува в щата като Денят на Аляска.\r\n1863 г. \r\nЗападна Виржиния става 35-ият щат на САЩ. По време на Гражданската война, Западна Вирджиния се отцепва от Вирджиния, ставайки единственият щат, създаден директно като резултат от войната. Западна Вирджиния е разположена изцяло в планината Апалачи. Релефът й е силно хълмист, което й донася прякорът Планинският щат. Административният център на Западна Вирджиния е Чарлстон.\r\n1837 г.\r\nНа английския трон се възкачва кралица Виктория I. Кралица Виктория I е родена на 24 май 1819 г. Тя е почти изцяло от немски произход и е последния представител на Хановерската династията. Виктория I царува 64 години, което я прави най-дълго властващият монарх в британската история. По време на нейното царуване британската империя отбелязва огромен растеж – Викторианската ера е символ на индустриализацията и време на значителни социални, икономически и технологически промени в Обединеното кралство. По време на управлението й се постига сближаване между Англия и Франция (1852 г.); Англия взема участие в Кримската война, въстанията в Индия са усмирени и Виктория става императрица на Индия.\r\n1819 г.\r\n320-тонният параход „Савана” успява да прекоси Атлантика (от Савана, щата Джорджия, до Ливърпул) за 27 дни и 11 часа. Той се отправя на път за Европа на 24 май същата година.\r\n1803 г.\r\nВ Петербург е извършен първия в Русия полет с балон.\r\n1794 г. \r\nНаполеон Бонапарт представя план за завоюването на Италия.\r\n1793 г. \r\nАмериканецът Ели Уитни патентова машината за чистене на памук.\r\n1782 г. \r\nУтвърден е големият държавен печат на САЩ. Лицевото изображението на печата представлява орел със разперени крила, който държи 13 стрели в левия си крак (символ на тринайсетте колони, дали началото на щатите в САЩ), а в десния – маслинова клонка (с 13 листа и 13 маслини); стрелите и клонките са символ на войната и мира. На гърдите си орелът има щит, оцветен в цветовете на американското знаме – синьо, и червени и бели ивици. В човката си държи лента с надпис „E pluribus unum” („Измежду всички, един” ), мотото на САЩ. Фразата също има 13 букви. Тринайсет са и звездите, разположени над главата на орела. От 1935 г. печатът се слага на задната страна на еднодоларовата банкнота.\r\n1736 г.\r\nРуската армия превзема Азов и стъпва на брега на Азовско море.\r\n1685 г.\r\nИзбухва Монмаутското въстание, което е опит за свалянето от власт на английския крал Джеймс II. То е организирано от Джеймс Скот (на снимката), дук на Монмаут, който твърди, че е законният наследник на английския трон. Въстанието е потушено на 6 юли 1685 г. след битката при Седжемуур. Дукът е екзекутиран по обвинение в измяна 9 дни по-късно. Джеймс II става крал след смъртта на брат си, Чарлз II, който умира на 6 февруари 1685 г. Той не е особено популярен поради факта, че е католик и много хора не одобряват крал, подвластен на Папата.\r\n1675 г. \r\nЗапочва голямата война на индианските племена срещу белите заселници.\r\n1578 г. \r\nАнглийският мореплавател Мартин Фробишер обявява Гренландия за владение на английската корона, под името „Западна Англия”. \r\n1402 г. \r\nВ битката при река Ангора, край днешна Анкара, монголите на Тамерлан разбиват армията на султан Баязид. Покорителят на Балканите приключва живота си в позлатена клетка, поставена до пируващите монголски военачалници.\r\n1397 г.\r\nДания, Норвегия и Швеция подписват уния в Калмар. Калмарската уния е обединение на Дания, Швеция (с Финландия) и Норвегия (с Исландия) под върховната власт на датските крале (1395-1523 г.). Датско-шведската уния е прекратена през 1523 г., а датско-норвежката - през 1814 г.\r\n451 г.\r\nРимската армия нанася поражение на войските на Атила при Каталунските полета.\r\nАтила е вожд на хуните (около 395-453 г.). През 441 г. преминава Дунав, превзема Ниш и застрашава Цариград. Принуждава Византия да му плаща данък. След това напада Западната римска империя, опустошава Галия. Разбит е на Каталуските полета (близо до Шалон, Франция) през 451 г. от обединените войски на Аеций, Меровей и Теодорих. След това се оттегля в дворците си край Дунав. Умира в деня на сватбата си с Илдико през 453 г.На тази дата са родени:\r\n1967 г.\r\nРодена е Никол Кидман - американска актриса от австралийски произход.\r\n1949 г.\r\nРоден е Лайънъл Ричи - американски композитор, поп-певец, саксофонист.\r\n1925 г.\r\nРоден е Андраш Ковач – унгарски режисьор.\r\n1924 г.\r\nРоден е Чет Аткинс - американски музикант, едно от най-големите имена на кънтри-музиката в началния стадий на рокендрола (рокабили), китарист.\r\n1861 г.\r\nРоден е Фредерик Хоулънд Хопкинс - английски биохимик.\r\n1858 г.\r\nРоден е Медардо Росо - италиански скулптор, представител на импресионизма.На тази дата умират:\r\n1958 г.\r\nУмира Курт Алдер - немски химик органик, д-р по философия (1926 г.). Лауреат на Нобелова награда за химия за 1950 г. (съвместно с О. Дилс).\r\n1947 г. \r\nПри гангстерска престрелка е убит Бъгси Сигел, основоположник на хазартния бизнес в Лас Вегас.\r\n1933 г. \r\nУмира Клара Цеткин - германска общественичка, функционерка на комунистическо и женското движение.\r\n1923 г. \r\nЗагива водачът на мексиканските революционери Панчо Виля.\r\n1909 г.\r\nУмира Фридрих фон Мартенс - руски юрист и дипломат. Автор на трудове по дипломатическа история и по междудържавно право. Т\r\n1872 г.\r\nУмира Александър Гилфердинг - руски историк славист, член-кореспондент на Петербургската академия на науките.\r\n1597 г. \r\nНа остров Нова земя умира мореплавателят Уйлям Баренц, дал името си на Баренцово море.\r\n840 г.\r\nУмира Луй І Благочестиви - франкски император от 814 г.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017-06-20", "title": "Денят 20 юни в световната история"}
{"url": "http://www.focus-news.net/news/2017/06/20/2406762/bchk-organizira-medien-forum-za-svetovniya-den-na-bezhanetsa-pod-nadslov-kogato-obshtestvoto-sreshtna-bezhantsite.html", "text": "Българският Червен кръст и Върховният комисариат за бежанците към ООН организират медиен форум по случай Световния ден на бежанеца. Това съобщиха от пресцентъра на БЧК. Събитието ще се състои в клуб \"Перото\" в НДК, от 9.30 до 13.00 часа. Форумът ще бъде открит от вицепрезидента на Република България Илияна Йотова, представителя на ВКБООН за България Матайс льо Рут и председателя на Българския Червен кръст – акад. Христо Григоров.\r\nМедийният форум се провежда по повод Световния ден на бежанеца събира журналисти, медийни експерти, социолози, хора на изкуството и бизнес, за да говорим за бежанците повече като възможност отколкото като опасност; да потърсим отговори на въпросите какво пречи на българското общество да ги приеме, какво може да се направи, как може да се помогне.", "date": "2017-06-20", "title": "БЧК организира медиен форум за Световния ден на бежанеца под надслов „Когато обществото срещна бежанците“"}
{"url": "http://www.focus-news.net/news/2017/06/20/2406768/cyprus-mail-kipar-se-nadyava-da-privlicha-po-shest-miliona-turisti-godishno-do-2030-godina.html", "text": "Президентът на Кипър Никос Анастасиадис заяви, че през юли ще се проведат дискусии относно националната стратегия за туризма. Има амбициозен план Кипър да стане целогодишна туристическа дестинация, привличаща по шест милиона посетители годишно до 2030 г., пише  Cyprus Mail.\r\nПо време на среща с Кипърската асоциация на хотелиерите Анастасиадис посочи визията си, че в следващите 13 години Кипър трябва да привлича туристи през цялата година и от 6-те милиона планирани туристи се очаква 4,8 млн. да бъдат платежоспособни. „Националната стратегия ще създаде ясен план, бюджет и крайни срокове как да се постигне целта, която, ако е успешна, ще укрепи бизнеса, околната среда и икономиката“, посочи президентът.\r\nБез да се впуска в детайли Анастасиадис заяви, че нова и модерна правна рамка по оперирането на хотелите е изработвана в момента и когато бъде приложена, хотелиерската индустрия ще се освободи от тежки бюрократични процедури.  Виктор Турмаков", "date": "2017-06-20", "title": "Cyprus Mail: Кипър се надява да привлича по шест милиона туристи годишно до 2030 година"}
{"url": "http://www.focus-news.net/news/2017/06/20/2406767/nadzorniyat-savet-na-nzok-shte-obsadi-byudzheta-na-bolnitsite.html", "text": "Надзорният съвет на Националната здравноосигурителна каса (НЗОК) ще обсъди бюджета на болниците, след като преди дни стана ясно, че ще има изменения в разпределението на парите в болничната помощ. Според промените бюджетите на лечебните заведения вече ще се определят не спрямо предходното тримесечие, а на база приходите им от април 2016 до май 2017 г., като в нея ще се включи и надлимитната дейност, която все още не им е платена. \r\nОчаква се днес Надзорният съвет  на Касата да обсъди и други промени в Националния рамков договор.", "date": "2017-06-20", "title": "Надзорният съвет на НЗОК ще обсъди бюджета на болниците"}
{"url": "http://www.focus-news.net/news/2017/06/20/2406770/haskovo-duhoviyat-i-narodniyat-orkestar-organizirat-letni-kontserti-za-zhitelite-i-gostite-na-grada.html", "text": "Духовият и Народният оркестър организират летни концерти за жителите и гостите на града. Това съобщиха от пресцентъра на Община Хасково. Народният оркестър ще изнесе Еньовденски концерт на сцената на площад \"Свобода\" на 23 юни от 17.30 часа. Духовият оркестър ще има четири концерта в Градската градина на 20 и 27 юни от 17.30 часа и на 22 и 30 юни на сцената на площад \"Свобода\" отново от 17.30 часа. Концертите са с вход свободен.\r\nМузикантите целят да създадат лятно добро настроение у жителите и гостите на Хасково.", "date": "2017-06-20", "title": "Хасково: Духовият и Народният оркестър организират летни концерти за жителите и гостите на града"}
{"url": "http://www.focus-news.net/news/2017/06/20/2406753/ministar-predsedatelyat-na-republika-makedoniya-zoran-zaev-e-na-poseshtenie-u-nas.html", "text": "Министър-председателят на Република Македония Зоран Заев е на официално посещение у нас. Премиерът Бойко Борисов ще се срещне със Заев в Министерския съвет. Предвидени са среща на четири очи и пленарни разговори между двете делегации, в които са включени вицепремиерът и министър на външните работи Екатерина Захариева, министрите на културата и на транспорта, информационните технологии и съобщенията Боил Банов и Ивайло Московски, както и посланик Иван Петков, от българска страна, и вицепремиерът по европейските въпроси Буяр Османи, министърът на външните работи Никола Димитров, министърът на транспорта и комуникациите Горан Сугарески, министърът на културата Роберт Алагьозовски и посланик Марян Гьорчев – от македонска страна.\r\nОт 15.00 часа на „Дондуков“ 2 държавният глава Румен Радев ще се срещне с министър-председателя на Република Македония. В рамките на посещението министър-председателят Зоран Заев ще бъде приет и от председателя на Народното събрание Димитър Главчев.\r\nСофия е втората столица, която Заев посещава, след Брюксел, след сформирането на новото македонско правителство.", "date": "2017-06-20", "title": "Министър-председателят на Република Македония Зоран Заев е на посещение у нас"}
{"url": "http://www.focus-news.net/news/2017/06/20/2406769/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на дружеството. Във връзка с подмяна на спирателен кран на ул. „Ген. Тотлебен“ Център се налага спиране на водоподаването от 9.00  до 18.00 часа на клиентите а „Софийска вода”, живеещи в района на:\r\nпо ул. „Йоаким Кърчовски“ от бул. „Ген. Тотлебен“ до ул.“ Добруджански край“\r\nпо бул. „Ген. Тотлебен“ от ул. „Йоаким Кърчовски“  до пл. „Руски паметник“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ген. Тотлебен“ ъгъла с ул. „Йоаким Кърчовски“.\r\nВъв връзка с подмяна на сградно водопроводно отклонение на бул. „Княз Александър Дондуков“ Център се налага спиране на водоподаването от 9.00 до 18.30 часа на клиентите а „Софийска вода”, живеещи в района на:\r\nпо бул. „Княз Александър Дондуков “ от ул. „Злетово“ до бул. „Васил Левски“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Княз Александър Дондуков №113.\r\nВъв връзка с подмяна на сградно водопроводно отклонение на ул. „Драговица“ кв. „Подуене“ се налага спиране на водоподаването от 9.00 до 19.00 часа на клиентите а „Софийска вода”, живеещи в района на:\r\nБл. 21\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес:  ул. „Богдан“ ъгъла с ул. „Русалка“.\r\nВъв връзка с изграждане на сградно водопроводно отклонение на ул. „Проф. Димитър Михалчев“кв. „Суходол“ се налага спиране на водоподаването от 8.00 до 17.00 часа на клиентите на „Софийска вода”, живеещи в района на:\r\nул. „Проф. Димитър Михалчев“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Проф. Димитър Михалчев“ ъгъла с ул. „Пенчо Райков“.\r\nВъв връзка с подмяна на сградно водопроводно отклонение на ул. „Есен“ вилна зона „Малинова долина“ се налага спиране на водоподаването от 10.00 до 22.00 часа на клиентите а „Софийска вода”, живеещи в района на:\r\nул. „Полски бряст“, ул. „Трилистник“, ул. „Клен“, ул. „Бяла река“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Полски бряст“ ъгъла с ул. „Клен“.\r\nВъв връзка с подмяна на сградно водопроводно отклонение на ул. „Княжевса“ кв. „Карпузица“ се налага спиране на водоподаването от 10.00 до 18.00 часа на клиентите а „Софийска вода”, живеещи в района на:\r\nпо ул. „Княжевска“ от ул. „Кореняците“ до ул. „Войводина могила“,\r\nпо ул. „Кореняците“ от ул. „Княжевска“ до ул. „Боженци“,  пл. „Сред село“\r\nпо ул. „Звездица“ от ул. „Боженци“ до ул. „Войводина могила“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: площад „Сред село“.", "date": "2017-06-20", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2017/06/20/2406771/ria-novosti-yuzhna-koreya-obvini-kndr-v-narusheniya-na-choveshkite-prava-zaradi-smartta-na-amerikanskiya-student.html", "text": "Президентът на Южна Корея Мун Джей-ин обвини КНДР в нарушаване на човешките права във връзка със смъртта на американския студент Ото Уормбайър, който бе затворен в Пхенян в течение на 17 месеца, предаде  РИА Новости, позовавайки се на местни медии.\r\n„Президентът изрази съжаление, разбирайки новината за смъртта на Ото Уормбайър и изпрати съболезнования на неговото семейство“, заяви прессекретарят на южнокорейското президентство Пак Су-хьон. По негови данни президентът също е повдигнал въпроса за това дали КНДР изпълнява своите задължения по правата на човека, „в това число относно уведомлението на семейството на Ото Уормбайър за неговото състояние, когато то се е влошавало и относно оказваната му медицинска помощ“. \r\nПрезидентската администрация в Сеул поиска от Пхенян незабавно да освободи всички южнокорейски и американски граждани, които в момента са задържани в Северна Корея.  Виктор Турмаков", "date": "2017-06-20", "title": "РИА Новости: Южна Корея обвини КНДР в нарушения на човешките права заради смъртта на американския студент"}
{"url": "http://www.focus-news.net/news/2017/06/20/2406764/v-tsentralata-na-bdzh-shte-se-provede-brifing-za-evropeyskata-notifikatsiya-koyato-sled-prouchvane-na-ek-razreshava-na-darzhavata-da-otpusne-darzhavna-pomosht-za-druzhestvoto.html", "text": "От 11 ч. в голямата заседателна зала на Холдинг Български държавни железници” (БДЖ) в централата на холдинга на ул. „Иван Вазов“ 3, ще се проведе брифинг за журналисти. Това съ0бщиха от пресцентъра на БДЖ. Темата е европейската нотификация, която след 6 годишно проучване от страна на ЕК, разрешава на държавата да отпусне държавна помощ за дружеството и да го подпомогне в изплащането на дълговете му. \r\nНа въпроси ще отговарят Владимир Владимиров, изпълнителен директор на БДЖ, Велик Занчев, зам.-министър на транспорта, информационните технологии и съобщенията и председател на Борда на директорите на БДЖ, и Пламен Пешаров, управител на „Пътнически превози“ в БДЖ.", "date": "2017-06-20", "title": "В централата на БДЖ ще се проведе брифинг за европейската нотификация, която след проучване на ЕК разрешава на държавата да отпусне държавна помощ за дружеството"}
{"url": "http://www.focus-news.net/news/2017/06/20/2406772/montana-narodnite-predstaviteli-ot-gerb-dilyan-dimitrov-i-irena-dimova-organizirat-priemna-za-grazhdani-v-obshtina-brusartsi.html", "text": "Народните представители от ГЕРБ в 12-и МИР – Монтана, Дилян Димитров и Ирена Димова, организират  приемна за граждани в община Брусарци от 9.00 – 11.00 часа. Това съобщиха от пресцентъра на ПП ГЕРБ. Приемната ще се проведе в офиса на ПП ГЕРБ, намираща се на адрес: гр.Брусарци, ул. „ 23–ти септември“ № 79. Записвания - на тел. 096/ 300 066, 0884 800 104, 0884 800 049, 0889 189 167.", "date": "2017-06-20", "title": "Монтана: Народните представители от ГЕРБ Дилян Димитров и  Ирена Димова организират приемна за граждани в община Брусарци"}
{"url": "http://www.focus-news.net/news/2017/06/20/2406763/romania-insider-klaus-yohanis-provede-sreshta-s-angela-merkel-v-berlin.html", "text": "Президентът на Румъния Клаус Йоханис започна тридневно посещение в Германия в понеделник, 19 юни, със среща с германския канцлер Ангела Меркел, предаде  Romania-Insider.\r\nДвамата политици проведоха обща пресконференция след срещата, по време на която Ангела Меркел заяви, че Румъния е постигнала прогрес откакто се е присъединила към ЕС, включително и в борбата срещу тероризма. Тя добави, че тези реформи ще продължат и благодари на президента Йоханис, че ги подкрепя. \r\nНа свой ред румънският президент заяви, че разговорът му с Меркел е включил теми като икономическите отношения между двете държави, председателството на Румъния в Съвета на ЕС и присъединяването на държавата към Шенген.  Виктор Турмаков", "date": "2017-06-20", "title": "Romania-Insider: Клаус Йоханис проведе среща с Ангела Меркел в Берлин"}
{"url": "http://www.focus-news.net/news/2017/06/20/2406774/burgas-24-godishen-mazh-prebi-malkiya-si-brat-koyto-e-nastanen-v-reanimatsiya-v-mnogo-tezhko-sastoyanie.html", "text": "На 19 юни т. г. около 22.30 ч. в Първо Районно управление - Бургас е получено съобщение за инцидент на ул. „Тамара” №34 в кв. „Победа”, при който криминално проявения М. А., 24-годишен от Бургас нанесъл побой на брат си – К. С., 16-годишен. Това съобщиха от ОДМВР-Бургас. Пострадалият в безпомощно състояние, с видими подутини и отоци в областта на главата, е транспортиран до болница „Бургасмед” за оказване на медицинска помощ. Там е установено, че 16 годишния младеж е в безсъзнание, в много тежко състояние, с черепно-мозъчна травма, като е настанен за лечение в отделение „Реанимация”. М. А. е задържан за срок до 24 часа, като е констатирано, че е употребил алкохол с концентрация - 1,30 промила, както и наркотични вещества / метамфетамин/. По случая в Първо Районно управление - Бургас е образувано досъдебно производство.", "date": "2017-06-20", "title": "Бургас: 24-годишен мъж преби малкия си брат, който е настанен в \"Реанимация\" в много тежко състояние"}
{"url": "http://www.focus-news.net/news/2017/06/20/2406773/gd-granichna-politsiya-5-km-e-kolonata-ot-tovarni-avtomobili-na-izhod-na-gkpp-kapitan-andreevo-2-km-e-opashkata-na-gkpp-lesovo.html", "text": "Към 06.00 часа на българо-турската граница трафикът е интензивен. На ГКПП \"Капитан Андреево\" на изход има 5 км колона от товарни автомобили. На ГКПП \"Лесово\" на изход има 2 км колона от товарни автомобили. Това съобщиха от пресцентъра на ГД \"Гранична полиция\". Интензивен е трафикът на българо-гръцката граница на ГКПП Кулата.  Нормален е трафикът на на всички контролно-пропускателни пунктове по границите с Румъния, Сърбия и Македония.", "date": "2017-06-20", "title": "ГД \"Гранична полиция\": 5 км е колоната от товарни автомобили на изход на ГКПП \"Капитан Андреево\" , 2 км е опашката на ГКПП \"Лесово\""}
{"url": "http://www.focus-news.net/news/2017/06/20/2406775/sofiya-narodniyat-predstavitel-ot-bsp-rumen-georgiev-i-zamestnik-predsedatelyat-na-sos-milka-hristova-organizirat-priemna-za-grazhdani.html", "text": "От 15.00 до 17.00 часа, заместник-председателят на СОС Милка Христова и народният представител от „БСП за България“ Димитър Данчев ще бъдат на разположение на гражданите в постоянната приемна на ул. „Леге“ №10, етаж 1. съобщиха от Градския съвет на БСП- София. От 15.00 до 16.00 часа народният представител Румен Георгиев ще се срещне с жители на район „Лозенец“ в клуба на БСП на ул. „Димитър Димов“ №14.", "date": "2017-06-20", "title": "София: Народният представител от БСП Румен Георгиев и заместник-председателят на СОС Милка Христова организират приемна за граждани"}
{"url": "http://www.focus-news.net/news/2017/06/20/2406777/mvr-edin-chovek-e-zaginal-a-16-sa-raneni-pri-katastrofi-v-stranata-prez-izminaloto-denonoshtie.html", "text": "Един човек е загинал, а 16 са ранени при 15 тежки катастрофи в страната през изминалото денонощие. Това съобщиха от пресцентъра на МВР. В столицата са регистрирани 1 тежко и 136 леки пътни инциденти, при които има един пострадал. От началото на годината в пътни инциденти са загинали 259 и са ранени 3334.", "date": "2017-06-20", "title": "МВР: Един човек е загинал, а 16 са ранени при катастрофи в страната през изминалото денонощие"}
{"url": "http://www.focus-news.net/news/2017/06/20/2406776/tass-rumen-radev-pokani-vladimir-putin-da-poseti-balgariya.html", "text": "Държавният глава на България Румен Радев покани руския президент Владимир Путин да посети страната с официална визита, предава информационната агенция TACC.\r\n„Във връзка с 140-та годишнина от края на Руско –турската война от 1877-1878 г. и освобождението на България, държавният глава покани своя руски колега да направи официална визита в нашата страна през 2018 г. Президентът Путин благодари за поканата и я прие, точната дата ще бъде обявена допълнително“, се казва в съобщение от пресслужбата на Президентството в София.\r\n„В рамките на 20-минутен разговор, който се състоя по инициатива на българския президент, бе отбелязана дълбоката историческа и духовна връзка между българския и руския народ. Руският президент благодари на президента Радев за неговия принос в развитието на двустранните отношения“, се казва още в текста.Тереза Герова", "date": "2017-06-20", "title": "ТАСС: Румен Радев покани Владимир Путин да посети България"}
{"url": "http://www.focus-news.net/news/2017/06/20/2406778/pravoslavnata-tsarkva-chestva-balgarskiya-svetets-prepodobni-naum-ohridski.html", "text": "На 20 юни всяка година Православната църква прославя нашия роден светец Преподобни Наум Охридски. Храмов празник чества  църквата „Св. Наум Охридски“ в столичния квартал „Дружба“ /летен храмов празник/, предаде репортер на Агенция \"Фокус\". По този повод  от 09.00 часа, с благословението на Негово Светейшество Софийския митрополит и Български патриарх Неофит, празничната св. Литургия ще оглави Негово Високоблагоговейнство ставрофорен иконом Ангел Ангелов - протосингел на Софийска епархия.\r\nИмен ден празнува Негово високопреосвещенство Русенски митрополит Наум. \r\nНикола ПЕТКОВ", "date": "2017-06-20", "title": "Православната църква чества българския светец Преподобни Наум Охридски"}
{"url": "http://www.focus-news.net/news/2017/06/20/2406779/api-do-27-yuni-na-avtomagistrala-trakiya-shte-se-montirat-patni-tabeli-dvizhenieto-shte-se-osashtestvyava-v-svobodnata-lenta.html", "text": "До 27 юни на автомагистрала „Тракия” ще се монтират пътни табели. Това съобщиха от пресцентъра на Агенция \"Пътна инфраструктура\". Движението ще се осъществява в свободната лента, в която не се извършват текущи дейности.\r\nМонтажът и демонтажът на пътните табели на автомагистрала „Тракия“ ще се осъществява от 8.00 часа до 17.00 часа през следните дни:\r\nВ платното за Бургас:\r\n- 20 юни 2017 г. при км 120; \r\n- 21 юни 2017 г. при км 150; \r\nВ платното за София:\r\n- 22 юни 2017 г. при км 150;\r\n- 23 юни 2017 г. при км 133; \r\n- 26 юни 2017 г. при км 121 и при км 112;\r\nПътен възел „Царацово”:\r\n- 27 юни 2017 г. в посока София.\r\nНеобходимо е шофьорите да карат внимателно, със съобразена скорост и да спазват пътната сигнализация.", "date": "2017-06-20", "title": "АПИ: До 27 юни на автомагистрала „Тракия” ще се монтират пътни табели, движението ще се осъществява в свободната лента"}
{"url": "http://www.focus-news.net/news/2017/06/20/2406781/faz-koordiniranata-valna-na-vandalizam-sreshtu-zhelezopatniya-transport-v-germaniya-vse-oshte-ima-problemi-s-dvizheniyata-na-vlakovete.html", "text": "Координираната вълна на вандализъм, която доведе до нарушаване на нормалното изпълнение на движението на влаковете в редица германски градове, все още не е изцяло преодоляна, съобщава националният ежедневник Die Frankfurter Allgemeine Zeitung.\r\nВ Хамбург и провинция Шлезвиг-Холщайн все още има закъснения в движението на регионалните влакове. Нарушения в движението има и на градската железница във федералната столица Берлин. \r\nВ сутрешните часове на понеделник мащабна вълна на вандализъм създаде истински хаос в движението на влаковете в редица региони в Германия, включително във федералната столица Берлин, в Лайпциг, Хамбург и провинция Северен Рейн-Вестфалия. Причината за затрудненията навсякъде е една и съща – изгаряне на кабели. Това даде основания на редица експерти да заговорят за координирана акция на национално ниво, чрез която да бъдат създадени затруднения в движението на железопътния транспорт в Германия.\r\nМедиите вече предвкусват възможен протест срещу предстоящата през юли в Хамбург среща на Г-20. Техните подозрения се подхранват от редица експерти по сигурността, според които необичайната ситуация е плод на „контролирани действия“.Тереза Герова", "date": "2017-06-20", "title": "FAZ: Координираната вълна на вандализъм срещу железопътния транспорт в Германия – все още има проблеми с движенията на влаковете"}
{"url": "http://www.focus-news.net/news/2017/06/20/2406780/varna-narodniyat-predstavitel-ot-pp-gerb-ruslan-toshev-organizira-priemna-za-grazhdani.html", "text": "Народният представител от ПП ГЕРБ – Варна Руслан Тошев ще има приемен ден за граждани. Това съобщиха от пресцентъра на ПП ГЕРБ. Той ще отговаря на въпроси на варненци, от 10.00 до 12.00 часа, в клуба на ПП ГЕРБ на ул. „Г. Бенковски” №1 в морската столица. Записвания могат да се правят на тел: 052/ 600 015.", "date": "2017-06-20", "title": "Варна: Народният представител от ПП ГЕРБ Руслан Тошев организира приемна за граждани"}
{"url": "http://www.focus-news.net/news/2017/06/20/2406783/burgas-nezakonno-orazhie-e-otkrito-v-doma-na-80-godishen-mazh-v-s-gramatikovo.html", "text": "В Районно управление на МВР - Малко Търново е образувано бързо полицейско производство срещу 80-годишния А. Д. от с. Граматиково, община Малко Търново. Това съобщиха от ОДМВР-Бургас. В дома му, разположен на ул. „Петрова нива” е открито незаконно притежавано огнестрелно оръжие - двуцевна ловна пушка, калибър 12.", "date": "2017-06-20", "title": "Бургас: Незаконно оръжие е открито в дома на 80-годишен мъж в с. Граматиково"}
{"url": "http://www.focus-news.net/news/2017/06/20/2406787/veliko-tarnovo-zapochvat-chestvaniyata-po-povod-140-godini-osvobozhdenieto-na-svishtov.html", "text": "Започват честванията по повод 140 години от изгряването на свободата в Свищов. Това съобщиха от пресцентъра на Община Свищов. В 19.00 часа на пл. „Алеко“ ще започне концерт на военните духови оркестри в Сухопътни войски. Тази нетрадиционна за град Свищов проява ще бъде израз на почит към стотиците воини отдали живота си за Свободата на България, а жителите и гостите на Свищов ще са привилегировани да бъдат част от нея. \r\nТози първи концерт в празничната програма предшества следващото събитие, което ще е Преглед на любителското художествено творчество в Сухопътни войски. То ще се проведе на 21 юни, от 10.00 часа в ПБНЧ „Еленка и Кирил Д. Аврамови – 1856“.\r\nОбщинското ръководство е организирало цяла седмица събития и инициативи, които ще отбележат по подобаващ начин кръглата годишнина. Програмата предвижда разнообразни прояви, които ще провокират интереса на малки и големи, като се отдаде необходимата за повода празничност.", "date": "2017-06-20", "title": "Велико Търново: Започват честванията по повод 140 години освобождението на Свищов"}
{"url": "http://www.focus-news.net/news/2017/06/20/2406789/plovdiv-padnali-kamani-ima-po-patya-karnare-troyan.html", "text": "Паднали камъни има по пътя Кърнаре-Троян. Това съобщи за Радио „Фокус“-Пловдив дежурният в Областно пътно управление-Пловдив. Водачите трябва да бъдат внимателни в този участък и да намалят скоростта, предупреждават от службата. Продължават монтажните и демонтажните дейности на пътни знаци по автомагистрала „Тракия“. Днес се работи в участъка при км 120, а утре - при км 150 в посока Бургас. Дейностите ще продължат до 27 юни.\r\nТрафикът по основните направления в Пловдивска област се извършва с нормална интензивност и без затруднения. Няма регистрирани сериозни пътнотранспортни произшествия в рамките на изминалата нощ. Опасност от свличане на земна маса има по път II-86 Асеновград-Смолян, особено в района на Бачково. Водачите трябва да шофират с повишено внимание по цялото трасе.\r\nПроходът Троян-Кърнаре остава затворен за преминаване на камиони над 10 тона, заради ремонт на мост. Все още е забранено преминаването на тежкотоварни превозни средства с височина над 4 метра през тунелите по пътя Асеновград-Нареченски бани. Обходният маршрут е по пътя Кричим-Девин.\r\nТрафикът в този час в Пловдив  е интензивен, но движението се осъществява без затруднения. Струпване на автомобили има по главните градски булеварди „Христо Ботев“ и „Цар Борис III Обединител“.\r\nКристиян ГАРОВ", "date": "2017-06-20", "title": "Пловдив: Паднали камъни има по пътя Кърнаре-Троян"}
{"url": "http://www.focus-news.net/news/2017/06/20/2406784/varna-obshtinskiyat-savetnik-ot-pp-gerb-antoaneta-tsvetkova-organizira-priemna-za-grazhdani.html", "text": "Общинският съветник от ПП ГЕРБ Антоанета Цветкова организира приемна за граждани, съобщиха от пресцентъра на ПП ГЕРБ. Срещата ще се проведе от 14.00 до 16.00 часа в офиса на партията на ул. „Георги Бенковски” №1.", "date": "2017-06-20", "title": "Варна: Общинският съветник от ПП ГЕРБ Антоанета Цветкова организира приемна за граждани"}
{"url": "http://www.focus-news.net/news/2017/06/20/2406790/vitsepremierat-valeri-simeonov-napravih-darenie-ot-14-hil-lv-na-ministerstvo-na-otbranata-za-izvarshvaneto-na-ogleda-na-ogradata-po-balgaro-turskata-granitsa.html", "text": "България е на първо място в ЕС по защита от мигранти и една от причините за това е оградата по българо-турската граница, която е в процес на окончателно завършване. Това каза вицепремиерът Валери Симеонов в предаването \"Тази сутрин\" по бТВ. България е на първо място в ЕС по защита от мигранти. \"Извършва се организирана кампания за злонамерено клеветене на нещо, с което България трябва да се гордее\", коментира Симеонов и добави, че не бива да се говори пренебрежително за това съоръжение, което е изключително важно от гледна точка на националната сигурност. \r\n\"Огледът на оградата е обсъден в Министерски съвет, извършен е с хеликоптер на Министерство на отбраната и цената на този оглед е 14 хил. лв. За да затворя устите на всички зложелатели - Валери Симеонов направи дарение 14 хил. лв. на Министерство на отбраната. Да спрат да си мислят даже да провеждат следваща атака, че използваме държавни средства въпреки, че това беше държавен оглед\", заяви вицепремиерът. Той обясни, че тези пари са негови лични му средства, не са от субсидия, политически или  фирмени пари.", "date": "2017-06-20", "title": "Вицепремиерът Валери Симеонов: Направих дарение от 14 хил. лв. на Министерство на отбраната за извършването на огледа на оградата по българо-турската граница"}
{"url": "http://www.focus-news.net/news/2017/06/20/2406791/blagoevgrad-detskiyat-teatralen-festival-talantino-praznuva-5-godishen-yubiley-s-bogata-programa.html", "text": "В Младежкия дом в Благоевград ще бъде открито петото юбилейно издание на детския театрален фестивал „Талантино“, съобщиха от пресцентъра на Община Благоевград. Първото представление на фестивала ще бъде на арт асоциация „Водолей“ от град София с представлението „Ние врабчетата“ по Йордан Радичков от 19.00 часа в Младежкия дом. Още две представления ще бъдат изиграни пред благоевградската публика от 15.30 часа и 17.00 часа - „Бяла приказка“ по Валери Петров и „Антигона“ по Софокъл. Първият ден от фестивал „Талантино“ ще приключи с „Кавказкият тебеширен кръг“ по Брехт на арт асоциация „Водолей“ в 19.10 часа. \r\nФестивалът ще продължи до 24 юни, включително. Подготвената програма е богата и обещава добри емоции. Децата артисти ще  покажат своя талант и професионализъм в различни сцени, произведения и жанрове. Над 17 театрални школи ще посрещне  „Талантино“ в Благоевград. В тазгодишния фестивал участие ще вземат 400 деца от различни школи в  цяла България. Ще пристигнат деца от НЧ „Св. Климент Охридски“ от град Симитли, арт Асоциация „Водолей“, театрално студио „Талантино“ - гр. Бургас, младежка театрална формация „СТУДИЯТА“ към Народно читалище „Славянска беседа- 1880“. В юбилейното издание „Талантино“ участие ще вземат още детска вокално-театрална формация „Таласъмче“ от  София, театрално студио „Смехурко“ от град Банкя, младежки театър „Приятели“ към Младежки дом - град Пазарджик, МТШ „Зад кулисите“ – гр. София, ученически театрален състав при СУ „Христо Ясенов“-гр. Етрополе, младежки театрален състав към СУ „Проф.д-р. Асен Златаров” – гр. Първомай, Детски театрален състав „Клуб на радостта” - гр. Първомай, младежки театър „Драмеди“- гр. София, младежки театър „Приятели“ към Младежки дом-гр. Пазарджик, театрална школа „ЧАРЛИ“- гр. Пловдив. Участие в пищната програма на „Талантино“ ще вземат и местните театрални школи към ЦЛТРДБ-Благоевград-Дживджорска, ЦЛТРДБ-Благоевград - Ласин, Театрална школа „Ер малък“-Благоевград.  \r\nОбщо 24 постановки ще бъдат представени  в  програмата на тазгодишния фестивал. На сцената на Младежки дом талантите, бъдещите големи звезди на театъра, ще покажат спектакли като „Антигона“ на Софокъл, „Мечка“ от А.П.Чехов, „Аладин и вълшебната лампа“, „Ние врабчетата“ по Йордан Радичков, „Следобедни игри“ на Рома Майо, „Господин Балкански в чужбина“ от Георги Данаилов, мюзикъла „Трите феи и спящата красавица“, комедията „Д-р“ на Бранислав Нушич и много други.  За оценяването  на малките артисти ще се погрижи журито в състав   Веселин Калановски и Николай Станоев. \r\nЗакриването на фестивала ще бъде на 24 юни (събота) от 21.30 часа с любимата за всички дискотека.", "date": "2017-06-20", "title": "Благоевград: Детският театрален фестивал „Талантино“ празнува 5-годишен юбилей с богата програма"}
{"url": "http://www.focus-news.net/news/2017/06/20/2406785/smolyan-v-rayona-na-tunela-v-kv-ustovo-shte-se-provede-mashtabno-zanyatie-za-testvane-na-silite-za-reagirane-na-edinnata-spasitelna-sistema.html", "text": "От 10.00 ч. в гр. Смолян, в района на тунела в кв. \"Устово\" в Смолян, Регионална дирекция „Пожарна безопасност и защита на населението“ – Смолян, съвместно с РДПБЗН - Пловдив ще проведат мащабно занятие във връзка с тестването на силите за реагиране на единната спасителна система в Смолян – Пожарна, Полиция, Бърза помощ и БЧК-Смолян. Това съобщиха от ОДМВР – Смолян. Ще бъдат разиграни следните три ситуации: верижна катастрофа с пострадали и пожар в автомобил; разлив на гориво на пътното платно от цистерна на неизвестно вещество и преливане на коритото на река и наводнение в производствена сграда. Екипи на полиция, пожарна, ЦСМП, както и БЧК в областния град ще тестват силите си при овладяване на трите ситуации, а младежите от Младежки доброволен отряд към пожарната ще съдействат при инсценирането на ситуациите. \r\nГости на мероприятието ще бъдат директорите на съседните РДПБЗН – Пловдив, Хасково, Кърджали, Пазарджик и Благоевград, представители на ГДПБЗН, както и директора на дирекция „ОД“ при ГДПБЗН Красимир Шотаров.", "date": "2017-06-20", "title": "Смолян:  В района на тунела в кв. \"Устово\" ще се проведе мащабно занятие за тестване на силите за реагиране на единната спасителна система"}
{"url": "http://www.focus-news.net/news/2017/06/20/2406788/reuters-vizitata-na-petro-poroshenko-v-sasht-predstoi-sreshta-s-amerikanskiya-prezident.html", "text": "Държавният глава на Украйна, който се намира с официална визита в САЩ, ще проведе във вторник среща с американския президент Доналд Тръмп, предава Reuters.\r\n„Изключително важно е, че моята среща в Белия дом - като президент на Украйна, ще бъде по-рано от тази на Путин“, отбеляза украинският лидер.\r\nСрещата между Порошенко и Тръмп е първата, след като новият президент на САЩ встъпи в длъжност.Тереза Герова", "date": "2017-06-20", "title": "Reuters: Визитата на Петро Порошенко в САЩ - предстои среща с американския президент"}
{"url": "http://www.focus-news.net/news/2017/06/20/2406782/vitsepremierat-valeri-simeonov-prevrashtaneto-na-slanchev-bryag-v-normalen-kurort-e-patyat-za-uvelichavane-na-prihodite-na-sobstvenitsite-i-na-danatsite-za-darzhavata.html", "text": "Превръщането на Слънчев бряг в нормален курорт е пътят за увеличаване на приходите на собствениците и на данъците за държавата. Това каза вицепремиерът Валери Симеонов в предаването \"Тази сутрин\" по бТВ. Липсата на контрол е основният проблем по курортите. \"Слънчев бряг е национален курорт и през нощта трябва да дава възможност на своите гости да почиват\", заяви Валери Симеонов. \"Статистиката показва нарастване на броя на туристите в Слънчев бряг - около 80% за последните близо 12 години и нарастване на приходи - 0%. Това означава, че в резултат на това опошляване, на това сваляне тотално на нивото приходите падат, а това ощетява\", добави вицепремиерът. \"Слънчев бряг е нещо отвратително за един по-умерен човек\", коментира Валери Симеонов и добави, че има чувството, че скоро на тротоарите могат да се открият будоари за сексуални услуги.\r\n\"Ясно е, че не може за един сезон да го превърнем от алкохолен курорт в нормален, с три звезди, но България трябва да работи в тази посока, защото това е пътят за увеличаването на приходите на собствениците и оттам увеличаването на данъците за държавата\", каза още Симеонов.", "date": "2017-06-20", "title": "Вицепремиерът Валери Симеонов: Превръщането на Слънчев бряг в нормален курорт е пътят за увеличаване на приходите на собствениците и на данъците за държавата"}
{"url": "http://www.focus-news.net/news/2017/06/20/2406792/stara-zagora-narodniyat-predstavitel-ot-pp-gerb-emil-hristov-shte-provede-priemna-za-grazhdani.html", "text": "Народният представител от ПП ГЕРБ Емил Христов ще проведе приемна за граждани, съобщиха от пресцентъра на ПП ГЕРБ. Срещата ще се проведе между 10.00 до 12.00 часа в офиса на партията: бул. „Митрополит Методий Кусев” № 5.", "date": "2017-06-20", "title": "Стара Загора: Народният представител от ПП ГЕРБ Емил Христов ще проведе приемна за граждани"}
{"url": "http://www.focus-news.net/news/2017/06/20/2406794/pregled-na-osnovnite-temi-v-blagoevgradskiya-pechat.html", "text": "Водещо заглавие на вестник „Струма“ е: „Бившият зам.-кмет на Банско Л. Захов издъхна внезапно ден след екскурзия в Гърция“. В статията пише, на 15 август той е трябвало да чества 50-годишен юбилей. Друго акцент в броя е: „Благоевградски музикант осъден за орален секс с 4 момичета“. В ежедневника четем още, че баща и дъщеря са в реанимация след вечеря с печурки. Друга тема от ежедневника е: „Орлетата спряха да тренират заради пари, кметът Ат. Камбитов към благоевградчани: Съгласни ли сте да плащаме 2,8 млн. лв. за фурбола?“. В статията пише, че само седмица след първата лятна тренировка орлетата са отказали да излязат на терена. В изданието е публикувано интервю с полковник Александър Борисов Спасов.\r\nВодещо заглавие на вестник „Вяра“ е: „Илиян Илиев от Дупница спаси семейство с дете в горящ мерцедес, служителят на моргата Иван Иванова изтегли автобуса с 35 пътници на безопасно разстояние от колата бомба“. Още едно заглавие от страниците на ежедневника е: „135 000 лв. струва къщата от 153 кв. м на Мая Манолова и Ангел Найденов в пернишкото село Рударци“. Друга статия от изданието е посветена на областната администрация в Благоевград.", "date": "2017-06-20", "title": "Преглед на основните теми в благоевградския печат"}
{"url": "http://www.focus-news.net/news/2017/06/20/2406798/kmetat-na-sofiya-yordanka-fandakova-shte-proveri-izgrazhdaneto-na-nova-detska-ploshtadka.html", "text": "Днес, 20 юни, от 12.30 часа кметът на София Йорданка Фандъкова ще провери изграждането на нова детска площадка. Това съобщиха от пресцентъра на Столична община Детската площадка се намира на ул.“Клокотница“ срещу градина „Алжир“.", "date": "2017-06-20", "title": "Кметът на София Йорданка Фандъкова ще провери изграждането на нова детска площадка"}
{"url": "http://www.focus-news.net/news/2017/06/20/2406796/akatist-na-sv-kral-stefan-milutin-shte-bade-otsluzhen-v-mitropolitskata-katedrala-sv-vmtsa-nedelya-v-stolitsata.html", "text": "Акатист на св. крал Стефан Милутин ще се отслужи в митрополитската катедрала „Св. Вмца Неделя” в столицата. Това ще стане след редовната света литургия в храма от 10.00 часа, предаде репортер на Агенция \"Фокус\". Мощите на св. крал Стефан Милутин са в специален саркофаг в катедралния храм и всеки ден множество православни християни им се покланят. Вечерното богослужение е с начален час 17.00. \r\nНикола ПЕТКОВ", "date": "2017-06-20", "title": "Акатист на св. крал Стефан Милутин ще бъде отслужен в митрополитската катедрала „Св. Вмца Неделя” в столицата"}
{"url": "http://www.focus-news.net/news/2017/06/20/2406799/afp-frenskata-politsiya-e-zadarzhala-chetirichlenno-semeystvo-vav-vrazka-s-napadenieto-na-shanz-elize.html", "text": "Френската полиция е задържала четиричленното семейство на радикализирания ислямист, който вряза превозно средство, заредено с експлозиви, в полицейски ван на популярния парижки булевард „Шанз-Елизе“, предава AFP.\r\nБившата съпруга, братът и снаха на Адам Дзазири са отведени в ареста в късните следобедните часове на понеделник, след като полицията ги е разпитала в дома им, разположен в близост до френската столица. Бащата на нападателя е задържан по-късно вечерта, пояснява източник. Тереза Герова", "date": "2017-06-20", "title": "AFP: Френската полиция е задържала четиричленно семейство във връзка с нападението на „Шанз-Елизе“"}
{"url": "http://www.focus-news.net/news/2017/06/20/2406800/vidin-natovaren-e-trafikat-po-glaven-pat-e-79-v-posoka-za-dunav-most-2.html", "text": "Натоварен е трафикът по главен път Е-79 в посока за Дунав мост 2, съобщи за Радио „Фокус“ – Видин дежурният служител на Областно пътно управление-Видин. Той посочи, че пътуват предимно тежко товарни автомобили, като най-натовареният участък е между Видин и Дунавци. \r\nПо републиканската пътна мрежа в областта няма затворени пътни участъци. Ремонтни дейности се извършват по път III-1142 между с. Дреновец и с. Костичовци.\r\nАнна ЛОЗАНОВА", "date": "2017-06-20", "title": "Видин: Натоварен е трафикът по главен път Е-79 в посока за Дунав мост 2"}
{"url": "http://www.focus-news.net/news/2017/06/20/2406802/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за Агенция „Фокус“ от Планинската спасителна служба (ПСС) при БЧК. Температурите са между 8 и 13 градуса. На места има разкъсана облачност и по високите части на планините духа умерен вятър. Лифтовите съоръжения работят само в отделни планински курорти. Няма регистрирани инциденти през изминалото денонощие. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017-06-20", "title": "ПСС: Добри са условията за туризъм в планините"}
{"url": "http://www.focus-news.net/news/2017/06/20/2406803/vitsepremierat-valeri-simeonov-po-dobre-e-da-ima-dialog-s-turtsiya-otkolkoto-da-ima-izostryane-na-otnosheniyata.html", "text": "По-добре е да има диалог с Турция, отколкото да има изостряне на отношенията. Това каза вицепремиерът Валери Симеонов в предаването \"Тази сутрин\" по бТВ. \"Не съм бил на разговорите на Бойко Борисов с Реджеп Ердоган, не съм присъствал, нямам информация нито от първа, нито от втора, нито от трета ръка. Мисля, че ходът беше правилен. Турция е съседна държава, с която трябва да се подхожда внимателно и по-добре е да има диалог, отколкото да има изостряне на отношенията - това няма да е добре за България\", коментира той във връзка с визитата на Бойко Борисов  Турция миналата седмица и срещата му с турския президент Реджеп Тайип Ердоган. \"Не трябва да ни интересуват чак толкова много глобалните отношения между Турция и ЕС. Нека ние да си направим едно споразумение за реадмисия, да си осигурим, че нашата територия няма да бъде претъпкана с бежанци, а ще може да ги връщаме и те да ги приемат\", добави вицепремиерът.\r\nСимеонов каза също, че не е искал от премиера Бойко Борисов да го извинява пред турския президент за дърпането на  хора на границата преди предсрочните парламентарни избори. \"Не съм молил никого да се извинява от мое име, още повече, че съм убеден, че това което успяхме да реализираме в предизборния ден, беше много добре за България\", добави той.\r\nВицепремиерът коментира и скандала около произхода на азбуката. \"В Русия ги учат, че Кирил и Методий са византийци. Византийската империя е била тази, която е организирала създаването на азбука, с която да бъдат приобщени славянските народи. Създаването на азбуката е извършено в един манастир на няколко километра от съвременна Бурса, което е било в губернията на Константинопол. Създадена е в този манастир от Кирил и Методий с политическата цел да се въведе християнството сред славянските държави\", коментира вицепремиерът. Той уточни, че Кирил и Методий не са създали кирилицата. \"Кирилицата е създадена от българина Климент Охридски. Тези неща не се казват - българите не ги знаят какво да искаме от руснаците\", каза още той. \"Не трябва да сме толкова пунктуални, защото се страхувам как ще приключат днес преговорите между Бойко Борисов и Зоран Заев - да но да не говорят за история\", добави Симеонов.", "date": "2017-06-20", "title": "Вицепремиерът Валери Симеонов: По-добре е да има диалог с Турция, отколкото да има изостряне на отношенията"}
{"url": "http://www.focus-news.net/news/2017/06/20/2406801/burgas-55-godishen-angliyski-turist-e-otkradnal-1-000-evro-ot-chantichka-na-srabski-grazhdanin-v-slanchev-bryag.html", "text": "Служители от Районно управление - Несебър установили извършителя на кражбата на сумата от 1 000 евро, осъществена на 18 юни т. г. от оставената без надзор чантичка на 42-годишен сръбски турист, отседнал в Слънчев бряг – това е 55-годишния английски турист К. А., отседнал в Слънчев бряг, който направил пълни самопризнания и възстановил откраднатата парична сума. Работата по случая продължава от служители на Районно управление – Несебър, съобщиха от ОДМВР-Бургас.", "date": "2017-06-20", "title": "Бургас: 55-годишен английски турист е откраднал 1 000 евро от чантичка на сръбски гражданин в Слънчев бряг"}
{"url": "http://www.focus-news.net/news/2017/06/20/2406793/api-dvizhenieto-se-osashtestvyava-v-edna-lenta-dvuposochno-po-pat--62-dupnitsa-kyustendil-pri-razklona-za-s-marvodol-poradi-avariral-tezhkotovaren-avtomobil.html", "text": "Движението се осъществява в една лента двупосочно по път ІІ-62 Дупница - Кюстендил при разклона за с. Мърводол, поради аварирал тежкотоварен автомобил. Това съобщиха от пресцентъра на Агенция \"Пътна инфраструктура\" (АПИ). Шофьорите трябва да се движат с повишено внимание и съобразена скорост.", "date": "2017-06-20", "title": "АПИ: Движението се осъществява в една лента двупосочно по път ІІ-62 Дупница - Кюстендил при разклона за с. Мърводол, поради аварирал тежкотоварен автомобил"}
{"url": "http://www.focus-news.net/news/2017/06/20/2406797/gen-kircho-kirov-namirame-se-v-preddverieto-na-edna-voyna-na-teroristichna-i-antiterostichna-deynost-na-samodeyna-osnova.html", "text": "Намираме се в преддверието на една война на терористична и антитеростична дейност на самодейна основа. Това коментира в сутрешния блок на Радио „Фокус“ ген. Кирчо Киров, бивш ръководител на Националната разузнавателна служба. Според него могат да се увеличат случаите на подобни нападения срещу мюсюлмани, като последното в Лондон, и актовете на отмъщение. „От една страна, извършване на терористични действия от лица, които изповядват радикален ислям, от друга –  лица, които са против него и които се опитват да отмъщават за пораженията, нанесени вследствие на терористични актове. От една страна лица, които изповядват радикалният ислям, но които са единици и индивиди, които съгласно призивите на ръководството на Ислямска държава и на другите терористични организации имат свободата сами да определят обектите на своята терористична дейност. Oт друга страна лица, които са в състояние да извършват същата дейност, но по различни причини – противни на терористите. По този начин борещите се срещу тероризма сами се оказват в ролята на терористи“, допълни ген. Киров. \r\nТой каза още, че специалните служби не са всесилни и за съжаление винаги работят една крачка зад терористите и радикализираните ислямисти, като трудно могат да реагират за всички хиляди имена в списъците за терористична дейност, особено когато те са радикализирани единици и не постъпва изпреварваща информация за тях. \r\n„Борбата срещу тероризма се води на няколко фронта и резултатите към момента не са обнадеждаващи. Първо, това е битката на територията на Сирия и Ирак. Второ е битката на специалните служби на ЕС и НАТО и на трето място, това е битката в средствата за масова информация и обществените информационни мрежи. Това е битката срещу идеологията. Именно тази битка е за умовете и сърцата на хората, която, обаче, на този етап ние губим“, коментира още ген. Кирчо Киров.", "date": "2017-06-20", "title": "Ген. Кирчо Киров: Намираме се в преддверието на една война на терористична и антитеростична дейност на самодейна основа"}
{"url": "http://www.focus-news.net/news/2017/06/20/2406809/pregled-na-osnovnite-temi-vav-velikotarnovskiya-pechat.html", "text": "„Секат Дървото на желанията в центъра на Велико Търново“, е заглавие от първа страница на областния всекидневник „Янтра Днес”. Емблематичното Дърво на желанията, което се намира пред Факултета по изобразително изкуство в центъра на Велико Търново, ще бъде отсечено, съобщиха от Общината. Вече има изготвена заповед за премахване на явора. \r\n„Бившият главен секретар на МВР Светлозар Лазаров сменя Волен Сидеров в „Атака“?“, е друг акцент от днешното издание. Бившият главен секретар на МВР Светлозар Лазаров, който заемаше поста по времето на Пламен Орешарски, най-вероятно ще смени Волен Сидеров като лидер на „Атака“. Новината все по – упорито се говори в публичното пространство през последните дни. \r\n„Фолклорният фестивал в Павликени догодина става международен и с приза на Янка Рупкина“, пише още вестникът. Близо 1 200 изпълнители на северняшки фолклор представиха 110 изпълнители на сцената на народно читалище „Братство 1884“ през двата почивни дни в рамките на проведения в Павликени XXII фолклорен фестивал. \r\n„Великотърновец катастрофира край Търговище, жена и две деца са в болница“ е новина от криминалната хроника. На страниците на вестника ще откриете и статия,  разказваща за над 100 ентусиасти, които пресъздават древната история на Свищов.  \r\n„Започва спешен ремонт на пътя Поликраище – Първомайци – г. Оряховица“, е заглавие от другия областен ежедневник - „Борба“. Започва спешен ремонт на пътя между Поликраище, Първомайци и Горна Оряховица, съобщи кметът на железничарския град инж. Добромир Добрев. До края на юни дупките по натовареното трасе ще бъдат изкърпени. \r\n„Четириметров паметник на Ботев слагат в „градината  с магнолията“ пред търновската поща“, е друга тема от всекидневника. Четириметров бюст с постамент на Ботев слагат сред кокетна градина в самия център на Велико Търново, стана ясно вчера. Повече от две години са били нужни, за да се одобри проектът, като най-голямото препятствие е бил специализираният художествено-експертен съвет в София, който включва мастити скулптори и архитекти. \r\n„200 италианци ще обучава ВТУ, чуждестранните студенти са спасението за вуза“, пише още ежедневника. Група от 200 италиански студенти ще учи във ВТУ „Св. Св. Кирил и Методий“. Всички те са записани в магистърската програма „Педагогика за деца със специални образователни потребности“. В момента Великотърновския университет подготвя програмите. \r\nНа страниците на  днешното издание е поместен и материал за дарение, направено от депутата от БСП Весела Лечева.", "date": "2017-06-20", "title": "Преглед на основните теми във великотърновския печат"}
{"url": "http://www.focus-news.net/news/2017/06/20/2406807/dimitrinka-ukalska-bogata-kulturna-programa-shte-radva-zhitelite-i-gostite-na-kyustendil-na-10-ya-poreden-praznik-na-chereshata.html", "text": "Богата културна програма ще радва жителите и гостите на Кюстендил на 10-я пореден Празник на черешата. Това каза в сутрешния блок „Добро утро, България“ на Радио „Фокус“ Димитринка Укалска, началник отдел „Култура и духовно развитие“ към Община Кюстендил. По думите й представяне на нови сортове череши, кулинарни състезания и разнообразна музикална програма са само част от събитията, планирани за празничните дни от 24 до 25 юли.  \r\n„И през двата дни до 16.00 часа, красиво аранжирани щандове, които са израз на труда, творчеството и богатствата, отново ще привличат погледите на посетителите. Официалното откриване на празника ще се проведе от 11.00 часа на първия ден. След това, по традиция, Институтът по земеделие представя перспективни сортове череши за страната и района. Компетентно жури ще оценява най-красиво аранжирания щанд и най-едра череша. За децата отново ще има палитра от забавление - рисуване и „весело“. Сега е моментът всеки, който иска да научи какво е това „весело“ и как се подрежда - и двата дни работилниците ще са отворени от 10.00 до 16.00 часа“, обясни тя. \r\nДимитринка Укалска добави, че празникът на черешата се е превърнал в традиционен за Кюстендил, поставяйки акцента върху труда и плодородието на земята. По думите й подобни културни мероприятия продължават да привличат родни и чуждестранни туристи към областта.", "date": "2017-06-20", "title": "Димитринка Укалска: Богата културна програма ще радва жителите и гостите на Кюстендил на 10-я пореден Празник на черешата"}
{"url": "http://www.focus-news.net/news/2017/06/20/2406808/radio-free-europe-osem-voennosluzheshti-sa-zaginali-pri-napadenie-v-blizost-do-amerikanska-baza-v-afganistan.html", "text": "Осем афганистански военнослужещи са загинали при нападение в близост до американска база в северната провинция Парван, предава Radio Free Europe. \r\nИнцидентът се е случил на около километър от базата, когато превозното средство на афганистанските военни, пътуващи към работното си място, е било подложено на стрелба. В машината е имало 10 души. Не се уточнява състоянието на останалите двама, които са били в нея.\r\nКъм момента нито една групировка не е поела отговорност за атаката..Тереза Герова", "date": "2017-06-20", "title": "Radio Free Europe: Осем военнослужещи са загинали при нападение в близост до американска база в Афганистан"}
{"url": "http://www.focus-news.net/news/2017/06/20/2406795/hurriyet-v-katar-nyama-dislotsirani-novi-turski-sili-tvardi-iztochnik-ot-voennite-kragove-na-ankara.html", "text": "Все още няма нови военни военни части, които Турция е дислоцирала в Катар. Това поясни източник от армията на Анкара на фона на докладите, че в попадналата в дипломатическа изолация държава в Персийския залив са разположени допълнителни сили, пише вестник Hurriyet.\r\nВ понеделник телевизионният канал Al Jazeera разпространи репортаж, на който се виждаше движение на бронирани превозни средства. В доклада на медията бе обяснено, че ден по-рано в Катар са пристигнали турски военнослужещи за провеждането на съвместни учения. Същия ден Министерството на отбраната в Катар публикува съобщение, с което потвърди информацията, допълвайки, че военните маневри между двете армии са проведени на 18 юли.\r\nИзточник от турската армия увери, че Анкара не е изпращала нови военни сили в Катар, като подчерта, че в проведените съвместни маневри са участвали военнослужещите, които по-рано са били дислоцирани в изолираната страна, където Турция има база. Според източника на изданието именно тяхното движение е изтълкувано погрешно като пристигане на допълнителни турски войски в Катар..Тереза Герова", "date": "2017-06-20", "title": "Hurriyet: В Катар няма дислоцирани нови турски сили, твърди източник от военните кръгове на Анкара"}
{"url": "http://www.focus-news.net/news/2017/06/20/2406786/zdf-broyat-na-zhertvite-na-gorskite-pozhari-v-portugaliya-dostigna-do-63-dushi.html", "text": "Броят на жертвите, загинали в силните горски пожари в Португалия, достигна до 63 души, предава германският телевизионен канал ZDF. \r\nПо данни на пожарните служби загиналият е част от екипите, задействани за потушаване на стихията. В сутрешните часове на неделя той е получил тежки изгаряния, което е наложило настаняването му в болница. \r\nОбщо 135 души са хоспитализирани в резултат на горските пожари. Сред тях има 13 пожарникари и един войник.Тереза Герова", "date": "2017-06-20", "title": "ZDF: Броят на жертвите на горските пожари в Португалия достигна до 63 души"}
{"url": "http://www.focus-news.net/news/2017/06/20/2406810/der-tagesspiegel-poveche-ot-120-migranti-veroyatno-sa-zaginali-pri-nova-tragediya-v-sredizemno-more.html", "text": "По данни на Международната организация за миграция (МОМ) повече от 120 души вероятно са загубили живота си при нова трагедия във водите на Средиземно море, съобщава берлинският ежедневник Der Tagesspiegel.\r\nМигрантите, оцелели след инцидента, са достигнали бреговете на италианския пристанищен град Палермо, разположен в северната част на остров Сицилия. Именно те са съобщили за предполагаемата смърт на 120 души, уточни говорителят на МОМ Флавио Ди Джакомо с пост в социалната мрежа „Туитър“.\r\nЧетирима оцелели разказват, че трафикантът е откраднал двигателя на лодката, с която са се придвижвали. След това плавателният съд е започнал да потъва. Либийски рибари са спасили четиримата и са ги качили на друга мигрантска лодка, с която са се придвижили към Европа.\r\nЦентралният средиземноморски маршрут от Либия към Италия се смята за най-опасния морски път от Африка до Европа. Повече от 1,8 хил. души са загинали или изчезнали от началото на годината, сочат данни на МОМ.Тереза Герова", "date": "2017-06-20", "title": "Der Tagesspiegel: Повече от 120 мигранти вероятно са загинали при нова трагедия в Средиземно море"}
{"url": "http://www.focus-news.net/news/2017/06/20/2406814/kyustendil-v-dupnitsa-otbelyazvat-mezhdunarodniya-den-protiv-upotrebata-na-narkotitsi-s-teatralna-postanovka.html", "text": "В Дупница отбелязват Международния ден против употребата на наркотици с театрална постановка. Това съобщиха за Радио „Фокус” – Кюстендил от Местната комисия за борба с противообществените прояви на малолетни и непълнолетни в Дупница. Постановката „Спасителят” ще бъде представена от 14.00 часа в общинския драматичен театър „Невена Коканова”. След представлението ще се състои беседа с педагогическа цел – превенция от зависимости, причините и последствията от тях.\r\nВенцеслав ИЛЧЕВ", "date": "2017-06-20", "title": "Кюстендил: В Дупница отбелязват Международния ден против употребата на наркотици с театрална постановка"}
{"url": "http://www.focus-news.net/news/2017/06/20/2406813/pregled-na-osnovnite-temi-v-shumenskiya-pechat.html", "text": "„Общински съветник пуска петиция срещу бизнесплана на “В и К – Шумен” за по-скъпа вода“, е водещото заглавие във вестник „Шуменска заря“. Петицията инициира общинският съветник Добромир Драев, в която призовава местния парламент да не подкрепя бизнес-планът на водното дружество. Според него цената на водата ще се вдигне още, а няма обективни причини затова. Призивът му е фокусиран в три позиции: 1.„Общинският съвет в Шумен да НЕ съгласува Бизнес плана за следващите 5 години на “ВиК Шумен” ООД. 2. Общинският съвет да създаде нарочна комисия, която да анализира проблемите на “В и К Шумен” ООД и да търси отговорност от виновните лица!. 3. Общинският съвет да създаде нарочна комисия, която да анализира двата проекта, така наречени ИСПА 1 и Воден цикъл 2, и да търси отговорност от виновните  лица!“. \r\n„Двама шуменци получиха Националната награда “Христо Г. Данов”, е друго заглавие от първа страница. На официална церемония, проведена в дома на патриарха на българското книгоиздаване Христо Г. Данов в Пловдив, в рамките на ежегодната инициатива “Пловдив чете”\r\nбеше връчена Националната награда “Христо Г. Данов” 2017 г. Носители на високото отличие станаха двама шуменци. В категорията „Хуманитаристика“ бе отличен проф. д.ф.н. Христо Трендафилов, за своето изследване “Цар и век. Времето на Симеона”, издадено от университетското издателство „Епископ Константин Преславски”. В категорията „Представяне на българската книга“ наградата беше присъдена на доц. д-р Юрий Дачев, за воденото от него предаване „Рецепта за култура“ по БНТ 2. \r\n„Ще се превърнат ли дискусиите за възстановяване на Паметника –портал на VII преславски полк в реалност“, е заглавие от стр.2 в броя. От доста време в публичното пространство на Шумен се води дискусия къде да бъде поставен Паметникът- портал на VII преславски полк. Всички идеи за мястото му имат привърженици. Димо Димов пледира паметникът да се възстанови на историческото му място. То е край днешните стъпала пред Паметника на свободата. Преди доста години това пространство е имало съвсем различна архитектурна визия. На мястото, където сега се издига Паметника на свободата, е била бившата сграда на 7 преславски полк. \r\n„Патриотите се отказаха от намерението си за създаване на временна общинска комисия за проверка на МБАЛ – Шумен“, съобщава ежедневникът. Вносителят на докладната записка за създаване на временна комисия за проверка на причините, довели до финансовото състояние на шуменската болница Наталия Стефанова от „Обединени патриоти“ оттегли документа. Това стана по време на консултативния съвет за определяне на дневния ред на предстоящата общинска сесия. Стефанова се мотивира с направената от Министерството на здравеопазването проверка на лечебното заведение. \r\n„Приватизационният договор за “Топлофикация – Шумен” не е изпълнен, заради обявяването й в несъстоятелност“, пише изданието. Няколко години, след като “Топлофикация-Шумен” беше обявена от съда в несъстоятелност, в общинския съвет влиза за разглеждане изпълнението на приватизационния договор. На 31.01.2014 г. с „Електроснабдяване“ ЕООД е сключен договор за прехвърляне на собствеността върху 9 697 101 акции с номинал 1 лев всяка, представляващ 100 % от регистрирания капитал. Едновременно с подписването на договора в съда започва дело за несъстоятелност. Въпреки това приватизаторът е предоставил неотменимата банкова гаранция за добро управление в размер на 200 000 лв. със срок на валидност 23 години от сключването на приватизационния договор.\r\n„24 млн. лв. привлече община Венец по европрограми през миналия програмен период“, информира всекидневникът. От стартирането на оперативните програми досега усвоените средства от община Венец от проекти, финансирани от европейските фондове, са на обща стойност 24 млн. лв. Това съобщи кметът на общината Нехрибан Ахмедова.„През изминалия програмен период 2007-2013 г. успяхме изцяло да подобрим състоянието на четвъртокласната пътна мрежа.\r\nИнтервюто в броя е с почетния гражданин на Шумен Геворг Кесоян. \r\n„Отворени врати” в МБАЛ – Шумен за безплатни прегледи за туберкулоза“, е заглавие от стр. 5 в броя. До 22 юни включително, „МБАЛ – Шумен” АД провежда кампания „Отворени врати”. Ще бъдат извършвани анкети и прегледи на всички желаещи лица (независимо от здравноосигурителния им статус), които имат оплаквания от дихателната система – кашлица, храчки, кръвохрачене, болки в гръдния кош, температура.", "date": "2017-06-20", "title": "Преглед на основните теми в шуменския печат"}
{"url": "http://www.focus-news.net/news/2017/06/20/2406815/pregled-na-osnovnite-temi-vav-varnenskiya-pechat.html", "text": "„90% от кожния рак е лечим, ако се открие навреме“, е заглавие от първа страница в днешния брой на варненския ежедневник „Черно море“. Мнението е на д-р Вилияна Ганчева, специалист по кожно-венерически болести. Затова е много важно при всяко съмнение за проблеми с кожата да се потърси веднага дерматолог, добави тя. Най-елементарните предпазни мерки са човек да не се излага на преки слънчеви лъчи от 11 до 16 ч., когато интензитетът им е най-силен. Важно е също да се излиза навън винаги с шапка, очила и подходящи дрехи. Това важи с особена сила за малките деца. 80% от уврежданията на кожата настъпват именно до 18-годишна възраст и след това са предпоставка за кожни тумори, предупреди д-р Ганчева. \r\n„Министър Ангелкова очаква нов ръст на туризма през летния сезон“, е друго заглавие в броя. Нов ръст в туризма се очаква през това лято, прогнозира министърът на туризма Николина Ангелкова, която откри сезона в Слънчев бряг. Тя се позова на данни от предварителните записвания за почивки у нас, както и на заявените полети в двете морски летища – Варна и Бургас. Ангелкова отбеляза, че приоритет на управляваното от нея ведомство остава намирането на решение за трайно преодоляване на проблема с кадрите в сектора. \r\n„Водещи круизни оператори с интерес към варненското пристанище“, информира изданието. Водещи круизни оператори проявяват интерес към пристанище Варна като основна Черноморска дестинация. Това стана ясно по време на 50-ата Генерална асамблея на Средиземноморската асоциация на круизните пристанища (MedCruise), в което участваха представители на варненския порт. По време на асамблеята са проведени работни срещи с представители на ключови круизни оператори. Интерес към Варна са проявили едни от най-големите в света круизни компании. Към момента на Морска гара – Варна се очакват три круизни посещения през м. октомври. \r\n„3 години от пороя в Аспарухово“, е друга тема в броя. „Ние хората сме като скачени съдове, не можем един без друг и само в единството си можем да продължим да съществуваме – каза отец Георги Фотакиев по време на панихида за загиналите при наводнението в кв. „Аспарухово“ във Варна през 2014 година. В местния храм “Свети Цар Борис“ имаше само шепа хора. Отсъстваха даже близките на загиналите“, се посочва в материала. \r\n„Борислав Гуцанов, председател на ГС на БСП – Варна: Предишното областно ръководство допусна неглижиране на градската организация“, е озаглавен седмичният коментар във варненския седмичник „Народно дело Седмицата“. \r\n„Еврокомисар Тибор Наврачич: Варна е млад град с европейски перспективи“, е друга тема в изданието.  „Поздравления за титлата „Варна – Европейска младежка столица“. Варна вече се намира в престижната компания на Ротердам, Торино, Антверпен, Прага, Марибор, Солун, Клуж Напока, Гянджа. Варна има дълга история, с много култури. Това я превръща в идеално място за изучаване на миналото, Варна е млад град, с европейски перспективи – почти половината жители са под 35-годишна възраст, затова е логично да носи тази титла“. Това каза европейският комисар по образованието, културата, младежта и спорта Тибор Наврачич при откриването на Националната младежка среща „Младежки пространства”, която се проведе в морската столица. Форумът беше организиран от Младежко сдружение за мир на Балканите и Община Варна, дирекция „Образование и младежки дейности” и в партньорство със сдружение „Варна – Европейска младежка столица”, Национален младежки форум и MoveBG. \r\n„Министър Каракачанов: Оцелелите пилоти искат да се върнат в строя“, е заглавие в седмичника. Министърът на отбрана Красимир Каракачанов каза миналата седмица във Варна, че двамата оцелели пилоти от инцидента с вертолета „Пантер“, при който загина командирът му майор Георги Анастасов, се възстановяват и скоро ще напуснат болницата. Той ги посети лично по време на посещението си в града. На страниците на изданието тази седмица е поместен и материал за посещението на президента Румен Радев във Варна, който е озаглавен „Президентът Румен Радев: Варна е пример за решаване на основния проблем на България“.", "date": "2017-06-20", "title": "Преглед на основните теми във варненския печат"}
{"url": "http://www.focus-news.net/news/2017/06/20/2406812/stara-zagora-dete-na-1-godina-e-pochinalo-sled-padane-ot-petiya-etazh-na-zhilishtna-sgrada.html", "text": "Дете на 1 година е починало след падане от петия етаж на жилищна сграда. Това потвърдиха за Агенция „Фокус“ от пресцентъра на МВР. От ОДМВР- Стара Загора уточниха, че сигналът за инцидента е подаден около 16.00 часа в понеделник. По случая тече проверка.", "date": "2017-06-20", "title": "Стара Загора: Дете на 1 година е починало след падане от петия етаж на жилищна сграда"}
{"url": "http://www.focus-news.net/news/2017/06/20/2406811/vidin-zadarzhan-e-36-godishen-mazh-ot-belogradchik-nanesal-poboy-nad-svoy-sagrazhdanin.html", "text": "Досъдебно производство е образувано срещу С .А./36 г./ от град Белоградчик, той е задържан в полицейския арест за срок до 24 часа. Това съобщиха от ОДМВР-Видин. Снощи, към 20.45 часа в заведение на ул.”Христо Смирненски” в града мъжът нанесъл удари с юмруци и глава на свой 34-годишен съгражданин и му причинил телесна повреда. Минути по-късно С. А. бил заловен на същата улица, докато шофирал лек автомобил „Опел” – не регистриран по съответния ред и без свидетелство за управление на МПС в едногодишен срок от наказването му по административен ред за същото деяние. Работата на разследващите по случая продължава.", "date": "2017-06-20", "title": "Видин: Задържан е 36-годишен  мъж от Белоградчик, нанесъл побой над свой съгражданин"}
{"url": "http://www.focus-news.net/news/2017/06/20/2406816/the-malta-today-ideyata-za-edinna-evropeyska-armiya-sreshta-nay-silna-podkrepa-v-niderlandiya-i-belgiya-pokazva-prouchvane.html", "text": "Идеята за създаване на единна европейска армия среща подкрепата на мнозинството граждани на държавите от Общността, но в Нидерландия и Белгия тя е най-силна. Това показва проучване, проведено от Европейската комисия по-рано тази година, пише вестник The Malta Today.\r\nРезултатите от изследването показват, че огромно мнозинство от 74 % от гражданите на Белгия и Нидерландия се застъпват за създаването на европейска армия. \r\nКато цяло в 23 държави от ЕС мнозинството от респондентите подкрепят създаването на единна армия, с изключение на гражданите на Обединеното кралство, Швеция и Финландия, последната от които традиционно заема предпазлива позиция с оглед на факта, че в съседство в разположена Русия. Най-резервирани към идеята все пак са финландците (42 %) и британците (39 %), които взеха решение страната им да напусне структурите на ЕС.\r\nНяма приведени данни за резултатите от проучването в България..Тереза Герова", "date": "2017-06-20", "title": "The Malta Today: Идеята за единна европейска армия среща най-силна подкрепа в Нидерландия и Белгия, показва проучване"}
{"url": "http://www.focus-news.net/news/2017/06/20/2406819/vidin-s-29-sm-se-e-ponizhilo-nivoto-na-reka-dunav-pri-novo-selo.html", "text": "С 29 см. се е понижило нивото на Дунав в началото на българския участък на реката, при Ново село, като водният стоеж там е 154 см., съобщиха от местната Хидрометеорологична служба. Край Видин измереното понижение е с 18 см., водният стоеж на реката е 204 см. 230 см. е нивото на Дунав край Лом, за последното денонощие е регистрирано понижение с 10 см. При Оряхово е регистрирано понижение на речното ниво от 6 см, водният стоеж е 134 см. Температурата на водата е 23,3 градуса край Ново село, при Оряхово е 24,6 градуса.", "date": "2017-06-20", "title": "Видин: С 29 см. се е понижило нивото на река Дунав при Ново село"}
{"url": "http://www.focus-news.net/news/2017/06/20/2406821/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Идеята за създаване на единна европейска армия среща подкрепата на мнозинството граждани на държавите от Общността, но в Нидерландия и Белгия тя е най-силна. Това показва проучване, проведено от Европейската комисия по-рано тази година, пише вестник The Malta Today.\r\nРезултатите от изследването показват, че огромно мнозинство от 74 % от гражданите на Белгия и Нидерландия се застъпват за създаването на европейска армия. \r\nКато цяло в 23 държави от ЕС мнозинството от респондентите подкрепят създаването на единна армия, с изключение на гражданите на Обединеното кралство, Швеция и Финландия, последната от които традиционно заема предпазлива позиция с оглед на факта, че в съседство в разположена Русия. Най-резервирани към идеята все пак са финландците (42 %) и британците (39 %), които взеха решение страната им да напусне структурите на ЕС.\r\nНяма приведени данни за резултатите от проучването в България.\r\n*** По данни на Международната организация за миграция (МОМ) повече от 120 души вероятно са загубили живота си при нова трагедия във водите на Средиземно море, съобщава берлинският ежедневник Der Tagesspiegel.\r\nМигрантите, оцелели след инцидента, са достигнали бреговете на италианския пристанищен град Палермо, разположен в северната част на остров Сицилия. Именно те са съобщили за предполагаемата смърт на 120 души, уточни говорителят на МОМ Флавио Ди Джакомо с пост в социалната мрежа „Туитър“.\r\nЧетирима оцелели разказват, че трафикантът е откраднал двигателя на лодката, с която са се придвижвали. След това плавателният съд е започнал да потъва. Либийски рибари са спасили четиримата и са ги качили на друга мигрантска лодка, с която са се придвижили към Европа.\r\nЦентралният средиземноморски маршрут от Либия към Италия се смята за най-опасния морски път от Африка до Европа. Повече от 1,8 хил. души са загинали или изчезнали от началото на годината, сочат данни на МОМ.\r\n*** Министър-председателят на Полша Беата Шидло критикува решението на Европейската комисия за иницииране на съдебно производство срещу Варшава заради отказа й да приема бежанци по квотната система, пише електронното издание The Warsaw Voice. Подобен ход не може да се нарече добър, тъй като ще доведе до отслабване на подкрепата на европейците за политиката на Брюксел, подчерта Шидло в интервю за белгийския всекидневник \"Льо Сойр\" в навечерието на срещата на върха на Вишеградската група и Бенелюкс.\r\nДосегашната имиграционна политика на ЕС е неефективна, а междувременно Полша помага на сирийските бежанци от войната на местно равнище, а също така е предоставило визи на около 1,2 млн. украинци през 2016 г., твърди Шидло.\r\n„Готови сме да помогнем на тези, които идват тук и искат да останат, но не искаме да ги държим тук [насилствено]\", подчерта полският премиер пред вестника.\r\nПремиерът отхвърли обвиненията за липсата на солидарност на Полша към други държави в ЕС, които предоставят убежище на голям брой бежанци.\r\n*** Унгарският министър на външните работи Петер Сиярто заяви по време на срещата с колегите си от ЕС, провела се в Люксембург, че нелегалната миграция трябва да бъде спряна напълно, за да може да се проведе борба срещу тероризма, пише  Magyar Hirlap.\r\n„Европа се сблъсква с най-голямата терористична заплаха на всички времена и съответните ясни думи и целенасочено действие са необходими в интереса на защитата на народите в Европа“, заяви Сиярто по време на срещата в понеделник. „Скорошните събития показаха, че предишните интеграционни модели са се провалили и има огромно напрежение в европейските общества“, добави той.\r\n„Нелегалната миграция трябва да бъде прекратена напълно в интересите на превъзмогването на заплахата от тероризма. Ние трябва да направим така, че хората, представляващи заплаха за европейските общества да могат да влизат на континента легално и единствено тези които имат право на това според настоящите регулации, да могат да остават на територията на ЕС“, добави министърът.\r\n***  Искайки да намалят скорошното напрежение в Егейско море министър-председателите на Турция и на Гърция Бинали Йълдъръм и Алексис Ципрас се разбраха да запазват линиите за комуникация между Атина и Анкара, пише  Ekathimerini.\r\nДискусията между двамата политици, които се срещнаха на първия ден от официалното посещение в Гърция на Йълдъръм, бе посветена на въпросите, разделящи двете държави:  от турските нарушения на гръцкото въздушно пространство и съдбата на осмината търсещи убежище турски военни, до преговорите за мир за Кипър и отношенията между Анкара и Европейския съюз. \r\nСтремейки се отново да приберат в бутилката духа на съперничеството Йълдъръм и Ципрас посочиха ползите от добросъседските отношения между двете страни членки на НАТО. Ципрас призова Турция да сложи край на нарушаванията на въздушното пространство над Егейско море.\r\nТурският министър-председател заяви, че Анкара би желала Атина да екстрадира осмината военни, обвинени, че са участвали в опита за преврат от миналата година, но добави, че в крайна сметка „уважава решението на съда“. \r\nЙълдъръм също така проведе срещи с гръцкия президент Прокопис Павлополус и с председателя на опозиционната партия „Нова демокрация“ Кирякос Мицотакис, преди да се отправи към Беломорска Тракия, за да отпразнува края на Рамазан с членове на местната мюсюлманска общност.\r\n*** Германският министър на външните работи Зигмар Габриел даде сигнал, че Великобритания може да получи „мек Брекзит“, който да я остави в Единния пазар на ЕС, след като официално напусне Съюза, пише  The Independent.\r\nГерманският външен министър направи тези коментари при началото на преговорите за излизане, стартирани от британския министър на въпросите, свързани с Брекзит, Дейвид Дейвис и главния преговарящ на ЕС Мишел Барние. Габриел посочи, че „има открита врата“ за Британците, ако размислят относно Брекзит. \r\nПо време на интервю пред местни медии министърът посочи, че „може би има шанс за постигане на т.нар. „мек Брекзит“. Той обаче добави, че оставането в Единния пазар ще изисква от Великобритания най-малко да приеме свободата за придвижване на работници от ЕС.  \r\nГабриел също така заяви, че би било най-добре, ако Великобритания изобщо не напуска ЕС и макар и да призна, че това „едва ли е възможно в момента“, той добави, че „ще бъде запазена отворена врата за британците“. Същевременно той разкритикува Британската консервативна партия, посочвайки, че тя „си е играла с емоциите на британските поданици, лъжейки ги за Европа и оставяйки ги в неяснота относно последствията от напускането“.\r\n***", "date": "2017-06-20", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/06/20/2406818/razgrad-shofyor-bez-knizhka-predlozhi-na-politsai-zlaten-prasten-za-da-ne-go-globyat.html", "text": "Шофьор без книжка е предложил на полицаи златен пръстен, за да не го глобят. Това съобщиха от ОДМВР-Разград. Около 23.45 часа на 19 юни в град Исперих е спрян лек автомобил „Фолксваген Голф“. В хода на проверката е установено, че водачът, Н.Х. на 30 години от село Подайва, не притежава свидетелство за управление на МПС. За да не извършат длъжностните лица необходимите действия по служба, нарушителят пуснал в служебния автомобил златен пръстен с тегло 5,9 грама. Мъжът е задържан за 24 часа в РУ-Исперих. По случая е образувано бързо производство.", "date": "2017-06-20", "title": "Разград: Шофьор без книжка предложи на полицаи златен пръстен, за да не го глобят"}
{"url": "http://www.focus-news.net/news/2017/06/20/2406817/kyustendil-tarsi-se-variant-avariraliyat-tezhkotovaren-avtomobil-na-patya-kyustendil-dupnitsa-da-bade-remontiran-na-myasto.html", "text": "Търси се вариант авариралият тежкотоварен автомобил на пътя Кюстендил – Дупница да бъде ремонтиран на място. Това съобщи за Радио „Фокус” – Кюстендил Катя Табачка, говорител на Областна дирекция на МВР – Кюстендил. По думите й не става въпрос за пътен инцидент, а за авария. В случай, че вариантът за отстраняване на аварията не успее, камионът ще бъде преместен от пътя с необходимата техника. Дотогава движението в района на село Мърводол се извършва само в едната пътна лента. Автомобилите трябва да се движат с повишено внимание.\r\nВенцеслав ИЛЧЕВ", "date": "2017-06-20", "title": "Кюстендил: Търси се вариант авариралият тежкотоварен автомобил на пътя Кюстендил – Дупница да бъде ремонтиран на място"}
{"url": "http://www.focus-news.net/news/2017/06/20/2406822/kardzhali-61-godishen-mazh-e-zaginal-pri-dobiv-na-darva-v-zemlishteto-na-selo-pashintsi.html", "text": "61-годишен загинал при добив на дърва в землището на село Пашинци вчера, съобщиха от ОДМВР-Кърджали. Мъжът бил ударен от дърво, след което бил транспортиран в кърджалийската болница, където починал. Дежурна следствена група е извършила оглед. По случая е образувано е досъдебно производство.", "date": "2017-06-20", "title": "Кърджали: 61-годишен мъж е загинал при добив на дърва в землището на село Пашинци"}
{"url": "http://www.focus-news.net/news/2017/06/20/2406820/pregled-na-osnovnite-temi-v-pazardzhishkiya-pechat.html", "text": "Вестник „Знаме“ излиза с водещо заглавие днес: „Зелен горски плаче, че го насадили на изсечена гора“. Лепнеш ли топла дъвка на контролна горска марка, с нея можеш да маркираш дървета, които да отсечеш и откраднеш. Дъвката замръчква знаците по марката и прикрива кражбата. Ако горският не се вгледа отблизо в „печата”, няма да установи бракониерството веднага. Дъвката е добра метафора за гората, която всички с умиление търкаляме по езиците си. Метафора е и за лекотата, с която крадците точат гората – и за минималните им инвестиции в незаконното обогатяване. Те инвестират стотинки, буквално дъвки, за да крадат зелено злато.\r\n„Над 2000 души на ифтар в Сърница“, научаваме от изданието. Близо 2000 вярващи мюсюлмани се събраха по залез слънце в неделя да площада в най-младия общински център у нас. Там за втора поредна година бе дадена тържествена вечеря – ифтар, която е една от традициите в свещения месец Рамадан. Присъстваха по-голямата част от жителите на града, както и гости от съседните населени места, включително от община Доспат.\r\n„Шест месеца преди пенсиониране НОИ напомня за нужните документи“, става ясно от материал на втора страница. От Териториалното поделение на Националния осигурителен институт започва изпращането на персонални уведомителни писма до всички, които през 2018-а ще навършат изискуемата от закона възраст за пенсиониране и на които не е отпусната пенсия за осигурителен стаж и възраст при условията на ранно пенсиониране. През 2018-а жените придобиват право за пенсиониране при навършена възраст 61 години и 2 месеца и при наличие на 35 години и 6 месеца осигурителен стаж. За мъжете условията са да имат навършени 64 години и 1 месец и придобит 38 години и 6 месеца осигурителен стаж.\r\nВестник „Пазарджишка Марица“ излиза с водещ материал: „Извадиха 15-килограмов тумор от жена“. Огромна  туморна  формация  извадиха  от  корема на  68-годишна  жена  пловдивски  хирурзи.  Трудната и рискована интервенция е била  извършена  със  съдействието на екипа на отделението по урология. Туморът  е  бил  с  размери  30 на 40 см. Преди дни семейството на  пациентката  потърсило помощ, тъй като в последните  две  седмици  жената се  оплаква  от  затруднено дишане.  При  направения преглед  се  разбрало,  че  в корема  има  солидно  образувание.\r\n„Инвалиди искат нова социална политика“, научаваме от изданието. Тринайсет неотложни  мерки  в социалното   политика  поискаха в  отворено  писмо до ресорното министерство   от   национално представените  организации на хора с увреждания. Те настояват за оптимизиране  на  системата  за  медицинска  експертиза,  пускането    на    изградената електронна    система    за постигане  на  прозрачност и  контрол,  да  се  върне компенсацията  от  25%  за хората  с  трайни  увреждания, размерът на пенсиите да се определя спрямо минималната     заплата     за страната.\r\n„Паталеница стяга храмов празник“, научаваме от трета страница на вестника. Пазарджишкото село  Паталеница  се  стяга за един от най-големите   си празници – деня на светите апостоли Петър и Павел.  Едноименният  Баткунски  манастир,  намиращ се край селото, чества своя храмов празник. Това  е  повод  хиляди местни хора и техни гости да се съберат в родното място. Цели автобуси с поклонници  прииждат  от различни  краища  на  региона. Част от традицията е  раздаването  на  благословена  храна  и  сядането на  обща  трапеза  с  официалните гости, сред които  се  очаква  да  бъде  и епископ  Яков  Константийски.", "date": "2017-06-20", "title": "Преглед на основните теми в пазарджишкия печат"}
{"url": "http://www.focus-news.net/news/2017/06/20/2406806/the-warsaw-voice-reshenieto-na-ek-za-sadebno-proizvodstvo-sreshtu-polsha-shte-otslabi-podkrepata-na-evropeytsite-za-politikata-na-bryuksel-predupredi-beata-shidlo.html", "text": "Министър-председателят на Полша Беата Шидло критикува решението на Европейската комисия за иницииране на съдебно производство срещу Варшава заради отказа й да приема бежанци по квотната система, пише електронното издание The Warsaw Voice. Подобен ход не може да се нарече добър, тъй като ще доведе до отслабване на подкрепата на европейците за политиката на Брюксел, подчерта Шидло в интервю за белгийския всекидневник \"Льо Сойр\" в навечерието на срещата на върха на Вишеградската група и Бенелюкс.\r\nДосегашната имиграционна политика на ЕС е неефективна, а междувременно Полша помага на сирийските бежанци от войната на местно равнище, а също така е предоставило визи на около 1,2 млн. украинци през 2016 г., твърди Шидло.\r\n„Готови сме да помогнем на тези, които идват тук и искат да останат, но не искаме да ги държим тук [насилствено]\", подчерта полският премиер пред вестника.\r\nПремиерът отхвърли обвиненията за липсата на солидарност на Полша към други държави в ЕС, които предоставят убежище на голям брой бежанци.Тереза Герова", "date": "2017-06-20", "title": "The Warsaw Voice: Решението на ЕК за съдебно производство срещу Полша ще отслаби подкрепата на европейците за политиката на Брюксел, предупреди Беата Шидло"}
{"url": "http://www.focus-news.net/news/2017/06/20/2406824/sliven-31-godishen-mazh-e-s-opasnost-za-zhivota-sled-vazniknal-skandal-mezhdu-sasedi-na-ul-asparuh-v-grada.html", "text": "Криминалисти на Районно управление на МВР-Сливен работят по установяване на извършител, причинил телесна повреда. Това съобщиха от ОДМВР-Сливен. На 19 юни, около 16.57 часа, след възникнал скандал между съседи на ул. “Аспарух” в град Сливен, е причинена телесна повреда на 31-годишен мъж. Той е транспортиран до МБАЛ-Сливен с наранявания по главата и опасност за живота. По случая е образувано досъдебно производство.", "date": "2017-06-20", "title": "Сливен: 31-годишен мъж е с опасност за живота след възникнал скандал между съседи на ул. “Аспарух” в града"}
{"url": "http://www.focus-news.net/news/2017/06/20/2406823/aktsenti-v-predavaneto-dobre-doshli-v-svishtov-na-radio-fokus-veliko-tarnovo.html", "text": "В днешното издание на предаването „Добре дошли в Свищов“ на Радио „Фокус“ – Велико Търново ще продължим да Ви разказваме за туристическите и исторически забележителности в крайдунавския град и региона. \r\nКакто вече знаете, събитията по повод честванията за 140-годишнината от Освобождението на Свищов започват днес. От 19.00 часа, на пл. „Алеко“ ще се порведе впечатляващ концерт на военните духови оркестри в Сухопътни войски. Основните събития от програмата ще се проведат в историческата местност „Паметниците“, която се намира край Свищов. Там се помещава и музеят „Преминаване на руските воини 1877 г.“. Той ни представя цялото преминаване на войските на Българска земя и част от техния път у нас. Повече за експонатите ще ни разкаже уредникът Цветан Шикеров. \r\nВ минутите на предаването ще Ви представим и още едно историческо място в региона – Музей „Главна квартира на руската дунавска армия – 1877 година“, който се намира  в свищовското село Горна Студена. За него ще разговаряме с уредника Елена Адамова. \r\nНа финала на днешното издание ще Ви предложим информация и за свищовлията Тодор Събев, който има водеща роля в Освобождението на Свищов и цяла България. Телефонът за връзка със студиото е 0885 303 375.", "date": "2017-06-20", "title": "Акценти в предаването „Добре дошли в Свищов“ на Радио „Фокус“ – Велико Търново"}
{"url": "http://www.focus-news.net/news/2017/06/20/2406827/varna-rayonnata-prokuratura-rakovodi-dosadebno-proizvodstvo-za-izpolzvane-na-imitatsii-na-svetovni-marki.html", "text": "Районната прокуратура във Варна ръководи досъдебно производство срещу виновно лице, което без съгласието на притежателя на изключителното право използвало имитации на световни търговски марки. Това съобщиха от пресцентъра на Прокуратурата. Разследването е започнало след полицейска операция в курорта Златни пясъци, проведена на 16 юни 2017 г. В два търговски обекта на алея „Бонита“ са намерени и иззети значително количество спортни стоки, носещи надписи на марките „Бос“, „Валентино“, „Томи Хилфигър“, „Адидас“, „Армани“, „Майкъл Корс“, „Келвин Клайн“, „Филип Плейн“, „Поло“, „Шанел“, „Найк“ и други. При условията на неотложност е извършено претърсване. Продължават процесуално-следствените действия по образуваното досъдебно производство. Използването на световните марки без съгласието на притежателя на изключителното право или техни имитации се наказва с лишаване от свобода до 5 години и с глоба до 5000 лева.", "date": "2017-06-20", "title": "Варна: Районната прокуратура ръководи досъдебно производство за използване на имитации на световни марки"}
{"url": "http://www.focus-news.net/news/2017/06/20/2406826/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-21-yuni.html", "text": "„Софийска вода” временно ще прекъсне водоснабдяването в някои части на столицата на 21 юни. Това съобщиха от пресцентъра на дружеството. На 21 юни 2017 г. (сряда), във връзка с подмяна на спирателни кранове на ПСПВ „Бистрица“, се налага спиране на водоподаването от 10.00 до 22.00 часа на клиентите на „Софийска вода”, живеещи в района на:\r\nв.з. „Малинова долина“ ; магзини: „Икеа“ и Мол „София ринг“\r\nЮжна част на бул. „Околовръстен път“ между пътя за лифт „Симеоново“ до бул. „България“ – „Сити клиник“, бензиностанция „Шел“, база на „Волф“, Езиково училище и частна детска градина „ЕСПА“ и комплекс „Царско село“\r\nЖСК „Малинова долина“\r\nкв. „Витоша“ – карето между: бул. „Симеоновско шосе“, ул. „Проф. Васил Арнаудов“, ул. „Проф. Георги Манев“ и бул. „Околовръстен път“; комплекси: „Макси“, „Преслав“ и „Градина“\r\nкв. „Мирчо Драганов“ - карето между: бул. „Черни връх“ от №91 до №151,  ул. „Димитър    Манев“, ул. „Ген. Иван Колев“ и бул. „Околовръстен път“\r\nкв. „Манастирски ливади изток“ – карето между ул. „Луи Айер“, ул. „Шарл Шампо“,  бул. „Околовръстен път“ и ул. „Йордан Бакалов Стубел“\r\nС понижено налягане до II-ри етаж ще бъдат клиентите на „Софийска вода“ АД:\r\nот 10.00 до 22.00 часа на 21 юни 2017 г.\r\nв.з. „Американски колеж“\r\nАлтернативно водоснабдяване с водоноски, ще бъде осигурено на адреси:\r\nбул. „Околовръстен път“ №127  - „Сити Клиник“ - от 10.00 до 22.00 часа на 21 юни 2017 г.\t\r\nв.з. „Киноцентъра“ III част на ул. „Градина“ №23  Частно езиково училище „ЕСПА“ - от 10:00ч. до 19:00ч. на 21.06.2017г\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: жск „Малинова долина“ пред бл. 29 от 22.00 часа на 21 юни 2017г.; кв. „Манастирски ливади – изток“ ул. „Луи Айер“ колелото на автобуса от 22.00 часа на 21 юни 2017г..\r\nНа 21 юни 2017 г. (сряда), във връзка с реконструкция на уличен водопровод на ул. „Куманово“ жк. „Фондови жилища“,  се налага спиране на водоподаването от 9.00 до 21.00 часа на клиентите на „Софийска вода”, живеещи в района на:\r\nпо ул. „Куманово“ от ул. „Ген. Георги С. Тодоров“ до ул. „Марин Дачев Христов“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Куманово“ до бл.209Б.\r\nул. „Георг Вашингтон“ ъгъла с ул. „Трапезица“.\r\nНа 21 юни 2017 г. (сряда), във връзка с реконструкция на уличен водопровод на ул. „Георг Вашингтон“ Център,  се налага спиране на водоподаването от 10.00 до 20.00 часа на клиентите на „Софийска вода”, живеещи в района на:\r\nпо ул. „Георг Вашингтон“ от ул. „Пиротска“ до ул. „Трапезица“\r\nпо ул. „Трапезица“ от ул. „Георг Вашингтон“ до бул. „Княгиня Мария Луиза“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Георг Вашингтон“ ъгъла с ул. „Трапезица“.\r\nНа 21 юни 2017 г. (сряда), във връзка с подмяна на сградно водопроводно отклонение на бул. „Възкресение“ , жк. „Разсадника - Коньовица“, се налага спиране на водоподаването от 10.00  до 17.00 часа на клиентите на „Софийска вода”, живеещи в района на:\r\nул. „Трънски майстор“, бул. „Възкресение“, бул. „Вардар“, ул. „Тома Никлев“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Трънски майстор“ ъгъла с бул. „Възкресение“.\r\nНа 21 юни 2017 г. (сряда), във връзка с изграждане на главен канализационен колектор на бул. „Лазар Михайлов“ кв. „Бенковски“,  се налага спиране на водоподаването от 9.00 до 21:00 часа на клиентите на „Софийска вода”, живеещи в района на:\r\nпо бул. „Лазар Михайлов“ от ул. „Знание“ до ул. „Руски войн“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Знание“ ъгъла с бул. „Лазар Михайлов.\r\nНа 21 юни 2017 г. (сряда), във връзка с подмяна на сградно водопроводно отклонение на ул. „Момина сълза“ , кв. „Симеоново“ ,  се налага спиране на водоподаването от 9.30 до 16.00 часа на клиентите на „Софийска вода”, живеещи в района на:\r\nпо ул. „Момина сълза“ от ул. „Крайречна“ до бул. „Симеоновско шосе“ и ул. „Крайречна“ от №1 до №7\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Симеоновско шосе“ ъгъла с ул. „Момина сълза“.", "date": "2017-06-20", "title": "„Софийска вода” временно ще прекъсне водоснабдяването в някои части на столицата на 21 юни"}
{"url": "http://www.focus-news.net/news/2017/06/20/2406829/sport-grigor-dimitrov-zapochva-uchastieto-si-v-nadprevarata-na-dvoyki-v-turnira-kuins-klab.html", "text": "Първата ракета на България Григор Димитров започва във вторник участието си в надпреварата на двойки в турнира „Куинс Клъб“. Заедно с френския тенисист Жо-Вилфрид Цонга  Българинът ще се изправи срещу братята Боб и Майк Брайън от САЩ. \r\nСрещата ще бъде втора от програмата на Корт 1, където мачовете започват в 14.30 часа.", "date": "2017-06-20", "title": "Спорт: Григор Димитров започва участието си в надпреварата на двойки в турнира „Куинс Клъб“"}
{"url": "http://www.focus-news.net/news/2017/06/20/2406830/kyustendil-vsichki-detski-gradini-v-dupnitsa-shte-rabotyat-do-kraya-na-yuli.html", "text": "Всички детски градини в Дупница ще осъществяват прием до края на юли. Това съобщи за Радио „Фокус” – Кюстендил Тодор Петков, началник на отдел „Образование и Култура” към Община Дупница. Без прекъсване в този срок ще работят и детските градини в селата в състава на общината. Съгласно утвърдения от Община Дупница график, от началото на месец август в града ще работят само две детски градини. Дежурните детски заведения са „Калина” и „Зора”, както и детската градина в село Крайници. За останалите детски заведения в селата не са постъпвали заявления от страна на родителите и те няма да осъществяват прием.\r\nВенцеслав ИЛЧЕВ", "date": "2017-06-20", "title": "Кюстендил: Всички детски градини в Дупница ще работят до края на юли"}
{"url": "http://www.focus-news.net/news/2017/06/20/2406833/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване на Радио „Фокус“ – Пазарджик и Община Пещера - „Здравей, Пещера“, днес ще чуете за активизиралото се свлачище в един от кварталите в Пещера и последвалите действия от страна на общинската администрация, на Геозащита и В и К дружеството в града. Каква е обстановката за засегнатите домакинства, има ли проблеми с водоподаването, необходими ли са спешни ремонти в тези домове, ще коментираме с кмета на Община Пещера Николай Зайчев. \r\nЩе научите повече и за края на учебната година в Професионална гимназия по хранително-вкусови технологии в Пещера и професионалната реализация на неините възпитаници. \r\nВ село Радилово ще се проведе „Лятна младежка творческа резиденция за нематериално културно наследство″. Повече за нея ще ни разкаже Марена Вачкова от читалището в селото. \r\nТелефоните за връзка със студиото са 0885 606692 и 034 420020.", "date": "2017-06-20", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2017/06/20/2406832/dragomir-stoynev-bsp-raboti-na-palni-oboroti-za-da-pokazhe-che-e-alternativa-na-natsionalno-i-mestno-nivo.html", "text": "БСП е силно мотивирана да е алтернатива, както на национално, така и на местно ниво. Народните представители тръгваме на приемни в екип с общинските съветници по места, за да работим заедно. Това заяви зам.– председателят на Парламентарната група на „БСП за България“ Драгомир Стойнев, съобщиха от пресцентъра на Националния съвет на БСП. В понеделник екипите на левицата се срещнаха с граждани в три от общините на областта - Стара Загора, Казанлък и Опан. Същевременно БСП е внесла 9 законопроекта, инициирала е 2 временни анкетни комисии и 2 питания до Конституционния съд. „В парламента ГЕРБ и мнозинството чакат държавната администрация да им пише законопроектите, Народното събрание работи без законодателна програма, на празни обороти”, категоричен е той. Стойнев посочи сред предложенията за промени- ГПК, Кодекса за социално осигуряване, Закона за храните, Закона за публичните финанси. \"Законодателната инициатива на БСП срещу съвременното робство трябва да реши проблема с неизплащането на работните заплати, което започва да се превръща в много сериозна и порочна практика”, каза още той.\r\n„БСП Ще подкрепи увеличение на минималната пенсия, но ще настояваме и за преизчисляване на всички пенсии на база на средноосигурителния доход. Без преизчисляване се залага взрив в пенсионната система“, коментира и народният представител Георги Гьоков. \r\nДепутатът от ПГ на левицата Донка Симеонова подчерта, че БСП е сезирала и Конституционния съд заради Закона за преучилищното и училищното образование, атакувайки 35 члена от текста, така че да се противодейства на финансирането на частните училища от държавата, на заплащане от страна на родителите на задължителното обучение.\r\n„Резултатите от допитването за Бедечка за очаквани за нас с и без референдума. Ние призовахме да се гласува масово с „Да“ за запазването на територията като парк. Оттук нататък решението е отговорност на общинската администрация и Общинския съвет, но назад се виждат хаотични действия, усложняване на проблема. Въпросът е само- защо след като твърдеше, че има решение по въпроса, кметът не го обяви по-рано, за да се помисли дали да не се спестят 200 000 лева от общинския бюджет\", коментира и темата за Бедечка общинският председател на БСП Валентина Бонева.", "date": "2017-06-20", "title": "Драгомир Стойнев: БСП работи на пълни обороти, за да покаже, че е алтернатива на национално и местно ниво"}
{"url": "http://www.focus-news.net/news/2017/06/20/2406831/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Макар да декларират подкрепа за евроатлантическата интеграция на Македония, подобно на гърците и властите в София имат условия, едно от които е подписване на Договор за добросъседство, коментира скопското електронно издание „Телеграф“.\r\nВъпреки че миналото правителство споменаваше, че споразумението ще бъде подписано бързо, това изглежда няма да се случи. Подобен договор е в ущърб на Македония и със сигурност не може да се твърди, че е „добросъседски“. Тъкмо обратното – ако Скопие подпише подобен договор, ще трябва да се съгласи, че има обща история с България. По този начин ще бъде застрашена македонската идентичност, коментира изданието.\r\nВ частност, България изисква двете страни съвместно да празнуват исторически дати като Илинден (20 юли), празника на Св. св. Кирил и Методий (24 май), както и да се премахнат всички статии в учебниците и научните книги, в които се споменава, че България през Втората световна война е била на страната на фашистите.\r\nОсвен това, от Македония се изисква да се откаже от всякакви грижи за македонското малцинство в България, което от години се бори да получи най-основни малцинствени права. От редакцията твърдят, че при преброяванията на населението македонците трябва да се декларират като българи, а ОМО Илинден-Пирин вече 20 г. се бори да бъде регистрирана като партия – до този момент все неуспешно. \r\nНо отношенията между София и Скопие в този момент са особено важни за Македония, защото България от първи януари следващата година ще бъде председател на Съвета на ЕС.\r\n***  Искайки да намалят скорошното напрежение в Егейско море, министър-председателите на Турция и на Гърция Бинали Йълдъръм и Алексис Ципрас се разбраха да запазват линиите за комуникация между Атина и Анкара, пише  Ekathimerini.\r\nДискусията между двамата политици, които се срещнаха на първия ден от официалното посещение в Гърция на Йълдъръм, бе посветена на въпросите, разделящи двете държави:  от турските нарушения на гръцкото въздушно пространство и съдбата на осмината търсещи убежище турски военни, до преговорите за мир за Кипър и отношенията между Анкара и Европейския съюз. \r\nСтремейки се отново да приберат в бутилката духа на съперничеството Йълдъръм и Ципрас посочиха ползите от добросъседските отношения между двете страни членки на НАТО. Ципрас призова Турция да сложи край на нарушаванията на въздушното пространство над Егейско море.\r\nТурският министър-председател заяви, че Анкара би желала Атина да екстрадира осмината военни, обвинени, че са участвали в опита за преврат от миналата година, но добави, че в крайна сметка „уважава решението на съда“. \r\nЙълдъръм също така проведе срещи с гръцкия президент Прокопис Павлополус и с председателя на опозиционната партия „Нова демокрация“ Кирякос Мицотакис, преди да се отправи към Беломорска Тракия, за да отпразнува края на Рамазан с членове на местната мюсюлманска общност.\r\n*** Все още няма нови военни военни части, които Турция е дислоцирала в Катар. Това поясни източник от армията на Анкара на фона на докладите, че в попадналата в дипломатическа изолация държава в Персийския залив са разположени допълнителни сили, пише вестник Hurriyet.\r\nВ понеделник телевизионният канал Al Jazeera разпространи репортаж, на който се виждаше движение на бронирани превозни средства. В доклада на медията бе обяснено, че ден по-рано в Катар са пристигнали турски военнослужещи за провеждането на съвместни учения. Същия ден Министерството на отбраната в Катар публикува съобщение, с което потвърди информацията, допълвайки, че военните маневри между двете армии са проведени на 18 юли.\r\nИзточник от турската армия увери, че Анкара не е изпращала нови военни сили в Катар, като подчерта, че в проведените съвместни маневри са участвали военнослужещите, които по-рано са били дислоцирани в изолираната страна, където Турция има база. Според източника на изданието именно тяхното движение е изтълкувано погрешно като пристигане на допълнителни турски войски в Катар.\r\n*** Президентът на Кипър Никос Анастасиадис заяви, че през юли ще се проведат дискусии относно националната стратегия за туризма. Има амбициозен план Кипър да стане целогодишна туристическа дестинация, привличаща по шест милиона посетители годишно до 2030 г., пише  Cyprus Mail.\r\nПо време на среща с Кипърската асоциация на хотелиерите Анастасиадис посочи визията си, че в следващите 13 години Кипър трябва да привлича туристи през цялата година и от 6-те милиона планирани туристи се очаква 4,8 млн. да бъдат платежоспособни. „Националната стратегия ще създаде ясен план, бюджет и крайни срокове как да се постигне целта, която, ако е успешна, ще укрепи бизнеса, околната среда и икономиката“, посочи президентът.\r\nБез да се впуска в детайли Анастасиадис заяви, че нова и модерна правна рамка по оперирането на хотелите е изработвана в момента и когато бъде приложена, хотелиерската индустрия ще се освободи от тежки бюрократични процедури.\r\n*** Президентът на Румъния Клаус Йоханис започна тридневно посещение в Германия в понеделник, 19 юни, със среща с германския канцлер Ангела Меркел, предаде  Romania-Insider.\r\nДвамата политици проведоха обща пресконференция след срещата, по време на която Ангела Меркел заяви, че Румъния е постигнала прогрес откакто се е присъединила към ЕС, включително и в борбата срещу тероризма. Тя добави, че тези реформи ще продължат и благодари на президента Йоханис, че ги подкрепя. \r\nНа свой ред румънският президент заяви, че разговорът му с Меркел е включил теми като икономическите отношения между двете държави, председателството на Румъния в Съвета на ЕС и присъединяването на държавата към Шенген.\r\n***", "date": "2017-06-20", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2017/06/20/2406804/prof-anna-krasteva-politolog-brekzit-uspyava-da-konsolidira-proevropeyskite-nastroeniya-i-da-namali-evroskeptitsizma.html", "text": "Брекзит успява да консолидира проевропейските настроения и да намали евроскептицизма. Това коментира в сутрешния блок „Добро утро, България“ на Радио „Фокус“ проф. Анна Кръстева, политолог, експерт по европейски политики. „Изключително важно е, че европейските граждани станаха по-големи европейци след Брекзит, а не по-малки. Затова има ясни, и политически, и социологически доказателства. Тези дни излезе ново проучване на общественото мнение на 10 европейски страни, което показва, че едно ярко мнозинство, 63% от европейските граждани, харесват ЕС и искат да останат в него, срещу само 18%, които биха предпочели да го напуснат. На второ място, еврооптимизмът нараства в редица страни – Германия, Франция, Испания, Холандия, дори във Великобритания – с 10% е нараснал“, поясни тя. \r\nПроф. Анна Кръстева подчерта, че ако европейските и британските лидерите успеят да видят обща възможност за гражданите на двете общества в този труден период на Брекзит, то те ще задоволят техните очаквания. \r\n„Разводите рядко биват щастливи. Добре би било да бъдат, но битката ще бъде дълга и тежка. Бихме могли да резюмираме първият ден от преговорите като първи рунд – 1:0 за ЕС. Великобритания влезе в преговорите твърде амбициозна, искайки едновременно да се развежда и да създава новите връзки след развода. Този изключително сложен баланс, който е Брекзит, като голямо, ключово, лидерско предизвикателство пред Тереза Мей и пред  европейските лидери, трудно за момента се отдава на Тереза Мей и британската преса не й го спести. Позицията на Мей е изключително отслабена в различни смисли”, коментира още проф. Кръстева.", "date": "2017-06-20", "title": "Проф. Анна Кръстева, политолог: Брекзит успява да консолидира проевропейските настроения и да намали евроскептицизма"}
{"url": "http://www.focus-news.net/news/2017/06/20/2406835/focus-fraktsionniyat-lider-na-zelenite-v-ep-predlozhi-bezhantsite-da-badat-razseleni-na-golemi-grupi-v-darzhavite-ot-iztochna-evropa.html", "text": "В дебата за европейската бежанска политика фракционният лидер на партията „Зелени“ в Европейския парламент - Ска Келер, призова мигрантите да бъдат настанени на по-големи групи в държавите от Източна Европа с цел улесняване на интеграцията им, пише германското издание Focus.\r\nВ интервю за вестник Neue Osnabrücker  Zeitung Келер предложи да изпрати \"цяло сирийско село\" - например в Латвия. \"Идеята със сирийското село е възможност, която може да бъде използвана. Например в ситуации, при които бежанците не искат да отидат в страна, където няма други търсещи убежище“, коментира германският политик. \r\nДоказано е, че мигрантите се насочват към страните, в които вече има техни сънародници. Това улеснява приобщаването и интеграцията им, обясни Келер. \r\nОпцията трябва да бъде обсъдена, въпреки съпротивата на страните от Източна Европа, и ако е необходимо – тези държави дори трябва да бъдат принудени да приемат идеята.\r\n\"Отказът от прием на бежанци нарушава правото на ЕС\", припомни фракционният лидер на „Зелените“. \r\nНеотдавна Европейската комисия предприе съдебно производство срещу Чешката република, Унгария и Полша заради решението на правителствата им да не приемат бежанци по квотната система за разпределяне, която Брюксел наложи през септември 2015 г., припомнят от редакцията. Разпределението на бежанците ще бъде предмет на обсъждане и на предстоящата среща на върха на ЕС, която ще се проведе по-късно тази седмица.  Тереза Герова", "date": "2017-06-20", "title": "Focus: Фракционният лидер на „Зелените“ в ЕП предложи бежанците да бъдат разселени на големи групи в държавите от Източна Европа"}
{"url": "http://www.focus-news.net/news/2017/06/20/2406834/v-tsentralata-na-bsp-shte-se-provede-preskonferentsiya.html", "text": "От 14:00 часа, в централата на БСП на ул. „Позитано” № 20, ще се проведе пресконференция. Това съобщиха от пресцентъра на Националния съвет на БСП.", "date": "2017-06-20", "title": "В централата на БСП ще се проведе пресконференция"}
{"url": "http://www.focus-news.net/news/2017/06/20/2406836/pazardzhik-inspektori-ot-regionalnata-direktsiya-po-gorite-zadarzhaha-kamion-s-nezakonna-darvesina.html", "text": "Горски инспектори от Регионална дирекция по горите - Пазарджик задържаха товарен автомобил с обла строителна дървесина общо 23 броя трупи – 18 бр. смърч и 5 бр. бял бор с общ обем 10,50 куб. м, без превозен билет и марка, както и документи, доказващи законния й произход. Това съобщиха от пресцентъра на Изпълнителната агенция по горите. Нарушението е констатирано около 21 часа, през вчерашния ден /19 юни 2017 г./ при рутинна проверка в землището на гр. Сърница, общ. Сърница в района на Държавно горско стопанство – Селище. Камионът е открит в близост до асфалтов път без регистрационни номера.\r\nУведомени са органите на МВР, в резултат на което на място е пристигнала оперативна група. По случая е образувано бързо производство. Камионът и незаконната дървесина са задържани. \r\nАкцията е част от масираните проверки за незаконен добив и преработка на дървесина на територията на цялата страна.", "date": "2017-06-20", "title": "Пазарджик: Инспектори от Регионалната дирекция по горите задържаха камион с незаконна дървесина"}
{"url": "http://www.focus-news.net/news/2017/06/20/2406838/pazardzhik-okrazhniyat-sad-postanovi-12-godini-zatvor-za-mazh-ot-peshtera-ubil-bashta-si.html", "text": "Окръжен съд – Пазарджик призна мъж от Пещера за виновен в това, че на 12 ноември 2016 г. в град Пещера умишлено е убил баща си, като го е намушкал с нож. Това съобщи за Радио „Фокус” – Пазарджик Маринела Чавдарова от администрацията на съда. Тя обясни, че делото е преминало по реда на съкратеното съдебно следствие – без разпити на свидетели и вещи лица, като подсъдимият е признал изцяло вината си и му е наложено наказание от 12 години лишаване от свобода при първоначален строг режим. Присъдата подлежи на обжалване и протест пред Апелативен съд – Пловдив.\r\nВаня НИКОЛОВА", "date": "2017-06-20", "title": "Пазарджик: Окръжният съд постанови 12 години затвор за мъж от Пещера, убил баща си"}
{"url": "http://www.focus-news.net/news/2017/06/20/2406837/pregled-na-osnovnite-temi-vav-vrachanskiya-pechat.html", "text": "Водещо заглавие на вестник „Конкурент” е: „Пожарникар от Монтана загина край Ребърково”, като материалът продължава на 6 страница на вестника. Пожарникар от Монтана е загиналият при зловеща катастрофа на международен път Е-79 при Ребърково вчера сутринта. \r\n„Врачански ученици мериха сили в атрактивни „Патриотични игри“, е тема от 2 страница на вестника. Във Враца се проведе първото издание на „Патриотични игри”. Старт на проявата вчера дадоха организаторите – народният представител Красимир Богданов. \r\n„Асоциация по водоснабдяване и канализация прие план за опазване на околната среда”, е акцент от 3 страница на „Конкурент”. Областният управител и председател на Асоциацията по водоснабдяване и канализация – Враца Малина Николова проведе извънредно заседание на общото събрание. „\r\nЛято в библиотеката“ радва деца и родители”, четем на 4 страница. Концерт на открито даде началото на летните инициативи за деца на Регионална библиотека „Христо Ботев” – Враца. В официалния старт участие взе акордеонният състав от школата по изкуства към Народно читалище „Развитие 1869” – Враца. \r\n„Откриха римска монета при разкопките на “Калето“, е заглавие от следващата страница. Древна римска монета бе открита още в първия ден от тазгодишните археологически разкопки в АК “Калето“ край Мездра. \r\n„Пак играха театър в пещерата Леденика”, пише вестник „Конкурент”. Румънска трупа изигра отново, както и преди 2 години, представление на сцена в пещерата. „Пожарния печели пред депутати и кметове”, е водещото заглавие от спортните страници на вестника. Иван Живков-Пожарния спечели рали кроса на писта „Строител” в Криводол. 26 коли взеха участие в III кръг от държавния шампионат. Трима депутати и трима кметове на общини бяха гости на собствениците на пистата семейство Спасови.", "date": "2017-06-20", "title": "Преглед на основните теми във врачанския печат"}
{"url": "http://www.focus-news.net/news/2017/06/20/2406841/vratsa-35-godishen-mazh-e-zaginal-pri-katastrofa-mezhdu-dva-tovarni-avtomobila-na-patya-botevgrad-mezdra.html", "text": "На 19 юни 2017 г., около  06.20 ч., е получено съобщение за катастрофа на пътя Ботевград-Мездра. Катастрофирали са товарен автомобил „Фолксваген ЛТ 35”, собственост и управляван от Н. Н./35 г./ от Монтана, и товарен автомобил „Скания” с прикачено полуремарке, управляван  от турски гражданин. Убит е водачът Н. Н. Ранен е турския гражданин, който е транспортиран в МБАЛ – Враца. Това съобщиха от ОДМВР-Враца. Пробата за алкохол е отрицателна. По случая е образувано  дело на Следствена служба-Враца.", "date": "2017-06-20", "title": "Враца: 35-годишен мъж е загинал при катастрофа между два товарни автомобила на пътя Ботевград-Мездра"}
{"url": "http://www.focus-news.net/news/2017/06/20/2406839/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Координираната вълна на вандализъм, която доведе до нарушаване на нормалното изпълнение на движението на влаковете в редица германски градове, все още не е изцяло преодоляна, съобщава националният ежедневник Die Frankfurter Allgemeine Zeitung.\r\nВ Хамбург и провинция Шлезвиг-Холщайн все още има закъснения в движението на регионалните влакове. Нарушения в движението има и на градската железница във федералната столица Берлин. \r\nВ сутрешните часове на понеделник мащабна вълна на вандализъм създаде истински хаос в движението на влаковете в редица региони в Германия, включително във федералната столица Берлин, в Лайпциг, Хамбург и провинция Северен Рейн-Вестфалия. Причината за затрудненията навсякъде е една и съща – изгаряне на кабели. Това даде основания на редица експерти да заговорят за координирана акция на национално ниво, чрез която да бъдат създадени затруднения в движението на железопътния транспорт в Германия.\r\nМедиите вече предвкусват възможен протест срещу предстоящата през юли в Хамбург среща на Г-20. Техните подозрения се подхранват от редица експерти по сигурността, според които необичайната ситуация е плод на „контролирани действия“.\r\n*** В дебата за европейската бежанска политика фракционният лидер на партията „Зелени“ в Европейския парламент - Ска Келер, призова мигрантите да бъдат настанени на по-големи групи в държавите от Източна Европа с цел улесняване на интеграцията им, пише германското издание Focus.\r\nВ интервю за вестник Neue Osnabrücker  Zeitung Келер предложи да изпрати \"цяло сирийско село\" - например в Латвия. \"Идеята със сирийското село е възможност, която може да бъде използвана. Например в ситуации, при които бежанците не искат да отидат в страна, където няма други търсещи убежище“, коментира германският политик. \r\nДоказано е, че мигрантите се насочват към страните, в които вече има техни сънародници. Това улеснява приобщаването и интеграцията им, обясни Келер. \r\nОпцията трябва да бъде обсъдена, въпреки съпротивата на страните от Източна Европа, и ако е необходимо – тези държави дори трябва да бъдат принудени да приемат идеята.\r\n\"Отказът от прием на бежанци нарушава правото на ЕС\", припомни фракционният лидер на „Зелените“. \r\nНеотдавна Европейската комисия предприе съдебно производство срещу Чешката република, Унгария и Полша заради решението на правителствата им да не приемат бежанци по квотната система за разпределяне, която Брюксел наложи през септември 2015 г., припомнят от редакцията. Разпределението на бежанците ще бъде предмет на обсъждане и на предстоящата среща на върха на ЕС, която ще се проведе по-късно тази седмица.\r\n*** По данни на Международната организация за миграция (МОМ) повече от 120 души вероятно са загубили живота си при нова трагедия във водите на Средиземно море, съобщава берлинският ежедневник Der Tagesspiegel.\r\nМигрантите, оцелели след инцидента, са достигнали бреговете на италианския пристанищен град Палермо, разположен в северната част на остров Сицилия. Именно те са съобщили за предполагаемата смърт на 120 души, уточни говорителят на МОМ Флавио Ди Джакомо с пост в социалната мрежа „Туитър“.\r\nЧетирима оцелели разказват, че трафикантът е откраднал двигателя на лодката, с която са се придвижвали. След това плавателният съд е започнал да потъва. Либийски рибари са спасили четиримата и са ги качили на друга мигрантска лодка, с която са се придвижили към Европа.\r\nЦентралният средиземноморски маршрут от Либия към Италия се смята за най-опасния морски път от Африка до Европа. Повече от 1,8 хил. души са загинали или изчезнали от началото на годината, сочат данни на МОМ.\r\n***", "date": "2017-06-20", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2017/06/20/2406828/afp-avstraliyskata-armiya-prekrati-izpalnenieto-na-voennovazdushni-operatsii-v-siriya.html", "text": "Във вторник военните на Австралия съобщиха, че временно прекратяват изпълнението на военновъздушните си мисии в Сирия, след като американски изтребител свали самолет на правителствената армия на Дамаск, предава AFP.\r\n\"Като предпазна мярка, операциите на австралийските отбранителни сили в Сирия временно са преустановени\", заяви говорител на Министерството на отбраната на Австралия..Тереза Герова", "date": "2017-06-20", "title": "AFP: Австралийската армия прекрати изпълнението на военновъздушни операции в Сирия"}
{"url": "http://www.focus-news.net/news/2017/06/20/2406840/sport-kristiano-ronaldo-shte-napusne-real-madrid-no-sreshtu-edin-miliard-evro.html", "text": "Кристиано Роналдо ще напусне Реал Мадрид, ако се намери кандидат, готов да плати за него един милиард евро. Това заяви президентът на испанския футболен Флорентино Перес, съобщава вестник The Sun.\r\nПо-рано се появи информация, че звездата на Реал Мадрид обмисля напускането на отбора, след като испанската прокуратура го обвини в укриване на данъци в размер на 15 млн. евро.", "date": "2017-06-20", "title": "Спорт: Кристиано Роналдо ще напусне Реал Мадрид – но срещу един милиард евро"}
{"url": "http://www.focus-news.net/news/2017/06/20/2406844/nsi-prez-2016-g-broyat-na-izdadenite-knigi-i-broshuri-namalyava-s-85.html", "text": "Националният статистически институт (НСИ) ежегодно публикува данни за издадените книги и брошури, продължаващите издания (вестници, списания, бюлетини и периодични сборници), както и за електронните публикации. Източник на информацията е Националната библиотека „Св.св. Кирил и Методий”, като основните показатели са в съответствие с методологическите изисквания на ЮНЕСКО.  През 2016 г. са издадени 7 416 книги с тираж 3 475 341 и 1 114 брошури с тираж 1 031 712. Това съобщиха от НСИ. С уникалния идентификационен код ISBN (Международен стандартен номер на книгата) през 2016 г. са регистрирани 6 879 книги и 1 024 брошури, или 92.6% от всички издания, с което се предоставя възможност за търговско използване в страната и чужбина.\r\nВ сравнение с предходната година през 2016 г. броят на издадените книги и брошури намалява със 790 (8.5%), докато средният тираж се увеличава от 526 през 2015 г. на 528 през 2016 г., или с 0.4%.\r\nСпоред признака „предназначение на литературата”  (тематични области) през 2016 г. разпределението на изданията по раздели е следното:\r\n- художествена литература за възрастни - 2 607 заглавия с тираж 1 209 хиляди;\r\n- научна литература - 1 638 заглавия с тираж 388 хиляди;\r\n- учебна литература - 1 522 заглавия с тираж 652 хиляди;\r\n- популярна литература - 1 239 заглавия с тираж 911 хиляди;\r\n- литература за деца и юноши - 1 020 с тираж 1 141 хил., от които детската художествена литература е представена с 524 заглавия с тираж 521 хиляди;\r\n- други - 504 заглавия с тираж 207 хиляди.\r\nПрез 2016 г. заглавията, издадени на оригиналния език на написване (вкл. на български език), са 5 999, или 70.3% от общо издадените книги и брошури. Преводните заглавия са 2 531 с тираж 2 149 хиляди. От тях повече от половината са заглавия, преведени от английски (55.4%), следват преведените от френски - 8.0% немски - 6.1% и руски език - 6.0%.\r\nПрез 2016 г. са издадени 262 вестника с годишен тираж 229 008 хил., като спрямо предходната година издадените вестници намаляват с 21  (7.4%), а тиражът - с 38 338 хил. (14.3%). \r\nИздадените вестници през 2016 г. се разпределят по периодичност и тираж, както следва:\r\n- 44 ежедневника, съставящи 16.8% от заглавията на всички издавани вестници, в тираж  135 578 хиляди.\r\n- Вестниците, излизащи 2 - 3 пъти седмично, са 15 (5.7% от заглавията на всички издавани вестници) в тираж 4 824 хиляди.\r\n- Вестниците, излизащи един път седмично, са 111 (42.4% от заглавията на всички издавани вестници) в тираж 85 831 хиляди.\r\n- Вестниците, излизащи по-малко от един път седмично, са 92 (35.1% от заглавията на всички издавани вестници) в тираж 2 775 хиляди.\r\nС най-голям относителен дял според признака „предназначение”  са вестниците от тематична област „Политически, философски, религиозни и културни издания” - 51.1% (134 заглавия), като годишният им тираж е 101 780 хиляди. Следват „Други издания за широка публика” - 16.0% (42 заглавия) с тираж 84 605  хил., или 36.9% от тиража на всички издадени вестници.\r\nПрез 2016 г. най-голям брой вестници са издавани в област София (столица) - 126 заглавия, или 48.1% от всички издадени в страната.\r\nПочти 97% (254 заглавия) от всички вестници, издавани през 2016 г., са на български език, а чуждоезичните са осем - четири на турски, два на руски и по един на английски и немски език.\r\nПрез 2016 г. са издадени 533 списания и 101 бюлетина, като в сравнение с 2015 г. списанията намаляват с 1.5%, а бюлетините се увеличават със 7.4%. \r\nПрез 2016 г. са издадени 79 списания и бюлетини на чужди езици с годишен тираж 148 хил., като най-многобройни са изданията на английски език - 73 заглавия с тираж 116 хил., следвани от изданията на френски и румънски с по две заглавия (с тираж по 1 хил.), и едно заглавие на турски език (с тираж 31 хиляди).\r\nСпоред периодичността си списанията и техният тираж се разпределят, както следва:\r\n- 7 седмичника, съставящи 1.3% от заглавията на всички издавани списания, в тираж 4 743 хиляди.\r\n- списанията, излизащи 2 - 3 пъти месечно, са 11 (2.1% от заглавията на всички издавани списания) в тираж 2 077 хиляди;\r\n- списанията, излизащи веднъж месечно, са 139 (26.1% от заглавията на всички издавани списания) в тираж 8 165 хиляди;\r\n- списанията, излизащи 5 - 7 пъти годишно, са 91 (17.1% от заглавията на всички издавани списания) в тираж 827 хиляди;\r\n- списанията, излизащи 1 - 4 пъти годишно, са 261 (49.0% от заглавията на всички издавани списания) в тираж 784 хиляди;\r\n- списанията, излизащи нередовно, са 24 (4.5% от заглавията на всички издавани списания) в тираж 142 хиляди.\r\nПрез 2016 г. са издадени и 108 периодични сборника с тираж 21 хил., като в сравнение с предходната година броят им остава непроменен, докато тиражът намалява с 25.9%.", "date": "2017-06-20", "title": "НСИ: През 2016 г. броят на издадените книги и брошури намалява с 8.5%"}
{"url": "http://www.focus-news.net/news/2017/06/20/2406825/telegraf-makedoniya-balgariya-podkrepya-evroatlanticheskata-integratsiya-na-makedoniya-no-podobno-na-gartsiya-i-tya-ima-usloviya.html", "text": "Макар да декларират подкрепа за евроатлантическата интеграция на Македония, подобно на гърците и властите в София имат условия, едно от които е подписване на Договор за добросъседство, коментира скопското електронно издание „Телеграф“.\r\nВъпреки че миналото правителство споменаваше, че споразумението ще бъде подписано бързо, това изглежда няма да се случи. Подобен договор е в ущърб на Македония и със сигурност не може да се твърди, че е „добросъседски“. Тъкмо обратното – ако Скопие подпише подобен договор, ще трябва да се съгласи, че има обща история с България. По този начин ще бъде застрашена македонската идентичност, коментира изданието.\r\nВ частност, България изисква двете страни съвместно да празнуват исторически дати като Илинден (20 юли), празника на Св. св. Кирил и Методий (24 май), както и да се премахнат всички статии в учебниците и научните книги, в които се споменава, че България през Втората световна война е била на страната на фашистите.\r\nОсвен това, от Македония се изисква да се откаже от всякакви грижи за македонското малцинство в България, което от години се бори да получи най-основни малцинствени права. От редакцията твърдят, че при преброяванията на населението македонците трябва да се декларират като българи, а ОМО Илинден-Пирин вече 20 г. се бори да бъде регистрирана като партия – до този момент все неуспешно. \r\nНо отношенията между София и Скопие в този момент са особено важни за Македония, защото България от първи януари следващата година ще бъде председател на Съвета на ЕС.Тереза Герова", "date": "2017-06-20", "title": "„Телеграф“ (Македония): България подкрепя евроатлантическата интеграция на Македония, но подобно на Гърция и тя има условия"}
{"url": "http://www.focus-news.net/news/2017/06/20/2406846/plovdiv-chetiri-sela-v-oblastta-sa-s-narusheno-vodopodavane-zaradi-avarii.html", "text": "Четири села в Пловдивска област са с нарушено водоподаване заради аварии на водопроводната мрежа. Това съобщи за Радио „Фокус“ – Пловдив дежурният диспечер във ВиК-Пловдив. Без вода са жителите на селата Конуш, Орешец, Върбен и Ново Железаре. Поради аварии няма да има вода и в асеновградските квартали „Наречен“ и „Запад“. Работи се  по отстраняването на авария също и на територията на Пловдив. Нарушено е водоподаването в централната градска част, в района на Стария град и бул. „Цар Борис III-ти Обединител“ №9.\r\nКристиян ГАРОВ", "date": "2017-06-20", "title": "Пловдив: Четири села в областта са с нарушено водоподаване заради аварии"}
{"url": "http://www.focus-news.net/news/2017/06/20/2406847/zam-predsedatelyat-na-gerb-tsvetan-tsvetanov-shte-uchastva-v-konferentsiya-na-visoko-nivo-po-vaprosite-na-upravlenie-na-migratsiyata-v-bryuksel.html", "text": "Председателят на Парламентарната група на ГЕРБ и заместник-председател на партията Цветан Цветанов ще участва в Конференция на високо ниво по въпросите на управление на миграцията. Това съобщиха от пресцентъра на ПП ГЕРБ. Форумът ще се проведе в Европейския парламент в Брюксел. В конференцията ще вземат участие председателят на Европейския парламент Антонио Таяни, председателят на Европейската комисия Жан-Клод Юнкер, председателят на Европоейския съвет Доналд Туск, върховният представител на Европейския съюз по въпросите на външните работи и политиката на сигурност Федерика Могерини, еврокомисари, евродепутати и представители на национални парламенти. Сред основните теми, които ще бъдат обсъждани на форума са подобряването на обмена на информация между националните власти и агенциите на ЕС, гарантирането на сигурността в Шенген, справянето с незаконната миграция и пропуските в системите, по-доброто споделяне на отговорността за търсещите убежище и разбиването на мрежи на криминални контрабандисти.\r\nПо време на посещението си в Брюксел Цветан Цветанов ще проведе и поредица от работни срещи с представители на Европейската народна партия, еврокомисари и евродепутати.", "date": "2017-06-20", "title": "Зам.-председателят на ГЕРБ Цветан Цветанов ще участва в Конференция на високо ниво по въпросите на управление на миграцията в Брюксел"}
{"url": "http://www.focus-news.net/news/2017/06/20/2406843/afp-ministarat-na-otbranata-na-frantsiya-podade-ostavka.html", "text": "Френският министър на отбраната Силви Гулар подаде оставка във вторник след скандала с фиктивни длъжности, който разтърси малката центристка партия „МоДем“, съюзник на „Република, напред!“, предава AFP.\r\nГулар, която по-рано бе депутат в Европейския парламент, заяви, че не може да остане в правителството, докато има вероятност да бъде разследвана за предполагаема злоупотреба със средства. .Тереза Герова", "date": "2017-06-20", "title": "AFP: Министърът на отбраната на Франция подаде оставка"}
{"url": "http://www.focus-news.net/news/2017/06/20/2406848/v-arzhentina-otkriha-taynik-s-kolektsiya-ot-natsistki-artefakti.html", "text": "В тайна стая на обикновено жилище в близост до аржентинската столица Буенос Айрес полицията се е натъкнала най-голямата колекция от нацистки артефакти, откривана някога в латиноамериканската страна, предава Интефакс.\r\nСред находките – общо 75, има бюст на Адолф Хитлер, украсени със свастики сервизи и играчки, и дори инструмент за измерване на човешка глава. Намерени са и снимки, на които фюрерът позира с някои от предметите.\r\nСпоред аржентинската полиция предметите са принадлежали на високопоставен съратник на Хитлер. Известно е, че след края на Втората световна война много нацисти успяват да избягат в Южна Америка. Сред най-известните от тях е Йозеф Менгеле, който години наред живее в Буенос Айрес, а по-късно – в Парагвай и Бразилия, където умира през 1979 г. Местни специалисти не изключват именно по този начин колекцията да е попаднала в страната.\r\nКъм момента полицията не уточнява дали е известен собственикът на намерените предмети, но се уточнява, че сред тях има медицински прибори.Тереза Герова", "date": "2017-06-20", "title": "В Аржентина откриха тайник с колекция от нацистки артефакти"}
{"url": "http://www.focus-news.net/news/2017/06/20/2406842/zam-ministar-velik-zanchev-ek-razreshi-pravitelstvoto-da-podpomogne-bdzh-sas-sumata-ot-224-mln-lv.html", "text": "В петък получихме дългоочакваното разрешение от ЕК, българското правителство да има право да подпомогне БДЖ. Сумата, за която имаме разрешение е 224 млн. лв. Това каза по време на брифинг Велик Занчев, зам.-министър на транспорта, информационните технологии и съобщенията и председател на Борда на директорите на БДЖ във връзка с нотификацията от ЕК, която разрешава отпускането на държавна помощ за дружеството, предаде репортер на Агенция „Фокус“. По думите му това е единственото по рода си такова разрешение, откакто сме влезли в ЕС от 2007 г. „Преди това не е имало такова. Това е признание за успешните реформи, които са направени в дружеството от 2010 г. насам“, коментира Занчев. Той обърна внимание, че това означава, пред ЕК БДЖ е доказало, че дружеството е жизнеспособно. „Иначе няма как тя да даде разрешение на държавата да даде пари на БДЖ, ако тези пари не са дадени адекватно. Няма как държавата да инвестира в компания, която не е жизнеспособна“, коментира той. Занчев обясни, че всичко това е плод на дългогодишен труд през първия, втория и третия мандат на министъра на транспорта Ивайло Московски, както и на администрацията на Министерството и мениджмънта на БДЖ. „Тук искам да подчертая, че оттук насетне започва тежката част – преговорите с Министерство на финансите и да начертаем финансовите схеми, по които тези пари да дойдат в дружеството и оттук насетне ще стартираме преговори с така наречените облигационери. Това е втори облигационен заем, който е формиран 2007 г. Остатъкът, който трябва да платим е 150 млн. по него“, допълни Занчев. По думите му лихвите за просрочие, които БДЖ плаща, са около 14 млн. на година. \r\nДеница КИТАНОВА", "date": "2017-06-20", "title": "Зам.-министър Велик Занчев: ЕК разреши правителството да подпомогне БДЖ със сумата от 224 млн. лв."}
{"url": "http://www.focus-news.net/news/2017/06/20/2406849/pernik-pozhar-e-vazniknal-v-tets-republika-tazi-sutrin.html", "text": "Пожар е възникнал малко след 07.00 часа тязи сутрин в ТЕЦ „Република“ в Перник. Това каза за Агенция „Фокус“ директорът на Регионална дирекция „Пожарна безопасност и защита на населението” в град Перник комисар Емил Марков. Пожарът е причинен от кабел на лентата, която вкарва въглища в ТЕЦ-а. От този кабел са паднали въгленчета и се произвели пламъци. Към момента пожарът е загасен. Лентата е пусната в движение и пожарни екипи извършват оглед. Не е имало опасност за населението. ТЕЦ-ът не е спирал работа. \r\nСтефан ПЕТРОВ", "date": "2017-06-20", "title": "Перник: Пожар е възникнал в ТЕЦ „Република“ тази сутрин"}
{"url": "http://www.focus-news.net/news/2017/06/20/2406851/ipn-ministar-predsedatelyat-na-moldova-e-na-rabotna-vizita-v-bryuksel-predvideni-sa-sreshti-s-donald-tusk-i-yohanes-han.html", "text": "Министър-председателят на Молдова Павел Филип се отправи на двудневна работа визита в Брюксел, предава информационната агенция IPN.\r\nСъгласно съобщението, разпространено от правителствената пресслужба, Филип ще проведе срещи с председателя на Европейския съвет Доналд Туск и с комисаря за европейската политика за съседство и преговорите за разширяване Йоханес Хан.\r\nДискусиите в Брюксел ще бъдат фокусирани върху вътрешнополитическата ситуация в Молдова. Обсъдена ще бъде също финансовата помощ на ЕС за Кишинев, а също други важни въпроси.\r\nВ сряда, 21 юни, след приключване на планираните срещи, е предвидена съвместна конференция на Хан и Филип.Тереза Герова", "date": "2017-06-20", "title": "IPN: Министър-председателят на Молдова е на работна визита в Брюксел, предвидени са срещи с Доналд Туск и Йоханес Хан"}
{"url": "http://www.focus-news.net/news/2017/06/20/2406854/veliko-tarnovo-110-godini-ot-sazdavaneto-si-otbelyazva-muzey-glavna-kvartira-na-ruskata-dunavska-armiya-1877-godina-v-selo-gorna-studena.html", "text": "110 години от създаването си отбелязва музей „Главна квартира на руската дунавска армия 1877 година“ в село Горна Студена, община Свищов. Това каза в предаването „Добре дошли в Свищов“ на Радио „Фокус“ – Велико Търново уредникът в културната  институция Елена Адамова. Тя припомни, че Музеят е създаден през есента на 1907 година, по инициатива на Стоян Заимов. \r\n„През 1877 година, на 9-ти август, в село Горна Студена, в къщата на Хаджи Николи, който е известен търновски търговец и е имал тук  лятна къща, се е настанила свитата на император Александър II. В началото на 20 век, Стоян Заимов, който е оглавявал Българския червен кръст на името на цар Александър II, три години по ред е обикалял из цялата страна и е посетил местата, където са се водили кръвопролитни битки за Освобождението. Така се стига до идеята къщата в село  Горна Студена да се превърне в музей“, разказа Елена Адамова.\r\nТя поясни също, че три години по-рано тогавашното кметско настоятелство отпуска и 50 дка земя, на които се засаждат дръвчета и така се създава парка около Главната квартира. По същото време е завършена и осветена и църквата в селото – „Св. Димитър“ . Това прави лично император Александър II, който дарява и 6 камбани, поръчани специално за храма, които се пазят и до днес.\r\nЛуиза ТРАНЧЕВА", "date": "2017-06-20", "title": "Велико Търново: 110 години от създаването си отбелязва музей „Главна квартира на руската дунавска армия 1877 година“ в село Горна Студена"}
{"url": "http://www.focus-news.net/news/2017/06/20/2406855/sofiya-dete-e-otkarano-v-bolnitsa-sled-padane-ot-ograda-v-kv-knyazhevo.html", "text": "Дете е откарано в болница след падане от ограда в кв. „Княжево“. Това съобщиха за Агенция „Фокус“ от пресцентъра на СДВР. Оградата е била висока около 2 метра. Детето е било с баща си и е откарано за преглед в УМБАЛСМ „Н.И.Пирогов“.\r\nСтефан ПЕТРОВ", "date": "2017-06-20", "title": "София: Дете е откарано в болница след падане от ограда в кв. „Княжево“"}
{"url": "http://www.focus-news.net/news/2017/06/20/2406853/cherna-gora-silen-vyatar-sabori-vodnata-parzalka-v-kurorta-sutomore-rani-detsa-i-predizvika-panika.html", "text": "Силен вятър събори водната пързалка с височина 10 м в курорта Сутоморе, рани деца и предизвика паника, предава сръбската телевизия \"Вktv\" (Братя Карич).\r\nСпоред телевизията наранявания по главите, ръцете и краката са получили десетина деца, които са се намирали на самата пързалка по време на инцидента.", "date": "2017-06-20", "title": "Черна гора: Силен вятър събори водната пързалка в курорта Сутоморе, рани деца и предизвика паника"}
{"url": "http://www.focus-news.net/news/2017/06/20/2406850/pleven-narodniyat-predstavitel-vladislav-nikolov-razgovarya-s-kmeta-na-obshtinata-za-chastichen-remont-na-pokriva-na-chitalishteto-v-s-beglezh.html", "text": "В среща с кмета на Плевен народният представител Владислав Николов постави въпроса за отпускане на средства за ремонт на покрива на читалището в село Беглеж. Това съобщиха от пресцентъра на ПП ГЕРБ. За проблема той е информиран от  кмета на селото Георги Данов. \r\n„Течовете са на доста места и се налага поне изкърпване на повредените участъци от покривната конструкция”, каза народният представител Владислав Николов. Той подчерта колко важна роля за местната общност имат читалищата -  единственото културно средище в малките населени места.\r\nВ отговор на своето питане народният представител Владислав Николов  получи уверение от кмета на Плевен, че при ревизията на общинския бюджет на шестмесечието ще се потърсят средства за отстраняване на проблема.", "date": "2017-06-20", "title": "Плевен: Народният представител Владислав Николов разговаря с кмета на Общината за частичен ремонт на покрива на читалището в с. Беглеж"}
{"url": "http://www.focus-news.net/news/2017/06/20/2406845/zam-ministar-velik-zanchev-darzhavata-shte-investira-v-patnicheski-prevozi.html", "text": "Държавата ще инвестира в пътнически превози.  Това каза по време на брифинг Велик Занчев, зам.-министър на транспорта, информационните технологии и съобщенията и председател на Борда на директорите на БДЖ във връзка с европейската нотификация, която разрешава отпусне на държавна помощ за дружеството, предаде репортер на Агенция „Фокус“. С въвеждането на ТОЛ таксите ще поставим на една плоскост железопътния и автомобилния транспорт. По думите на Занчев двата транспорта ще бъдат равнопоставени и ще могат да се конкурират. „От 2002 г. БДЖ е на така наречената ТОЛ такса и си плаща за преминаване по жп мрежата“, коментира той. Занчев подчерта, че държавата ще намери решение по отношение на дълговете на БДЖ. „Вторият проблем, по който ще работим, е инвестициите в БДЖ. Тук нашата философия за решаването на този проблем се различава от това, което е било 2005-2007 г., когато държавното дружество е взимало търговски кредити и чрез тях е инвестирало в дружеството. Сега през капиталовия трансфер, сиреч държавата ще инвестира в пътнически превози. Може би до края на годината септември или октомври месец ще стартираме процедура за покупка на нов подвижен състав“, поясни той. По думите му в момента професори от Техническия университет, УНСС и други университети работят заедно с със специалисти на БДЖ и НКЖИ, за да се оформи визията, какви мотриси са нужни на БДЖ, така че то да придобие вид на една европейска компания и да предлага адекватна услуга.\r\nДеница КИТАНОВА", "date": "2017-06-20", "title": "Зам.-министър Велик Занчев: Държавата ще инвестира в пътнически превози"}
{"url": "http://www.focus-news.net/news/2017/06/20/2406856/plovdiv-oblastniyat-koordinator-na-zhgerb-evelina-apostolova-vrachi-na-deputata-gen-konstantin-popov-predlozhenie-za-promeni-v-postanovlenie-na-ms-za-otbranitelno-mobilizatsionnata-podgotovka.html", "text": "Народният представител от ГЕРБ ген. Константин Попов се срещна с жители на Пловдив и областта. Преди откритата приемна генерал Попов се срещна със зам.- областния управител и областен координатор на ЖГЕРБ – Пловдив област Евелина Апостолова. Това съобщиха от пресцентъра на ПП ГЕРБ. Тя връчи на народния представител предложение за промени в Постановление №258 на МС за дейностите и задачите по отбранително-мобилизационната подготовка на държавните органи, за което настояват специалистите от Областна администрация – Пловдив. Подобряване на законовата база, звената по отбранително-мобилизационна подготовка да станат самостоятелни и на пряко подчинение на областния управител, промяна на нормативната уредба, са само част от исканията на представителите на областната администрация, които бяха обсъдени между генерал Попов и Евелина Апостолова. След тази среща народният представител от ГЕРБ  проведе открита открита приемна  с граждани в офиса на ГЕРБ – Пловдив област. Хората, които разговаряха с генерал Попов, представиха предимно проблеми и въпроси от личен характер. В Съединение, където генерал Константин Попов също имаше открита приемна, сред основните проблеми бе реализацията на спортните игрища в гимназията в Съединение. Тя бе открита през 2012 година от премиера Бойко Борисов. По думите на присъстващите на приемната има изготвен проект от общината, но няма  финансови средства за реализирането му. По груби разчети ще са необходими около 1 милион лева.", "date": "2017-06-20", "title": "Пловдив: Областният координатор на ЖГЕРБ Евелина Апостолова връчи на депутата ген. Константин Попов предложение за промени в постановление на МС за отбранително-мобилизационната подготовка"}
{"url": "http://www.focus-news.net/news/2017/06/20/2406859/deutsche-welle-espch-prizna-za-diskriminatsionen-ruskiya-zakon-za-homoseksualnata-propagandata.html", "text": "Във вторник, 20 юни, Европейският съд по правата на човека (ЕСПЧ) призна руския закон за забрана на пропагандата на хомосексуални отношения сред непълнолетни за дискриминационен, предава Deutsche Welle. \r\nЗаконът бе приет от Държавната дума на 11 юни. Съгласно положенията му, за нарушаването му са предвидени глоби в размер от четири до пет хиляди рубли. Ако бъде престъпен от длъжностни лица – от 40 хил. до 50 хил., а за юридическите лица глобата достига до един милион рубли (над 30 хил. лв). \r\nЗаконодателната мярка бе приета с подкрепата на 436 депутати, един се въздържа. Тереза Герова", "date": "2017-06-20", "title": "Deutsche Welle: ЕСПЧ призна за дискриминационен руския закон за „хомосексуалната  пропагандата“"}
{"url": "http://www.focus-news.net/news/2017/06/20/2406858/sofiya-trup-na-vazrasten-mazh-e-otkrit-tazi-sutrin-v-kvartal-lyulin.html", "text": "Труп на възрастен мъж е открит тази сутрин в квартал „Люлин“. Това съобщиха за Агенция „Фокус“ от СДВР. Сигналът е получен около 6.40 часа тази сутрин. Трупът на мъжа е открит в близост до блока, в който той е живял. Според първоначалния оглед няма следи от насилие. Предстои да се установи каква е причината за смъртта.\r\nСтефан ПЕТРОВ", "date": "2017-06-20", "title": "София: Труп на възрастен мъж е открит тази сутрин в квартал „Люлин“"}
{"url": "http://www.focus-news.net/news/2017/06/20/2406863/plovdiv-narodniyat-predstavitel-d-r-hristo-grudev-ot-gerb-provede-otkrita-priemna-v-kuklen.html", "text": "Д-р Христо Грудев от ГЕРБ проведе открита приемна в Куклен. Народният представител се срещна с жители на общината в заседателната зала на общинската  администрация. Това съобщиха от пресцентъра на ПП ГЕРБ. На срещата присъстваха още кметът на община Куклен Мария Белчева, председателят на Общинския съвет от ГЕРБ Пламен Гошев, общинският ръководител на ПП ГЕРБ - Куклен Борислав Аргиров и кметът на село Гълъбово Мария Пешева. Като основен проблем, който беше поставен, бе  инвестиционното намерение на частен инвеститор да изгражда на територията на индустриална зона Куклен - инсенератор. По този проблем  стана ясно, че позицията на всички общински съветници, както и на гражданите на общината, е, че НЕ желаят такъв обект да бъде строен в границите на Куклен.  По думите на присъстващите екологичната обстановка в Общината  и сега е силно затруднена от  КЦМ и Агрия. Хората споделиха, че  и чисто морално обществото не приема изграждането на инсенератор.\r\nД-р  Христо Грудев пое ангажимента да предаде документацията и да запознае компетентните органи с проблема. Той заяви,че ще настоява жителите да общината да получат  отговор от съответните министерства по този казус. Народният представител бе категоричен, че дори и законът да предлага възможност този проект да бъде осъществен, инвеститорът би следвало да се съобрази с хората и да не тръгва \"на нож“ с тях.\r\nПо време на срещата бе засегнат и друг проблем – този  с бездомните кучета. Д-р Грудев увери, че с приемането на изменението на закона за лова, кучета със съответни белези, ще могат да бъдат обстрелвани.", "date": "2017-06-20", "title": "Пловдив: Народният представител д-р Христо Грудев от ГЕРБ проведе открита приемна в Куклен"}
{"url": "http://www.focus-news.net/news/2017/06/20/2406862/dha-malniya-porazi-turski-patnicheski-samolet-i-predizvika-avariyno-katsane.html", "text": "Излетял от летище „Ататюрк” в Истанбул турски пътнически самолет бе поразен от мълния и принуден да се върне обратно за аварийно кацане, предаде информационната агенция Догу хабер ажансъ (ДХА). Тежкият инцидент е станал снощи към 21.30 часа със самолет Боинг 737-800, изпълняващ редовен полет от Истанбул до Казан със 101 души на борда. Пилотът е бил принуден да направи няколко кръга над града за да изразходва горивото и към 23.50 часа успешно е извършил аварийно кацане на летище „Ататюрк”, посочва още ДХА.Георги Димов", "date": "2017-06-20", "title": "ДХА: Мълния порази турски пътнически самолет и предизвика аварийно кацане"}
{"url": "http://www.focus-news.net/news/2017/06/20/2406861/mitnicheska-mobilna-grupa-zadarzha-nad-10-000-igrachki-zaradi-samneniya-che-narushavat-prava-na-targovski-marki.html", "text": "Над 10 000 играчки задържа митническа мобилна група при проверка на контейнер, пристигащ от Китай на МП Пристанище Варна Запад, съобщиха от пресцентъра на Агенция \"Митници\". Открити са фигурки, пистолети, колички и конструктори, носещи логата и търговските наименования на Batman, Minions, Cars и Lego.\r\nПри друга проверка митническата мобилна група е открила и 51 велосипеда, носещи фигуративни и словесни изображения на Ferrari,  Lamborghini и Hummer. Стоките са задържани на основание Регламент (ЕС) № 608/2013 на Европейския парламент и на Съвета заради съмнения, че нарушават права на търговски марки. Предстои да бъдат уведомени правопритежателите на съответните марки.", "date": "2017-06-20", "title": "Митническа мобилна група задържа над 10 000 играчки заради съмнения, че нарушават права на търговски марки"}
{"url": "http://www.focus-news.net/news/2017/06/20/2406852/plovdiv-dvamata-politsai-obvineni-v-grabezh-v-golemi-razmeri-ostavat-v-aresta.html", "text": "Апелативният съд отказа да уважи жалбите на Петър А. и Стефан М. срещу определение на Окръжен съд – Пловдив, с което им е наложена мярка за неотклонение \"задържане под стража\". Това съобщиха от пресцентъра на съдебна палата-Пловдив. Срещу тях са повдигнати обвинения за извършен грабеж в големи размери като съизвършители и в съучастие – престъпление по чл. 199 ал.1 т.1 във връзка с чл. 198 ал.1 и във връзка с чл. 20 от НК, а за обвиняемия Стефан М. – и по чл. 338 ал.1 пр.1 от НК.\r\nАпелативният съд счете, че макар разследването да е на ранен етап, съществува обосновано предположение двамата да са извършили престъплението, в което са обвинени. Има и реална опасност да извършат престъпление. Определението е окончателно и не подлежи на обжалване.", "date": "2017-06-20", "title": "Пловдив: Двамата полицаи, обвинени в грабеж в големи размери, остават в ареста"}
{"url": "http://www.focus-news.net/news/2017/06/20/2406864/kosovo-spored-savetnik-vav-vatreshnoto-ministerstvo-v-stranata-nikoga-ne-e-imalo-realna-zaplaha-ot-terorizam.html", "text": "Съветничката на министъра на вътрешните работи в оставка Скендер Хисени, Шкипе Мекики смята, че за Косово никога не е съществувала реална заплаха от тероризъм, в сравнение с други страни, предава македонската информационна агенция МИА. \"Въпреки, че сме в очакване на формиране на ново правителство, ние изпълняваме всички свои задължения по гарантиране сигурността на страната. Що се отнася до борбата срещу тероризма и екстремизма, не разполагаме с допълнителна информация, че на територията на Косово могат да бъдат осъществени нападения, подобни на тези в други страни. Въпреки това предприемаме необходимите мерки\",смята Мекики.\r\nСпоред нея приоритет на работата на МВР на Косово е предотвратяването на набирането на доброволци за войните в Близкия Изток.\r\n\"За нас е много по-важно да не допуснем заминаването на младежи, които да се бият на страната на Ислямска държава.\" - твърди Мекики.\r\nМакедонската информационна агенция припомня, че след смъртта на един от албанските командири на Ислямска държава, Лавдрим Муджахери, Косово беше заплашено като възможна цел за терористични нападения, заедно с други балкански страни.", "date": "2017-06-20", "title": "Косово: Според съветник във вътрешното министерство в страната никога не е имало реална заплаха от тероризъм"}
{"url": "http://www.focus-news.net/news/2017/06/20/2406867/narodnite-predstaviteli-ot-gerb-shumen-se-sreshtnaha-s-zhiteli-na-veliki-preslav.html", "text": "Народните представители от ГЕРБ – Шумен д-р Румен Генов и Димитър Александров, заедно с областният координатор на партията и кмет на община Шумен Любомир Христов се срещнаха с жители на гр. Велики Преслав. Това съобщиха от пресцентъра на ПП ГЕРБ. По време на срещата те бяха запознати с проблемите, с които се сблъскват жителите на старата българска столица. Липсата на местна икономика, бягството на младите хора от града, както и явната незаинтересованост на местната власт от проблемите на преславяни бяха част от темите, които се повдигнаха по време на срещата. \r\nОбщинският председател на местната структура на ГЕРБ Иван Иванов изрази своето недоумение от действията на кмета на община Велики Преслав, който със своето бездействие и нерешителност всъщност насърчава превръщането на втората българска столица в средище на еретици, допускайки провеждането на Събор на съвременните последователи на богомилството - религиозно учение, заклемейно и анатемосано преди повече от 800 години от Българската православна църква като ерес.\r\nПрисъстващите на срещата се оплакаха от неспособността на местната общинска администрация да се справи с растящата популация на бездомни кучета, лошата инфраструктура, както и ненавременното почистване на града. \r\nСред най-дискутираните въпроси бяха предложените промени от БСП в Кодекса за социално осигуряване,  които бяха  окачествени като свръхпопулизъм и пиар заиграване с българските пенсионери, както и отхвърленото на първо четене предложение на ГЕРБ за изменение на Изборния закон, което предвиждаше въвеждане на мажоритарна система в два тура и разделянето на страната на 240 едноманданти района.\r\n„Аз вярвам, че трябва на всяка цена да запазим връзката с хората от всяко едно населено място в област Шумен. Заради това сме тук, за да чуем вашите проблеми и да се опитаме заедно да намерим тяхното решение. Това е нашата работа. Вие, жителите на Велики Преслав сте пазители на изконните български традиции и култура, и затова започваме нашите срещи от вашия град. Тази среща е първата от много други, които предстоят. Ние искаме да  създадем постоянен контакт между жителите и на по-малките населени места и техните народни представители от ГЕРБ, които да им бъдат от помощ винаги, когато се наложи“, това заяви по време на срещата областният координатор на ГЕРБ Любомир Христов.", "date": "2017-06-20", "title": "Народните представители от ГЕРБ – Шумен се срещнаха с жители на Велики Преслав"}
{"url": "http://www.focus-news.net/news/2017/06/20/2406857/vladimir-vladimirov-bdzh-za-poslednite-7-godini-sa-pogaseni-poveche-ot-50-ot-zadalzheniyata-na-bdzh.html", "text": "За последните 7 години са погасени повече от 50% от задълженията на БДЖ. Това каза по време на брифинг Владимир Владимиров, изпълнителен директор на БДЖ, във връзка с европейската нотификация, която разрешава отпускане на държавна помощ за дружеството, предаде репортер на Агенция „Фокус“. „За последните 7 години бяха положени много усилия, за да стигнем там, където се намираме в момента“, коментира Владимиров. По думите му през 2010 г. се е говорило за фалита на БДЖ, а към днешна дата дружеството е далеч от такова нещо. От 850 млн. задължения, днес са 412 млн.“, коментира той. Владимиров поясни, че тогава дружеството е имало загуби към 70 млн., които днес са чувствително намалени. „Оптимизирани са всички дейности в дружествата, преструктурирана е цялата компания, извършени са огромно количество реформи. Повече от 300 мерки, са натрупани през всичките тези години, за да можем да достигнем до тази повратна точка, в която ЕК дава положителното си становище за това, което е е случило в БДЖ. Казва ни, че можем да получим пари от държавата като финална права за завършване на реформите, които протичат вече 7 години в дружеството“, каза Владимиров. По думите му в момента, в който се погасят задълженията на БДЖ, загубите в дружеството ще намалеят още повече. „След погасяване на задълженията капиталовата структура на предприятията ще стане нормална капиталова структура, защото към днешна дата имаме една недобра капиталова структура с 85% дълг и 15% собствен капитал“, поясни той и допълни, че нещата ще се променят в обратна посока.\r\nДеница кИТАНОВА", "date": "2017-06-20", "title": "Владимир Владимиров, БДЖ: За последните 7 години са погасени повече от 50% от задълженията на БДЖ"}
{"url": "http://www.focus-news.net/news/2017/06/20/2406869/makedoniya-se-klasira-za-evropeyskoto-parvenstvo-po-handbal-v-harvatiya.html", "text": "Македония се класира за Европейското първенство по хандбал в Хърватия през 2018 г., след като победи с 33:20 отбора на Чешката република в последния квалификационен мач. Резултатът изпрати македонците на първо място в четвърта група, където бе поставен отборът им.\r\nЖребият за Европейското първенство по хандбал, което започва през януари 2018 г., ще бъде изтеглен в петък.", "date": "2017-06-20", "title": "Македония се класира за Европейското първенство по хандбал в Хърватия"}
{"url": "http://www.focus-news.net/news/2017/06/20/2406871/plovdiv-narodniyat-predstavitel-ot-gerb-mladen-shishkov-provede-otkrita-priemna-v-kaloyanovo.html", "text": "Народният представител от ГЕРБ-Пловдив област Младен Шишков се срещна с жители на  Община Калояново. Преди това той разговаря с ръководството на ПП ГЕРБ – Калояново. Това съобщиха от пресцентъра на ПП ГЕРБ. Заедно обсъдиха организационни въпроси, както и проблеми в местното управление. Хората, дошли на приемната пък поставиха като наболял  проблем рушащият се православен храм \"Св. Георги\" в с. Черноземен, който е със статут на паметник на културата. Конструкцията на сградата е изключително компрометирана и храмът се нуждае от спешен ремонт. Необходими са мероприятия по укрепване и възстановяване на сградата, за да бъдат запазени уникалните стенописи. Народният представител пое ангажимент да представи проблема пред ръководството на ПП ГЕРБ, чиято политика е именно  изграждане", "date": "2017-06-20", "title": "Пловдив: Народният представител от ГЕРБ Младен Шишков проведе открита приемна в Калояново"}
{"url": "http://www.focus-news.net/news/2017/06/20/2406870/vitseprezidentat-iliyana-yotova-evropeyskite-i-natsionalnite-politiki-za-bezhantsite-platiha-danak-na-populizma.html", "text": "Европейските и националните политики за бежанците платиха данък на популизма. Това заяви вицепрезидентът Илияна Йотова, която откри медиен форум по повод Световния ден на бежанеца на тема „Когато обществото срещна бежанците“, съобщиха от прессекретариата на държавния глава. Форумът се организира от Българския Червен кръст и Върховния комисариат за бежанците към ООН.   \r\n„За интеграция вече не се говори, нещо повече повдигането на този въпрос вече среща недоволството на европейските граждани. Няма значение дали ще става във Франция преди изборите, в германския Бундестаг или заради наредба 208 в България“, посочи вицепрезидентът.   \r\nСпоред Илияна Йотова темата за сигурност на всяка цена, която се наложи и заема над 70% от публикациите, измести фокуса на проблемите към ограничаване на достъпа до Европа и превръщането на Европа в крепост за правата на „едните“ срещу правата на „другите“, които вярват, че ще ги намерят именно там. \r\n„Какво разказваме за мерките, които държавата предприема, за да е гарант за нашата сигурност, но и за спазване правата на тези хора?! Напоследък разговорът е само около оградата, чийто фокус на предназначение също се измести – от съоръжение за сигурност в преграда за бежанци“, отбеляза вицепрезидентът. \r\nИлияна Йотова припомни, че на 18 април 2015 , 800 човека загубиха живота си близо до италианските брегове на Лампедуза и тази драма отбелязва началото на “кризата с бежанците”. „Картината на тъжните и покрусени хора бързо се смени с барабанен огън от страна на всякакви институции за безкомпромисна битка с трафикантите и ограничаване на потоците от хора, идващи от Африка и Близкия изток“, каза вицепрезидентът. \r\n„Независимо от тази активност, резултатите бяха повече от скромни - броят на мигрантите растеше, каналджийските схеми се увеличаваха. Още тук се зароди една много опасна тенденция в медийното пространство. Нямаха положителната новина. Липсата на работещи решения и коментарите за причините за конфликтите отстъпиха на прескомюникета за броя на пристигащите“, заяви Илияна Йотова. \r\nВицепрезидентът акцентира на това, че медиите и обществените нагласи от своя страна предопределят политическите решения в немалка степен, независимо дали става дума за национални или европейски политики. По думите на Илияна Йотова най-сериозната заплаха не са дивидентите на една или друга политическа формация от крайната десница и популистките партии, а това че като хора привикваме с ужаса на човешките трагедии. \r\n„Нямаме дискусия за европейските решения. За Дъблинското споразумение мнозина говорят, без да го познават, хората не го припознават като документ, който ще реши кризата и ще гарантира нашия интерес“, посочи вицепрезидентът. \r\nИлияна Йотова обърна внимание и на смесването на темите “тероризъм” и “бежанци”. \r\n„Медиите създадоха до голяма степен страховете, не съзнателно, а защото информираха, но не обясняваха събитията. После се опитаха да унищожат същите страхове, но вече бе много късно“, каза тя. \r\nВицепрезидентът призова за по-широка обществена дискусия по проблемите, за да се вземат правилни решения. Във форума, който се проведе в литературен клуб „Перото“, участваха журналисти, медийни експерти, социолози.", "date": "2017-06-20", "title": "Вицепрезидентът Илияна Йотова: Европейските и националните политики за бежанците платиха данък на популизма"}
{"url": "http://www.focus-news.net/news/2017/06/20/2406866/vladimir-vladimirov-bdzh-kontsesiyata-na-letishte-sofiya-shte-startira-nay-veroyatno-do-kraya-na-septemvri-i-parite-ot-neya-shte-badat-polzvani-za-pokrivane-na-zaema-ot-224-mln-lv.html", "text": "Концесията на летище „София“ ще стартира най-вероятно до края на септември и парите от нея ще бъдат ползвани за покриване на заема от 224 млн. лв. Това каза по време на брифинг Владимир Владимиров, изпълнителен директор на БДЖ, във връзка с европейската нотификация, която разрешава отпускане на държавна помощ за дружеството, предаде репортер на Агенция „Фокус“. Владимир Владимиров заяви, че в момента се дискутира с Министерство на финансите дали помощта от 224 млн. лв. ще бъде под формата на безлихвен заем. „Дори и да бъде безлихвен заем, той ще бъде временен безлихвен заем, тъй като знаете концесията на летището ще стартира най-вероятно до края на септември месец и парите, които влязат от концесията на летището, ще бъдат ползвани за покриване на този така наречен безлихвен заем, ако се върви по тази схема. Така че тези 224 млн. лв. ще бъдат дадени безвъзмездно от държавата. Такава е нотификацията - за безвъзмездна помощ за завършване на реформите в БДЖ. По думите му тези пари са необходимата помощ, за да може дружеството с останалите средства, с които разполага, постепенно да погаси останалите задължения. „Останалите задължения, които са проблемни, са около 98 млн. лв. Това са главно задължения от НКЖИ и един малък заем от 20 млн.лв.“, коментира Владимиров. Той поясни, че те ще бъдат погасявани с капиталовия трансфер за следващата година, а друга част - с продажба на неоперативни активи. „По този начин ще се погасят задълженията към НКЖИ. Останалите средства ще останат да седят в баланса на дружеството. Както знаете по цял свят, всяка една фирма има определен размер на задължения. Въпросът е тези задължения да бъдат управлявани“, допълни Владимиров. Според него, ако задълженията са на стойност 100-150 млн. лв., могат да бъдат управлявани в БДЖ. „Още повече, че тяхната структура е такава, която не предполага сериозен проблем“, заяви Владимиров.\r\nДеница КИТАНОВА", "date": "2017-06-20", "title": "Владимир Владимиров, БДЖ: Концесията на летище „София“ ще стартира най-вероятно до края на септември и парите от нея ще бъдат ползвани за покриване на заема от 224 млн. лв."}
{"url": "http://www.focus-news.net/news/2017/06/20/2406868/zam-ministar-velik-zanchev-imame-volya-da-reshim-problemite-v-zhp-sektora-i-chast-ot-reshavaneto-im-e-startiraneto-na-kontsesiyata-na-letishte-sofiya.html", "text": "Искам да подчертая, че правителството и Министерство на транспорта имат волята да реши проблемите в жп сектора и част от решаването на този проблем е и стартирането на концесията на летище „София“. Това каза по време на брифинг Велик Занчев, зам.-министър на транспорта, информационните технологии и съобщенията и председател на Борда на директорите на БДЖ във връзка с европейската нотификация, която след проучване на ЕК разрешава отпускане на държавна помощ за дружеството, предаде репортер на Агенция „Фокус“. Според Владимиров ще има огромен интерес за концесията на летище „София“ от страна на инвеститори. Той поясни, че процедурата не се е случила, защото е имало промяна в държавното ръководство. „Концесията е прекратена по време на служебното правителство“, обясни Занчев. \r\nЗаместник-министърът допълни, че правителството и ръководството на Министерство на транспорта се ангажират с решаването на проблемите както в жп транспорта, така и в цялата палитра от транспорт в държавата. „Тези проблеми са натрупани във времето. За първи път започва старта за решаването им. Има волята на правителството и железницата става приоритет на държавата. Още повече, че и европейските институции признават, че е свършена огромна работа в железницата и че дружеството е жизнеспособно. Това е благодарение на мениджмънта и ръководството на министерството“, коментира Занчев. \r\nДеница КИТАНОВА", "date": "2017-06-20", "title": "Зам.-министър Велик Занчев: Имаме воля да решим проблемите в жп сектора и част от решаването им е стартирането на концесията на летище „София“"}
{"url": "http://www.focus-news.net/news/2017/06/20/2406873/dha-shesti-den-na-pohoda-za-spravedlivost-na-turskata-opozitsiya.html", "text": "Шестият ден на „Похода за справедливост” от Анкара до Истанбул на турската опозиция започна днес в 08.00 часа от село Булак край Казърджахамам, предаде информационната агенция Догу хабер ажансъ (ДХА). В похода вземат участие лидерът на основната опозиционна Народнорепубликанска партия (НРП) Кемал Кълъчдароглу и неговата съпруга Селви Кълъчдароглу; депутати от НРП; членове на партията, дошли от различни части на Турция; президентът на Конфедерацията на революционните работнически профсъюзи (ДИСК) Кани Беко; работници и много обикновени граждани. По трасето на похода дежурят военни, а по върховете на намиращите се наблизо планини се виждат командоси. Кемал Кълъчдароглу води шествието с банер с надпис „Справедливост”, посочва още ДХА.Георги Димов", "date": "2017-06-20", "title": "ДХА: Шести ден на „Похода за справедливост” на турската опозиция"}
{"url": "http://www.focus-news.net/news/2017/06/20/2406874/sofiya-avtomobil-e-blasnal-zhena-na-ul-georgi-s-rakovski.html", "text": "Жена е била блъсната от автомобил на ул. „Раковски“. Това съобщиха за Агенция „Фокус“ от пресцентъра на СДВР. Към 11.30 часа е постъпил сигнал за пътнотранспортно произшествие. Пострадалата е била откарана за преглед в болнично заведение. По първоначална информация жената не е сериозно пострадала.\r\nСтефан ПЕТРОВ", "date": "2017-06-20", "title": "София: Автомобил е блъснал жена на ул. „Георги С. Раковски“"}
{"url": "http://www.focus-news.net/news/2017/06/20/2406860/glavniyat-prokuror-sotir-tsatsarov-vnese-v-narodnoto-sabranie-iskane-za-snemane-imuniteta-na-narodniya-predstavitel-dimitar-gamishev-ot-gerb.html", "text": "Днес, 20 юни 2017 г., главният прокурор Сотир Цацаров внесе в Народното събрание искане за снемане имунитета на народния представител Димитър Гамишев. Това съобщиха от пресцентъра на Прокуратурата. Снемането на имунитета на народния представител Димитър Гамишев е във връзка с наказателно производство, образувано по внесен на 22 юни 2016 г. от Окръжна прокуратура Благоевград обвинителен акт срещу него в Окръжен съд – Благоевград. \r\nДимитър Гамишев е предаден на съд за това, че на 27 ноември 2014 г. в с. Копривлен, Благоевградска област, ул. „Атанас Тешовски“, като правоспособен водач на МПС, при управление на собственото си моторно превозно средство – лек автомобил марка и модел „Хюндай Санта Фе“, в населено място, със скорост от около 68 км/час в участъка на пътя на излизане от с. Копривлен в посока към с. Парил, е нарушил правилата за движение по пътищата, регламентирани в Закона за движение по пътищата /ЗДвП/, а именно разпоредбата на чл. 21, ал.1 от ЗДвП: „При избиране на скоростта на движение на водача на пътно превозно средство от категория „В“ в населено място е забранено да превишава стойността на скоростта от 50 км/час“, в следствие на което по непредпазливост е блъснал пресичащия пътното платно от ляво на дясно по посока на движението му пешеходец И. Г. Ж. от с. Копривлен, като причинил смъртта му – престъпление по чл. 343, ал.1, б“в“ от НК, във вр. с чл. 342, ал.1, пр.3 от НК, вр. чл. 21, ал.1 от ЗДвП. \r\nОбразувано е НОХД № 342/16 г. по описа на Окръжен съд – Благоевград. \r\nВ осмото съдебно заседание, проведено на 15.05.2017 г. защитникът на подсъдимия Гамишев представил удостоверение № 254-НС/09.05.2017 г. издадено от ЦИК въз основа на решение № 4743-НС/05.05.2017 г., от което е видно, че Димитър Гамишев е избран за народен представител в изборите за народни представители, проведени на 26.03.2017 г. \r\nС определение от 15.05.2017 г. ОС - Благоевград е прекратил наказателното производство и го е изпратил на Софийски градски съд, тъй като се касае за престъпление от общ характер, извършено от лице с имунитет. \r\nВ Софийски градски съд е образувано НОХД № 2270/2017 г. и с разпореждане от 30.05.2017 г. на съда наказателното производство е спряно, тъй като Гамишев е придобил имунитет.  \r\nГлавният прокурор е поискал даване на разрешение за продължаване на наказателното производство срещу народния представител Димитър Гамишев.", "date": "2017-06-20", "title": "Главният прокурор Сотир Цацаров внесе в Народното събрание искане за снемане имунитета на народния представител Димитър Гамишев от ГЕРБ"}
{"url": "http://www.focus-news.net/news/2017/06/20/2406875/plamen-pesharov-bdzh-sistemata-za-onlayn-bileti-shte-zaraboti-ot-nachaloto-na-2019-g.html", "text": "Системата за онлайн билети ще заработи от началото на 2019 г. Това каза по време на брифинг Пламен Пешаров, управител на „Пътнически превози“ в БДЖ, във връзка с европейската нотификация, която след проучване на ЕК разрешава отпускане на държавна помощ за дружеството, предаде репортер на Агенция „Фокус“. От месец септември стартираме експерименталното внедряване на тази система в някои от големите гари. Като този период ще продължи в един тест, който е свързан и с подбора на технически средства, подготовка на свързаност и в такъв аспект нашата програма е насочена към това в края на тази година срещу Нова година, експерименталното внедряване на тази система да има резултат“, коментира той. По думите му всички оперативни мерки изискват правенето на обществени поръчки по закон, което ще отнеме около 10-12 месеца. Пешаров поясни, че чрез тази система билети ще могат да се издават онлайн , както и на място от самите кондуктори. Той добави, че след от три до пет месеца ще може да се използват постерминали по гарите.  \r\nДеница КИТАНОВА", "date": "2017-06-20", "title": "Пламен Пешаров, БДЖ: Системата за онлайн билети ще заработи от началото на 2019  г."}
{"url": "http://www.focus-news.net/news/2017/06/20/2406880/arbitrazhniyat-sad-v-haga-shte-se-proiznese-po-teritorialniyat-spor-mezhdu-harvatiya-i-sloveniya-na-29-yuni-2017-g.html", "text": "Арбитражният съд в Хага ще се произнесе по териториалният спор за морската граница между Хърватия и Словения на 29 юни 2017 г., предава сръбската държавна телевизия \"RTS\", като се позовава на информация на хърватския портал \"Index\".\r\nТелевизията припомня, че до съдебното решение се стигна след като в края на юли 2015 г. хърватския парламент прие решение да се оттегли от двустранното споразумение, подписано през 2009 г.", "date": "2017-06-20", "title": "Арбитражният съд в Хага ще се произнесе по териториалният спор между Хърватия и Словения на 29 юни 2017 г."}
{"url": "http://www.focus-news.net/news/2017/06/20/2406865/glavniyat-prokuror-sotir-tsatsarov-vnese-v-parlamenta-iskane-za-snemane-imuniteta-na-narodniya-predstavitel-ot-bsp-za-balgariya-manol-genov.html", "text": "Днес, 20 юни 2017 г., главният прокурор Сотир Цацаров внесе в Народното събрание искане за снемане имунитета на народния представител от Парламентарната група на \"БСП за България\" Манол Генов. Това съобщиха от пресцентъра на Прокуратурата. Искането се основава на доказателства от разследване на Окръжна прокуратура – Пловдив, изпратено по компетентност на Софийска градска прокуратура. \r\nОт събраните в хода на досъдебното производство доказателства се установява, че в периода 1 март 2017 г. – 30 март 2017 г. в град Асеновград, при условията на продължавано престъпление с пет деяния, в съучастие като съизвършител с Николай Христев е организирал предлагането и даването на имотна облага - паричната сума от 25 лв. за глас на живущи в гр. Асеновград физически лица, с цел да ги склони да упражнят избирателното си право в негова полза и в полза на политическа партия на изборите за народни представители, провели се на 26.03.2017 г., което осъществява състава на престъплението по чл. 167 ал.3 вр.чл.26 ал.2 вр.ал.1 от НК. \r\nСъбрани са доказателства и за това, че през месец март 2017 г. в гр. Асеновград, обл. Пловдив, в съучастие с извършителя Константин Атанасов - главен архитект на Община Асеновград, като подбудител, умишлено го склонил да извърши престъпление, а именно да допусне осъществяването на противозаконна дейност – строителство, без изискуемото по чл.84, ал.1 и ал.2 от ЗКН съгласуване на проектната документация за строителство, в поземлен имот в гр. Асеновград, попадащ в защитена територия за опазване на културно наследство – охранителна зона на групов паметник на културата “Метошка махала“, което представлява престъпление по чл. 277а, ал.4 вр. чл.20 ал.3 вр. ал.1 от НК \r\nЗаконова пречка за наказателното преследване на Манол Генов е обстоятелството, че към настоящия момент същият е народен представител в 44-то Народно събрание и в това си качество се ползва с имунитет. \r\nСлед предложение от страна на наблюдаващите прокурори от СГП – СЗ „Антикорупция“ главният прокурор е сезирал Народното събрание, тъй като съгласно чл. 70 ал. 1 от Конституцията в тези случаи Парламентът е органът, който може да даде разрешение за възбуждане и провеждане на наказателно преследване народния представител Манол Генов.", "date": "2017-06-20", "title": "Главният прокурор Сотир Цацаров внесе в парламента искане за снемане имунитета на народния представител от \"БСП за България\" Манол Генов"}
{"url": "http://www.focus-news.net/news/2017/06/20/2406877/burgas-do-desetina-dni-sotsialnite-rabotnitsi-v-grada-shte-reshat-dali-shte-protestirat-s-iskane-za-po-dobri-usloviya-za-rabota.html", "text": "До десетина дни социалните работници в Бургас ще решат дали ще протестират, съобщи за Радио „Фокус“ социален работник от града, който пожела да остане анонимен. Предстои разговор с ръководството на КТ „Подкрепа“ за съдействие. Исканията на служителите са за по-добри условия за работа.\r\nПоводът за недоволството на работещите в сектора е случай от края на май месец, при който е била нападната тяхна колежка от 26-годишна жена от ромски произход, на която са били спрени детските надбавки за срок от една година, заради направени три поредни неизвинени отсъствия на детето й от училище. Когато й е било съобщено, че тя трябва да върне сума, която й е дадена неправомерно, жената е отишла в офиса в \"Комлука\" и е нападнала служителката, като е започнала да я скубе, рита и блъска. Пострадалата е със синини по тялото, с липсващи кичури коса, с луксация на челюстта. \r\n“Жената е нападната, без да е говорила с нея. Колежката е спокойна, компетентна, със стаж над 15 години в системата. Всеки един от нас по някакъв начин е бил обект на вербално, невербално или физическо нападение от страна не само на ромско население. Работата ни е на терен и в много случаи сме били заплашвани и обиждани. Искаме работата в тези трудни райони да бъде на гише“, коментира още социалният работник. След инцидента офисът е бил ремонтиран.\r\nМария РУСЕВА", "date": "2017-06-20", "title": "Бургас: До десетина дни социалните работници в града ще решат дали ще протестират, с искане за по-добри условия за работа"}
{"url": "http://www.focus-news.net/news/2017/06/20/2406879/smolyan-izvarshva-se-aktsiya-po-spasyavane-na-postradali-pri-verizhna-katastrofa-v-tunel-kato-chast-ot-provezhdashtiya-se-test-za-reagirane-na-edinnata-spasitelna-sistema.html", "text": "Пожарникари, полицаи и медицински извършват акция по спасяване пострадали при верижна катастрофа в тунел, като част от провеждащия се тест за  реагиране на единната спасителна система в Смолян,  предаде репортер на Радио „Фокус” – Смолян. Действията се извършват  в района на тунела в квартал Устово. Тестът започна с подаване на сигнал на тел. 112 за станала верижна катастрофа в тунела, при която е избухнал и пожар, с пострадали хора. Движението е спряно, районът е отцепен, на място пристигна специализирана техника, полицаите са спрели движението в района, служители на пожарната  с вода гасят огъня и  вадят от тунела пострадалите, използват и носилка за по-тежки случаи.  \r\nМащабното занятие се провежда с участието на служители от Регионална дирекция „Пожарна безопасност и защита на населението“ – Смолян, съвместно с РДПБЗН – Пловдив,  силите за реагиране на единната спасителна система в  Смолян – Пожарна, Полиция, Бърза помощ и БЧК. Младежите от доброволния отряд  към пожарната са участници в  инсценираните ситуации. Наблюдател и гост на мероприятието е директорът на дирекция „ОД“ при ГДПБЗН Красимир Шотаров, директори на Пожарни служби от съседни области, зам.-областният управител на Област Смолян Владимир Гърбелов, зам.-кметът на Община Смолян инж. Мариана Цекова, директори на институции в Смолян, наблюдават и граждани. Във връзка със занятието движението в района е ограничено до 15 часа. Трафикът е пренасочен по обходен маршрут.\r\nДаниела БОЙКОВА", "date": "2017-06-20", "title": "Смолян: Извършва се акция по спасяване на пострадали при верижна катастрофа в тунел, като част от провеждащия се тест за  реагиране на единната спасителна система"}
{"url": "http://www.focus-news.net/news/2017/06/20/2406881/afp-angela-merkel-izrazi-gotovnost-da-obmisli-predlozheniyata-na-frenskiya-prezident-za-reformi-v-evrozonata.html", "text": "Германският канцлер Ангела Меркел изрази готовност да \"обмисли\" предложенията на новия френски президент Еманюел Макрон за реформи в еврозоната, предава AFP.\r\n\"Разбира се, може да обмислим общ финансов министър, ако обстоятелствата са правилни\", заяви Меркел, говорейки пред водещи фигури на бизнеса. \r\n\"Бихме могли да разгледаме и евро-бюджет, ако е ясно, че наистина укрепваме структурата на икономиката и правим разумни неща\", допълни канцлерът на ФРГ, подкрепяйки по този начин още едно от предложенията на френския лидер.Тереза Герова", "date": "2017-06-20", "title": "AFP: Ангела Меркел изрази готовност да „обмисли“ предложенията на френския президент за реформи в еврозоната"}
{"url": "http://www.focus-news.net/news/2017/06/20/2406882/vks-potvardi-prisadata-na-petar-borisov-i-na-yanko-kostov-za-razprostranenie-na-narkotitsi-i-za-iznudvane-na-dve-litsa.html", "text": "Със свое решение от миналата седмица, ВКС потвърди присъда на Апелативен съд-Варна от февруари тази година, с което Варненският апелативен призна вината на Петър Борисов и Янко Костов, изнудвали със заплахи и насилие двама души да поемат имуществено задължение, както и затова, че са продавали наркотични вещества на територията на курорта „Златни пясъци“. Това съобщиха от пресцентъра на Апелативен съд-Варна. С акта на върховния съд влиза в сила 5 годишна присъда и 30 000 лева глоба на Петър Борисов и 7 години затвор и 30 000 лева глоба на Янко Костов, затова, че в периода от края на м.юни 2015 г. до 29 юли в град Варна, в КК \"Златни пясъци\", при условията на продължавано престъпление, в съучастие като съизвършители двамата подсъдими, а Костов и в условията на опасен рецидив, на публично място, без разрешително, държали с цел разпространение 5.03 гр. марихуана и 1.96 гр. кокаин, всичко на обща стойност 461.38 лева. Тандемът разпространил на полския гражданин Матей Мушал неустановено марихуана, а на италианския гражданин Арканджело Джентиле продали 0,25 гр. от същата дрога. \r\nТандемът беше наказан от въззивния съд и затова, че през месец юни 2015 г., във Варна, в КК „Златни пясъци\" и местност „Побити камъни\", в землището на с.Слънчево, Общ.Аксаково, при условията на продължавано престъпление, за да принудят Десислава Д. и Божидар М. да им заплащат съответно Десислава по 200 лева седмично и Божидар по 100 лева на седмица, ги заплашили с насилие. За това престъпление Борисов получи 3 години затвор и 3000 лева глоба, а Костов – 5 години затвор и 5000 лева глоба.\r\nПри строг режим в затвора Варна двамата ще изтърпят по-тежкото от наложените наказания – за Янко Костов – 7 години „лишаване от свобода“ и общо 35 000 лева глоба, а за Петър Борисов – 5 години затвор и 33 000 лева глоба. \r\nРешението на ВКС е окончателно.", "date": "2017-06-20", "title": "ВКС потвърди присъдата на Петър Борисов и на Янко Костов за разпространение на наркотици и за изнудване на две лица"}
{"url": "http://www.focus-news.net/news/2017/06/20/2406883/shumen-rayonnata-prokuratura-predade-na-sad-mazh-prichinil-telesni-povredi-po-huliganski-i-ksenofobski-podbudi-na-dvama-dushi.html", "text": "24-годишният шуменец Николай Н. е предаден на съд по обвинителен акт на Районната прокуратура в Шумен по две обвинения – за причиняване на средна и лека телесна повреда на двама мъже по хулигански и ксенофобски подбуди. Това съобщиха от пресцентъра на Апелативна прокуратура-Варна.\r\nВ периода от 7 януари до 29 януари 2016 г. подсъдимият Николай срещнал няколко пъти непознатия за него Ст. Д. Още при първата случайна среща той бил подразнен, че непознатият го загледал, въпреки обясненията му, че се е припознал. След няколко дни последвала отново случайна среща между двамата в търговски обект в Шумен.  Без да каже нищо, Николай ударил няколко пъти нарочения от него Ст.Д. Той паднал върху стъклената витрина на магазина, която се счупила. С удари Николай изхвърлил пострадалия на улицата. От побоя мъжът получил счупване на носни кости. \r\nВ края на януари 2016 г. подсъдимият видял жертвата си на автобусна спирка в града. С удар в окото Ст. Д. бил съборен на земята. Придружаващите побойника двама мъже ритали падналия на земята шуменец, който подал сигнал на спешния телефон 112, след като нападателите му си тръгнали.\r\nНа 30 юли 2016 г. в градската градина на Шумен Николай Н. нападнал разхождащ се по алеите чужденец, който му предложил листовка по повод конгрес на „Свидетели на Йехова“. С ритник в главата 24-годишният подсъдим ударил жертвата си, който останал неподвижен на земята и в кръв. На пострадалия се притекли на помощ двама полицаи, които видели инцидента, но Николай успял да избяга от местопроизшествието. \r\nСъдебномедицинските експертизи на двамата пострадали от агресията на побойника доказват, че нанесените от него телесни повреди са средна и лека. Причина за извършване на престъпленията според обвинението са грубото незачитане на физическата неприкосновеност на личността, закона и правовия ред. \r\nПредстои делото срещу 24-годишния Николай Н. да бъде насрочено за разглеждане в Шуменския районен съд.", "date": "2017-06-20", "title": "Шумен: Районната прокуратура предаде на съд мъж, причинил телесни повреди по хулигански и ксенофобски подбуди на двама души"}
{"url": "http://www.focus-news.net/news/2017/06/20/2406872/vladimir-vladimirov-bdzh-podgotvyat-se-21-proekta-kasaeshti-razvitieto-na-bdzh.html", "text": "Подготвят се 21 проекта, касаещи развитието на БДЖ. Това каза по време на брифинг Владимир Владимиров, изпълнителен директор на БДЖ във връзка с европейската нотификация, която след проучване на ЕК разрешава отпускане на държавна помощ за дружеството, предаде репортер на Агенция „Фокус“. „Това не е краят на пътя, това е финалната права по отношение на спасяването на БДЖ. Сега ще влезем с преговори с облигационерите. Ще погасим задължението към бюджета, което също ни трупа много лихви. Догодина ще погасим малките задължения, които са останали“, коментира той. По думите му след изчистването на проблема с дълга, започва бягането по пистата за развитието на БДЖ. „Развитието на БДЖ трябва да дойде с повече инвестиции в дружеството от една страна. От друга страна - двете дружества да ползват ресурса, който генерират за собственото си развитие“, коментира Владимиров. Той обясни, че първият от тези 21 проекта е за погасяване на задълженията, а след това и закупуване на нови мотрисни влакове. По думите му сред първите проекти е и оформяне на дружество за ремонт. „Така или иначе пътят пред нас е предначертан. В 2010 г. направихме първия план за преструктуриране,2015 г. направихме още по-подробен план за преструктуриране. Сега на финалната права влизаме с тези 21 проекта, с които до края на мандата на това правителство, се надяваме железницата да изглежда по доста по-различен начин и да почне да гони европейските стандарти“, заяви Владимиров. \r\nДеница КИТАНОВА", "date": "2017-06-20", "title": "Владимир Владимиров, БДЖ: Подготвят се 21 проекта, касаещи развитието на БДЖ"}
{"url": "http://www.focus-news.net/news/2017/06/20/2406885/veliko-tarnovo-sofiyska-gradska-hudozhestvena-galeriya-gostuva-v-izlozhbeni-zali-rafael-mihaylov-s-izlozhbata-goloto-mazhko-tyalo.html", "text": "Софийска градска художествена галерия гостува в Изложбени зали „Рафаел Михайлов“ във Велико Търново с изложбата голото мъжко тяло в периода 29 юни -26 август 2017 г. Това съобщиха от пресцентъра на Община Велико Търново. Темата за голото мъжко тяло в големия свят на изкуството не е нова. У нас обаче опити  за представянето й както в пространството на музея/галерията, така и в теоретичен план отсъстват. Изследвана, проучвана, проблематизирана, споделяна като визуален разказ, тази история у нас остава маргинализирана.\r\n„Всяко голо тяло, колкото и абстрактно да е, трябва да събуди у зрителя някаква капчица еротично чувство, пък била тя и най-бледа сянка – и ако не стори това, то е лошо изкуство и лъжлив морал.“ – отбелязва в капиталното си изследване върху голото тяло в изкуството Кенет Кларк. Дори да не се съгласим с тази идеологема в нейната цялост, то като че ли не бихме могли да намерим разумни аргументи да опровергаем твърдението, че „голото“, поне на територията на изкуството, се свързва с понятия като сексуално и еротично. Понятия, които във всяка епоха, като че ли подлежат на предефиниране с добавяне на все повече разклоняващи се договорки и уточнения. Понятия, които се отразяват в традиционната култура на българина и намират свои своеобразни употреби в редица обреди, фолклорни песни, митопоетични представи. Въпреки това в изложбата „ГОЛОТО МЪЖКО ТЯЛО 1856 – 1944 Г.“, побираща в себе си не изчерпателна, но все пак представителна извадка от образи, проекции на тази „употреба“ трудно могат да бъдат видени в чист вид. Какви са причините за това? Какво дистанцира българския художник от тялото на мъжа? Защо с пренасянето на оголения мъж върху платното от твореца той се превръща просто в нееротичен обект, лишен от емоционалност? Откъде произтича този отказ от заниманието на художника с голото мъжко тяло? Как тези „употреби“ на голото мъжко тяло в изкуството на творците у нас се мислят от самите автори? А от наблюдателя?\r\nТова са само една малка част от въпросите, които експозицията прави опит да постави в пространството на българското изобразително изкуство. Отговорите на тези въпроси едва ли могат да са еднозначни. Но това са отговори, без които голото мъжко тяло ще продължава да ни кара да отместваме престорено неловко поглед от него. \r\nИзложбата предлага първия по рода си визуален разказ за тази особена национална прикритост през фигурата на оставения без дрехи мъж. Голият мъж, който по една или друга причина, щом напусне частното пространство, като че ли се превръща в смущаващ социума обект. Експозицията представя развитието на учебния мъжки акт през периода и „употребата” на голото мъжко тяло в творчеството на художниците у нас. Посетителите ще могат да видят 66 творби – живопис и рисунка на 41 автори, някои от които са знакови имена в историята на българското изкуство, а други позабравени и  напълно неизвестни за широката зрителска публика.\r\nИзложбата е придружена от каталог и се реализира в партньорство с Национална галерия, София, Национална художествена академия, Национален музей „Земята и хората“ – София, Съюз на българските художници, художествените галерии в Пловдив, Кюстендил, Сливен, Шумен, Плевен, Пазарджик, Казанлък, Стара Загора, Лом, Ателие-колекция „Светлин Русев“, фондация „Цанко Лавренов“, частните колекции на Александър Керезов, Боян Радев, Венцислав Кадиев, Владимир Георгиев, Иво Райков, Николай Младжов, д-р Огнян Делибозов, Тома Николов, Христо Баларев.\r\nКуратори: Аделина Филева, Рамона Димова, Пламен В. Петров", "date": "2017-06-20", "title": "Велико Търново: Софийска градска художествена галерия гостува в Изложбени зали „Рафаел Михайлов“ с изложбата голото мъжко тяло"}
{"url": "http://www.focus-news.net/news/2017/06/20/2406886/pregled-na-mezhdunarodnite-novini-do-13-chasa-agentsiya-fokus.html", "text": "Макар да декларират подкрепа за евроатлантическата интеграция на Македония, подобно на гърците и властите в София имат условия, едно от които е подписване на Договор за добросъседство, коментира скопското електронно издание „Телеграф“.\r\nВъпреки че миналото правителство споменаваше, че споразумението ще бъде подписано бързо, това изглежда няма да се случи. Подобен договор е в ущърб на Македония и със сигурност не може да се твърди, че е „добросъседски“. Тъкмо обратното – ако Скопие подпише подобен договор, ще трябва да се съгласи, че има обща история с България. По този начин ще бъде застрашена македонската идентичност, коментира изданието.\r\nВ частност, България изисква двете страни съвместно да празнуват исторически дати като Илинден (20 юли), празника на Св. св. Кирил и Методий (24 май), както и да се премахнат всички статии в учебниците и научните книги, в които се споменава, че България през Втората световна война е била на страната на фашистите.\r\nОсвен това, от Македония се изисква да се откаже от всякакви грижи за македонското малцинство в България, което от години се бори да получи най-основни малцинствени права. От редакцията твърдят, че при преброяванията на населението македонците трябва да се декларират като българи, а ОМО Илинден-Пирин вече 20 г. се бори да бъде регистрирана като партия – до този момент все неуспешно. \r\nНо отношенията между София и Скопие в този момент са особено важни за Македония, защото България от първи януари следващата година ще бъде председател на Съвета на ЕС.\r\n*** Френската полиция е задържала четиричленното семейство на радикализирания ислямист, който вряза превозно средство, заредено с експлозиви, в полицейски ван на популярния парижки булевард „Шанз-Елизе“.\r\nБившата съпруга, братът и снаха на Адам Дзазири са отведени в ареста в късните следобедните часове на понеделник, след като полицията ги е разпитала в дома им, разположен в близост до френската столица. Бащата на нападателя е задържан по-късно вечерта, пояснява източник.\r\n*** В дебата за европейската бежанска политика фракционният лидер на партията „Зелени“ в Европейския парламент - Ска Келер, призова мигрантите да бъдат настанени на по-големи групи в държавите от Източна Европа с цел улесняване на интеграцията им.\r\nВ интервю за германски вестник Келер предложи да изпрати \"цяло сирийско село\" - например в Латвия. \"Идеята със сирийското село е възможност, която може да бъде използвана. Например в ситуации, при които бежанците не искат да отидат в страна, където няма други търсещи убежище“, коментира германският политик. \r\nДоказано е, че мигрантите се насочват към страните, в които вече има техни сънародници. Това улеснява приобщаването и интеграцията им, обясни Келер. \r\nОпцията трябва да бъде обсъдена, въпреки съпротивата на страните от Източна Европа, и ако е необходимо – тези държави дори трябва да бъдат принудени да приемат идеята.\r\n\"Отказът от прием на бежанци нарушава правото на ЕС\", припомни фракционният лидер на „Зелените“. \r\nНеотдавна Европейската комисия предприе съдебно производство срещу Чешката република, Унгария и Полша заради решението на правителствата им да не приемат бежанци по квотната система за разпределяне, която Брюксел наложи през септември 2015 г., припомнят от редакцията. Разпределението на бежанците ще бъде предмет на обсъждане и на предстоящата среща на върха на ЕС, която ще се проведе по-късно тази седмица.\r\n*** Във вторник военните на Австралия съобщиха, че временно прекратяват изпълнението на военновъздушните си мисии в Сирия, след като американски изтребител свали самолет на правителствената армия на Дамаск.\r\n\"Като предпазна мярка, операциите на австралийските отбранителни сили в Сирия временно са преустановени\", заяви говорител на Министерството на отбраната на Австралия.\r\n*** Осем афганистански военнослужещи са загинали при нападение в близост до американска база в северната провинция Парван. \r\nИнцидентът се е случил на около километър от базата, когато превозното средство на афганистанските военни, пътуващи към работното си място, е било подложено на стрелба. В машината е имало 10 души. Не се уточнява състоянието на останалите двама, които са били в нея.\r\nКъм момента нито една групировка не е поела отговорност за атаката.\r\n*** По данни на Международната организация за миграция (МОМ) повече от 120 души вероятно са загубили живота си при нова трагедия във водите на Средиземно море.\r\nМигрантите, оцелели след инцидента, са достигнали бреговете на италианския пристанищен град Палермо, разположен в северната част на остров Сицилия. Именно те са съобщили за предполагаемата смърт на 120 души, уточни говорителят на МОМ Флавио Ди Джакомо с пост в социалната мрежа „Туитър“.\r\nЧетирима оцелели разказват, че трафикантът е откраднал двигателя на лодката, с която са се придвижвали. След това плавателният съд е започнал да потъва. Либийски рибари са спасили четиримата и са ги качили на друга мигрантска лодка, с която са се придвижили към Европа.\r\nЦентралният средиземноморски маршрут от Либия към Италия се смята за най-опасния морски път от Африка до Европа. Повече от 1,8 хил. души са загинали или изчезнали от началото на годината, сочат данни на МОМ.\r\n*** Все още няма нови военни военни части, които Турция е дислоцирала в Катар. Това поясни източник от армията на Анкара на фона на докладите, че в попадналата в дипломатическа изолация държава в Персийския залив са разположени допълнителни сили.\r\nВ понеделник телевизионният канал Al Jazeera разпространи репортаж, на който се виждаше движение на бронирани превозни средства. В доклада на медията бе обяснено, че ден по-рано в Катар са пристигнали турски военнослужещи за провеждането на съвместни учения. Същия ден Министерството на отбраната в Катар публикува съобщение, с което потвърди информацията, допълвайки, че военните маневри между двете армии са проведени на 18 юли.\r\nИзточник от турската армия увери, че Анкара не е изпращала нови военни сили в Катар, като подчерта, че в проведените съвместни маневри са участвали военнослужещите, които по-рано са били дислоцирани в изолираната страна, където Турция има база. Според източника на изданието именно тяхното движение е изтълкувано погрешно като пристигане на допълнителни турски войски в Катар.\r\n*** Германският канцлер Ангела Меркел изрази готовност да \"обмисли\" предложенията на новия френски президент Еманюел Макрон за реформи в еврозоната.\r\n\"Разбира се, може да обмислим общ финансов министър, ако обстоятелствата са правилни\", заяви Меркел, говорейки пред водещи фигури на бизнеса. \r\n\"Бихме могли да разгледаме и евро-бюджет, ако е ясно, че наистина укрепваме структурата на икономиката и правим разумни неща\", допълни канцлерът на ФРГ, подкрепяйки по този начин още едно от предложенията на френския лидер.\r\n*** Френският министър на отбраната Силви Гулар подаде оставка във вторник след скандала с фиктивни длъжности, който разтърси малката центристка партия „МоДем“, съюзник на „Република, напред!“.\r\nГулар, която по-рано бе депутат в Европейския парламент, заяви, че не може да остане в правителството, докато има вероятност да бъде разследвана за предполагаема злоупотреба със средства.\r\n***", "date": "2017-06-20", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2017/06/20/2406876/eu-observer-ep-shte-izslusha-balgarskiya-kandidat-za-evrokomisar-mariya-gabriel.html", "text": "Във вторник в Европейския парламент ще се състои изслушването на Мария Габриел – българския кандидат за комисар с ресор цифрова икономика и цифрово общество, съобщава EU Observer.\r\nГабриел, която се очаква да поеме водеща роля в цифровата стратегия на ЕС, бе номинирана от министър-председателя на България Бойко Борисов, след като Кристалина Георгиева прие пост в Световната банка. \r\nИзслушването на Мария Габриел ще започне в 16 часа (българско време) и се очаква да продължи около три часа. Изслушването ще бъде водено от комисията по промишленост, изследвания и енергетика (ITRE) и култура и образование (CULT). Комисиите по вътрешен пазар и по правни въпроси и граждански свободи също са асоциирани към дискусията. Резултатите от изслушването на българката ще бъдат обсъдени в сряда, 21 юни. ЕП ще гласува в пленарна зала през юли дали да одобри нейното встъпване в длъжност или не.Тереза Герова", "date": "2017-06-20", "title": "EU Observer:  ЕП ще изслуша българския кандидат за еврокомисар Мария Габриел"}
{"url": "http://www.focus-news.net/news/2017/06/20/2406888/kyustendil-obshtinata-montira-informatsionni-tabla-za-predstoyashtiya-praznik-na-chereshata.html", "text": "Община Кюстендил монтира информационни табла за предстоящия Празник на черешата, предаде репортер на Радио „Фокус” – Кюстендил. В централната градска част и по протежението на пешеходния булевард „България” са монтирани специално изработени табла, даващи подробна информация за програмата, посветена на двудневния празник. Първото събитие ще бъде на 24 юни, когато от 10.00 часа в градинката пред Община Кюстендил започват изложба-базар на череши и на черешови произведения, арт работилници за деца и изложения на занаятчии. Официалното откриване на празника ще бъде от 11.00 часа, след което програмата продължава с конкурси и с представяне на най-перспективните сортове череши. Фолклорен концерт и участие на групата Б. Т. Р. също са част от програмата. Акцентът втория ден ще бъде кулинарната надпревара „Череши в кухнята”, със специалното участие на Иван Звездев.\r\nВенцеслав ИЛЧЕВ", "date": "2017-06-20", "title": "Кюстендил: Общината монтира информационни табла за предстоящия Празник на черешата"}
{"url": "http://www.focus-news.net/news/2017/06/20/2406890/sport-do-kraya-na-yuni-mezhdunarodnata-federatsiya-po-leka-atletika-shte-utochni-reglamenta-za-uchastie-na-ruski-atleti-v-svetovnoto-parvenstvo-v-london.html", "text": "До края на месец юни Международната федерация по лека атлетика (ИААФ) ще уточни регламента за участие на руски спортисти в Световното първенство в Лондон, което ще се проведе през лятото. Това съобщи за агенция TACC говорителят на организацията Крис Търнър.\r\nИААФ взе решение да  даде възможност на руските спортисти, отговарящи на нейните критерии, да участват на международните състезания под неутрален флаг. Толерантност получиха 14 атлети, включително Даря Клишина и настоящите световни шампиони Мария Кучина – Ласицкене и Сергей Шубенков.", "date": "2017-06-20", "title": "Спорт: До края на юни Международната федерация по лека атлетика ще уточни регламента за участие на руски атлети в Световното първенство в Лондон"}
{"url": "http://www.focus-news.net/news/2017/06/20/2406891/pregled-na-osnovnite-temi-v-smolyanskiya-pechat.html", "text": "„Смолянската фирма „ИСА 2000” ще строи пътя Пловдив – Асеновград”, е водещото заглавие на днешния брой на вестник „Родопи вест”. Материалът е публикуван на страница трета. За пореден път е публикуван на челната страница и апелът към поп Иван да върне парите, постъпили от дарения, озаглавен: „Недостойно е …, поп Иване, чужди пари да присвояваш!”. „Кметът Мелемов прие консула на Турция в Пловдив Хюсеин Ергани”, е друг акцент от страница първа, който продължава и на страница втора. На страници втора и трета четем: „Библиотеката в Златоград сбъдва детски мечти”, „14 платна дариха художници от Смолян в кампанията за Атанаска”, „Супер оферта от Португалия”, „Стари шлагери и „Боса по асфалта” ще звучат в Чепеларе”, „Глоба до 2000 лева за всеки „селскостопански” пожар”. На страница пета са публикувани две интервюта. Първото е с проф. Пламен Митев, озаглавено: „Важно е да знаем с каква история се гордеем – въображаема или реална”, а второто е с треньорът на „Родопа – Смолян” след фиаското за „В” АФГ, озаглавено: „Най-много съжалявам за верните фенове на „Родопа – Смолян”. На последната страница на изданието четем: „Над 7000 лева Цацаров ще плаща”, „За трети път „Мис Родопи” в Момчиловци, „Къркан хасковлия насред Райково кола удари”, „Децата на Смолян пяха, танцуваха и спортуваха за своя град”.", "date": "2017-06-20", "title": "Преглед на основните теми в смолянския печат"}
{"url": "http://www.focus-news.net/news/2017/06/20/2406884/plamen-pesharov-bdzh-ot-1-yanuari-do-19-yuni-2016-g-razlichni-proizshestviya-sa-doveli-do-obshto-21-denonoshtiya-prestoy-na-vlakove.html", "text": "От 1 януари до 19 юни 2016 г. различни произшествия са довели до 21 денонощия престой на влакове. Това стана ясно по време на брифинг от думите на Пламен Пешаров, управител на „Пътнически превози“ в БДЖ, предаде репортер на Агенция „Фокус“. От 1 януари до 19 юни 2016 г. има 8 произшествия на прелези с пешеходци, довели до закъснение на влаковете с 1126 минути, уточни той. Пешаров поясни, че има 26 случаи на сблъсък на подвижен състав в рамките на границите на строителен габарит, което води до закъснения 1962 минути и щети за 15 830 лв. за БДЖ. 15 са произшествията с участващ подвижен състав и опити за самоубийство, довели до 2015 минути закъснение. За периода е регистрирано едно самоубийство, довело до закъснение на влаковете в рамките на 180 минути. „Всичко това за нас прави 19 875 лв. загуба материални щети“, обясни Пешаров. По думите му в момента най-големият проблем е, че всички тези произшествия са довели до 21 денонощия престой на влаковете за миналата година и това води до спад в доверието към превозвача. Той посочи, че БДЖ иска да проведе война срещу това. Той поясни, че вандалските прояви срещу влаковете са основно свързани с хвърляне на камъни по влаковете. Пешаров коментира, че за последните два месеца има 7 такива случая и допълни, че в момента са заложени изпълненията на няколко обществени поръчки по отношение на поддръжката на стария състав на влаковете. Той уточни че едната поръчка е за 30 локомотива, втората – 46 мотриси, а по третата е за 7. \r\nДеница КИТАНОВА", "date": "2017-06-20", "title": "Пламен Пешаров, БДЖ: От 1 януари до 19 юни 2016 г. различни произшествия са довели до общо 21 денонощия престой на влакове"}
{"url": "http://www.focus-news.net/news/2017/06/20/2406895/veliko-tarnovo-osnovnite-voenni-deystviya-ot-rusko-turskata-osvoboditelna-voyna-pokazva-muzey-glavna-kvartira-na-ruskata-dunavska-armiya-v-selo-gorna-studena.html", "text": "Основните военни действия от Руско-Турската освободителна война показва музей „Главна квартира на руската дунавска армия 1877 година“ в село Горна Студена, община Свищов. Това каза в предаването  „Добре дошли в Свищов“ на Радио „Фокус“ – Велико Търново Елена Адамова, уредник в културната институция. Тя посочи, че основните експонати са снимков материал и документи, които проследяват пътят на руските освободители. „Когато руската армия пристига в България се разделя на три фронта – източен, западен и южен. Тогава, когато Главната квартира е била в Горна Студена, са се водили най-ожесточените боеве при Шипка, при обсадата на Плевен, Никопол, Ловеч и това е показано във фотоси в музея“, посочи уредникът. Тя уточни и, че в селото се пазят още щитове, снаряди и каруците, с които се е пренасяло бойното снаряжение.  В миналото, освен Квартирата, в региона е имало военен телеграф, военна поща, както и редакция на военен вестник. Поради тази причина Къщата – музей съхранява много интересни истории. Поради празниците по повод 140-годишнината от Освобождението на Свищов  Главната квартира ще работи без почивен ден от 09.00 до 16.00 часа.\r\nЛуиза ТРАНЧЕВА", "date": "2017-06-20", "title": "Велико Търново: Основните военни действия от Руско-Турската освободителна война показва музей „Главна квартира на руската дунавска армия“  в село Горна Студена"}
{"url": "http://www.focus-news.net/news/2017/06/20/2406894/makedonskiyat-premier-zoran-zaev-ubeden-sam-che-s-balgariya-na-2-avgust-shte-podpishem-dogovora-za-dobrosasedstvo.html", "text": "Убеден съм, че с България на 2 август ще подпишем Договора за добросъседство. Това каза премиерът на Македония Зоран Заев след среща с българския министър-председател Бойко Борисов, предаде репортер на Агенция „Фокус“. „Това което правим, е по-ценно от всеки договор. Това е акт на покланяне към общата история. Това е много по-ценно от всеки договор. Това са малки детайли. Двамата министри ще преговарят, за да могат да изгладят всичко това и тази цел, която си дадоха на 2 август, е да подпишем договора, когато дойде премиерът Борисов. Направих 11 срещи, които помогнаха да направим предпоследната стъпка, убеден съм, че на 2 август ще я направим“, каза още Зоран Заев.\r\nПремиерът Бойко Борисов заяви, че ако Македония не положи усилия, никой не може да ѝ помогне за членството в НАТО и ЕС. „Можем да я поддържаме, да ги консултираме, ако искат по дадена тема. С отворено сърце сме. Всичко зависи от политическия елит в Македония, ако те не съумеят да направят важните стъпки, каквато и помощ да получат, няма да е достатъчна. Има Берлински процес, прекрасно посрещане в Брюксел. Това съм казал. Ако работим заедно, мисля че ще имаме успех. Балканите са във фокуса и на ЕС, и на НАТО. Веднъж имаме опит, имам предвид Косово“, каза още Бойко Борисов.\r\nЛюба АЛЕКСИЕВА", "date": "2017-06-20", "title": "Македонският премиер Зоран Заев: Убеден съм, че с България на 2 август ще подпишем Договора за добросъседство"}
{"url": "http://www.focus-news.net/news/2017/06/20/2406893/mkd-makedoniya-sreshtata-borisov-zaev-balgarskiyat-premier-e-priel-pokana-za-poseshtenie-v-makedoniya.html", "text": "Министър-председателят на България Бойко Борисов ще посети Македония и „ще се поклони пред паметника на нашата обща история“, заяви македонския премиер Зоран Заев след срещата в Министерски съвет в София, съобщава скопското електронно издание МКД.\r\nСлед преговорите в българската столица стана ясно, че Договорът за добросъседство между двете държави ще бъде подписан на 2 август, Илинден, след съвместно честване на празника в Македония.Тереза Герова", "date": "2017-06-20", "title": "МКД (Македония): Срещата Борисов-Заев: Българският премиер е приел покана за посещение в Македония"}
{"url": "http://www.focus-news.net/news/2017/06/20/2406889/premierat-boyko-borisov-balgariya-e-za-stabilna-makedoniya-za-chlenstvoto-v-nato-i-posle-v-es.html", "text": "България е за стабилна Македония, за членството ѝ в НАТО и после в ЕС. Това каза премиерът Бойко Борисов след среща с министър-председателя на Македония Зоран Заев, предаде репортер на Агенция „Фокус“. \"Позволете ми да поздравя премиера Зоран Заев и кабинета му за това, че след една тежка политическа криза най-сетне и на нашата граница с Македония вече има спокойствие. Македония има исторически шанс да направи така, че гражданите ѝ да се чувстват добре. Пътят към НАТО и ЕС, обединените Балкани минава първо през вътрешна политическа стабилност и решаване на проблемите от политическия елит. Когато се чухме по време на атаката в македонския парламент, Заев заяви, че след като стане премиер, след Брюксел ще дойда в България. Оценявам, че си държи на думата\", заяви Борисов.\r\n\"Дестабилизацията на Македония означава дестабилизация на нашите граници. Ние сме за стабилна Македония, за членството ѝ в НАТО и после в ЕС\", обясни Борисов. \r\nМариела РУСЕВА", "date": "2017-06-20", "title": "Премиерът Бойко Борисов: България е за стабилна Македония, за членството ѝ в НАТО и после в ЕС"}
{"url": "http://www.focus-news.net/news/2017/06/20/2406896/premierat-zoran-zaev-makedoniya-dnes-zatvarya-edna-glava-na-istoriya-na-natsionalizam-i-omraza-i-otvarya-glava-na-evropeysko-badeshte.html", "text": "Македония днес затваря една глава на история на национализъм и омраза и отваря глава на европейско бъдеще. Това каза премиерът на Македония Зоран Заев след среща с министър-председателя Бойко Борисов, предаде репортер на Агенция „Фокус“. \"Македония има европейско бъдеще, има и приятели, които искат да помагат. Уважавам това и съм щастлив, че Македония има такъв приятел като премиера Бойко Борисов, който е щастлив, че може да помогне на своя съсед. Старана като моята може да бъде щастлива, че има такъв съсед с такова ръководство\", заяви Заев. \"Нашето приятелство е искрено. Не сме тук само да поискаме помощ. Намеренията ни са истински. Искам да кажа на приятелска Гърция - трябва ни помощ и подкрепа. Гърция също е страна от НАТО и ЕС\", добави той. По думите му, изграждайки добросъседство и приятелство, западните страни ще уважават Балканите много повече. \"Те искат да видят, че си подаваме ръка. Очаквам позитивния дух на премиера Борисов и правителството му да дойде и от Гърция. Македония днес затваря една глава на история на национализъм и омраза. Отваряме глава на европейско бъдеще за всички. Историята може само да ни приближи, не да ни раздели. Европейското бъдеще трябва да чувстват всички граждани на Балканския полуостров. Нямам предразсъдъци да поискам помощ и подкрепа. Вярвам, че това ще направи освен България и Гърция\", каза още той.", "date": "2017-06-20", "title": "Премиерът Зоран Заев: Македония днес затваря една глава на история на национализъм и омраза и отваря глава на европейско бъдеще"}
{"url": "http://www.focus-news.net/news/2017/06/20/2406899/montana-77-godishna-zhena-ot-s-gabrovnitsa-e-stanala-zhertva-na-telefonna-izmama-s-nad-5000-leva.html", "text": "На 19 юни 2017 г. в с. Габровница, 77-годишна самотно живееща жена около 14.00 ч. на домашният си телефон е приела телефонно обаждане, като обаждащият се е представил за служител от полицията, помолил я да съдейства на полицията за залавяне на лица занимаващи се с телефонни измами, които разполагат с нейният телефон, и че ще бъде обект на измама. Това съобщиха от ОДМВР-Монтана. Отправил молба да събере всичките си налични пари и да ги предаде. Поради факта, че в домът си жената имала парична сума от 500 лева, пътува до град Монтана, където от клон на банка изтегля и сумата от 4885 лева, посочените суми и 6 бр. златни монети, след указания пострадалата оставя под контейнер на ул.\"Раковска\" в град Монтана.", "date": "2017-06-20", "title": "Монтана: 77-годишна жена от с. Габровница е станала жертва на телефонна измама с над 5000 лева"}
{"url": "http://www.focus-news.net/news/2017/06/20/2406900/lovech-na-edna-godina-i-chetiri-mesetsa-zatvor-uslovno-e-osaden-mazh-prichinil-katastrofa-sas-zaginal.html", "text": "Мъж, причинил произшествие с един загинал е осъден след обвинение на Окръжна прокуратура - Ловеч. Това съобщиха от пресцентъра на Апелативна прокуратура-Велико Търново. Делото се гледа по реда на съкратено съдебно следствие при което подсъдимият се призна за виновен и прие за верни фактите изложени в обвинителния акт на Окръжна прокуратура - Ловеч.\r\nРосен В. е осъден за това, че на 5 януари 2017 год., около 09.20 – 09.30 часа на път Ловеч – Троян при разклона за с. Дълбок дол, при  управление на лек автомобил „Пежо Партнер”, нарушил правилата за движение и в резултат на навлизане в насрещната лента и движение с превишена скорост , вследствие на което по непредпазливост предизвикал ПТП с насрещно движещия се лек автомобил „Мерцедес Б200 ЦДИ”, в резултат на което по непредпазливост причинил смъртта на Митко Б. на 64 години от гр. Плевен. Престъпление по чл.343, ал.1, вр.  чл. 342, ал. 1 от НК.\r\nСъдът  му е наложил наказание в размер на една година и четири месеца условно с три години изпитателен срок и е лишен от право да управлява МПС за срок от една година и шест месеца.", "date": "2017-06-20", "title": "Ловеч: На една година и четири месеца затвор условно е осъден мъж, причинил катастрофа със загинал"}
{"url": "http://www.focus-news.net/news/2017/06/20/2406903/dha-turtsiya-razshiryava-mrezhata-na-apelativnite-sadilishta-izvezhda-gi-kato-kontrapunkt-na-vks-i-vas.html", "text": "Министърът на правосъдието на Турция Бекир Боздаг оповести, че до 2019 година ще действат всичките нови 15 апелативни съдилища на територията на цялата страна, предаде информационната агенция Догу хабер ажансъ (ДХА). Това става възможно след като правната комисия в Меджлиса прие проект за  законодателни промени за преодоляване на някои проблеми в регионалната съдебна система и регионалните административни съдилища. Бекир Боздаг посочи, че вече действат 7 от предвидените общо 15 апелативни съдилища, а през септември ще се прибавят две такива съдебни инстанции – в Адана и в Бурса. Друга част от новите апелативни съдилища ще бъдат факт през 2018 година, а процесът ще приключи през 2019-та – преди общите и президентските избори на 2 ноември. Според правосъдния министър, новите апелативни съдилища са много по-ефективни дори и от Върховния касационен съд (ВКС) и от Върховния административен съд (ВАС). Понеже ще могат да разглеждат съдебните дела по същество; да извършват всестранна и задълбочена оценка, като за целта ще имат правото и компетенциите да издават решения буквално като първоинстанционен съд. Според него, точно в тази насока е и бъдещето на турската правосъдна система, посочва още ДХА.Георги Димов", "date": "2017-06-20", "title": "ДХА: Турция разширява мрежата на апелативните съдилища – извежда ги като контрапункт на ВКС и ВАС"}
{"url": "http://www.focus-news.net/news/2017/06/20/2406904/plovdiv-zadarzhan-e-43-godishen-mazh-ot-selo-kozanovo-shofiral-s-nad-3-promila-kontsentratsiya-na-alkohol-v-kravta.html", "text": "Бързи производства са започнати срещу петима водачи на моторни превозни средства вчера. Това съобщиха от ОДМВР-Пловдив. По обяд в ареста на Първо Районно управление на МВР е задържан 43-годишен криминално проявен от село Козаново, община Асеновград, заловен да управлява в Куклен лек автомобил “Шевролет” с концентрация на алкохол в кръвта над 3 промила. \r\nКъм 14 часа в полицията в Хисаря бил отведен 52-годишен мъж от Поморие, след като бил засечен да шофира лек автомобил “Хюндай” с 2,02 промила. Около 23 часа във Второ Районно управление на МВР 24-часова мярка за неотклонение е взета и спрямо 54-годишен от Пловдив. На бул. “Христо Ботев” мъжът се бил качил на АТВ, след употреба на спиртни напитки – 1,65 промила. Междувременно в Кричим служителите на реда установили, че 32-годишен местен жител е седнал зад волана на лек автомобил “БМВ” с 1,35 промила. В село Стрелци пък колегите им от РУ – Раковски хванали 24-годишен от село Климент, който шофирал лек автомобил “Фиат” под въздействието на наркотични вещества.", "date": "2017-06-20", "title": "Пловдив: Задържан е 43-годишен мъж от село Козаново, шофирал с над 3 промила концентрация на алкохол в кръвта"}
{"url": "http://www.focus-news.net/news/2017/06/20/2406887/makedonskiyat-premier-zoran-zaev-s-balgariya-shte-praznuvame-zaedno-ilinden-v-skopie-shte-krastim-ulitsa-na-zhelyu-zhelev-a-v-sofiya-na-boris-traykovski.html", "text": "С България ще празнуваме заедно Илинден, в Скопие ще кръстим улица на Желю Желев, а в София на Борис Трайковски. Това каза премиерът на Македония Зоран Заев след среща с българския министър-председател Бойко Борисов, предаде репортер на Агенция „Фокус“. „Това за нас е първо двустранно посещение след това в Брюксел. Щастлив съм, че нашият пръв съсед има голямо желание да помогне на Р Македония за интеграцията в НАТО и ЕС. За нашата страна няма алтернатива. Отворихме нови перспективи за напредване на нашето приятелство. Разговаряхме за помощта и подкрепата, която България може да даде на нашата страна в процесите на интеграцията. Приближихме нашите мнения за подписването на договора за добросъседство“, заяви той и добави, че сме близо до подписването на документа. \r\n„Заедно ще честваме Илинден в Македония на 2 август и тогава ще завършим договора за двустранно сътрудничество. Премиерът Борисов ще посети Македония и ще посети паметника от нашата обща история. Днес ние ще се поклоним пред паметника на цар Самуил в София. Говорихме с кметовете на София и Скопие да дадем име на една улица на нашите президенти, които не са живи. В Скопие на Желю Желев, а в София на Борис Трайковски. Днес поискахме от България да ни помогне със своя опит за европейските фондове. Да ни изпрати експертизи. Македония има малко открити програми, но се надявам да отворим още общи. Опитът, който има България, ще бъде много ценен за нашите перспективи. Имаме желание да открием преговори с ЕС, да станем членове на НАТО. Приятелска България ще ни бъде от помощ“, каза още Зоран Заев.\r\nЛюба АЛЕКСИЕВА", "date": "2017-06-20", "title": "Македонският премиер Зоран Заев: С България ще празнуваме заедно Илинден, в Скопие ще кръстим улица на Желю Желев, а в София - на Борис Трайковски"}
{"url": "http://www.focus-news.net/news/2017/06/20/2406906/savet-obshti-vaprosi-odobri-programata-na-trioto-estoniya-balgariya-avstriya.html", "text": "Съветът по общи въпроси одобри с единодушие 18-месечната програма  на Съвета на Европейския съюз на Триото Естония – България – Австрия в Брюксел днес. Това съобщиха от пресцентъра на Министерство за Българското председателство на Съвета на ЕС 2018. Преговорите по програмата на трите страни, които ще председателстват Съвета на ЕС от 1 юли 2017 г. до 31 декември 2018 г., бяха финализирани на 31 май в София под домакинството на министър Лиляна Павлова. Програмата на Триото предстои да бъде подписана от министър-председателите на трите държави на 23 юни 2017 г. в рамките на  Европейския съвет. \r\n„Благодаря за конструктивното  сътрудничество на партньорите ни от Естония и Австрия, както и на Генералния секретариат на Съвета за подкрепата и приноса за програмата“, каза министър Лиляна Павлова в изказването си пред Съвета по общи въпроси. Министър Павлова обяви основните приоритети: „Съюз за работни места, растеж и конкурентоспособност“, „Съюз, който оправомощава и защитава всички свои граждани“, „Към енергиен съюз с насочена към бъдещето политика в областта на климата“, „Съюз на свобода, сигурност и правосъдие“, „Съюзът като мощен фактор на световната сцена“. \r\nМинистърът за Българското председателство обърна внимание и на приоритетите конкретно на Българското председателство: сигурността и миграцията, бъдещето на кохезионната политика и бъдещото на дигиталния пазар. Освен това, България като страна на Балканите, ще се опита да постави един много специален фокус на Западните Балкани и да работи усилено за бъдещето и европейската перспективата на гражданите от този район. \r\n„Опитахме се да намерим баланса между стратегическите и специфичните приоритети за всяка страна. Запазихме и гъвкавостта на програмата, за да успеем да откликнем ва всички предизвикателства и да реагираме при кризисни ситуации“, допълни министър Павлова. \r\nГотови сме да поемем председателството от Естония и да продължим да работим в близко сътрудничество с Триото и за бъдещето на Европейския съюз, подчерта в изказването си министърът за Българското председателство на Съвета на ЕС.", "date": "2017-06-20", "title": "Съвет „Общи въпроси“ одобри програмата на Триото Естония – България - Австрия"}
{"url": "http://www.focus-news.net/news/2017/06/20/2406905/kmetat-na-sofiya-yordanka-fandakova-120-sa-detskite-ploshtadki-na-teritoriyata-na-parkovete-v-stolitsata-23-ot-tyah-veche-sa-napalno-renovirani.html", "text": "На територията парковете и големите градини в  София имаме общо 120 детски площадки. 2/3 от тях вече са напълно реновирани, изградени са и отговарят на всички стандарти по наредбата – с ударопоглъщаща настилка, с огради там, където е необходимо. Това каза пред журналисти кметът на София Йорданка Фандъкова, предаде репортер на Агенция „Фокус“. По думите ѝ до края на следващата година ще бъдат реновирани всички 120. „Тази година 10 детски площадки в паркова среда предстои да бъдат изградени или възстановени. Това е извън междублоковите пространства, които са ангажимент на районните кметове, за които те получиха средства“, посочи тя. „Нашата амбиция е до края на следващата година да можем да инвестираме целенасочено и сериозни средства в подновяването на детските площадки“, допълни Фандъкова. По думите ѝ за Столичната община е важно изграждането, поддръжката и реновирането на детските площадки. „Отделяме финансов ресурс. Кметовете получиха 800 000 лв. още в началото на годината за поддръжката на площадките, които са на тяхна територия. Те са длъжни непрекъснато да проверяват за опасни елементи и да поддържат площадките“, каза още кметът на София. Тя допълни, че са отделени 2,5 млн. лв. за изграждане на нови площадки, като тези пари са разпределени към всички райони на София. „Районните кметове, в зависимост от своята готовност, в това лято ще изградят новите площадки“, съобщи Фандъкова.", "date": "2017-06-20", "title": "Кметът на София Йорданка Фандъкова: 120 са детските площадки на територията на парковете в столицата, 2/3 от тях вече са напълно реновирани"}
{"url": "http://www.focus-news.net/news/2017/06/20/2406892/premierat-boyko-borisov-mnogo-blizo-sme-do-dogovora-za-dobrosasedstvo-s-makedoniya.html", "text": "По договора за добросъседство с Македония сме много близо. Това каза премиерът Бойко Борисов след среща с министър-председателя на Македония Зоран Заев, предаде репортер на Агенция „Фокус“. „Трябва ли да продължим да бъдем разделени, след като много държави са дали пример как се развиват, когато заедно честват своите герои и исторически личности. Затова решихме със премиера Заев да отидем на паметника на цар Самуил. Това е нещо, което можем заедно да честваме. Кирил и Методий, нашите братя, можем да се радваме всички на това, което са направили. Вместо да е повод за радост, то става повод за раздори“, заяви Борисов и добави, че опозициите дебнат всеки такъв ход. \r\n„След като Заев ще поеме този риск да дойде на паметника на Самуил, на 2 август ще направим същото на Илинденското въстание, когато се чества. Убеден съм, че ако се съсредоточим върху инфраструктурните обекти, след 10 години и Балканите, и другите страни, ще са други. Да поемем този риск, пък оттук нататък е Божа работа. По договора сме много близко. Става въпрос за термини, които искаме така да бъдат написани, че да няма никакви дискусии и възможности за претенции от едната или другата страна“, добави той. Борисов каза още, че се надява външните министри на двете страни на 2 август със своите екипи да намерят правилното решение. „Това е добре и за Брюксел, и за нашите граждани, защото нямаме право да държим гражданите на Балканите толкова време извън голямото европейско семейство“, каза още Бойко Борисов. \r\nЛюба АЛЕКСИЕВА", "date": "2017-06-20", "title": "Премиерът Бойко Борисов: Много близо сме до договора за добросъседство с Македония"}
{"url": "http://www.focus-news.net/news/2017/06/20/2406907/varna-privlechen-kato-obvinyaem-za-narkorazprostranenie-shte-dochaka-kraya-na-sledstvenite-deystviya-v-aresta.html", "text": "Привлечен като обвиняем за наркоразпространение ще дочака края на следствените действия в ареста, съобщиха от пресцентъра на Апелативен съд - Варна. Стефан Недев, който от декември миналата година е привлечен заедно със Саркиз Ас. като обвиняем по досъдебно производство на Трето РУ ОД на МВР – Варна, затова че държи различни количества наркотични вещества, предназначени за разпространение, както и заради незаконно притежавани оръжия, ще дочака края на следствените действия в ареста. Днес състав на Апелативен съд - Варна потвърди определение на Окръжен съд - Варна от миналата седмица, с което без уважение е била оставена молбата му за изменение в по-лека на вече взетата спрямо него мярка за неотклонение.\r\nПресслужбата на Апелативен съд – Варна припомня, че първоначалният арест на Недев и на втория обвиняем е бил на 17 декември миналата година. В резултат на редица процесуално следствени действия органите на реда открили и иззели различни количества марихуана - близо 44 гр. в дома на Саркис, марихуана и 50 жълти хапчета (амфетаминопроизводни) в жилището, обитавано от Стефан. Двамата са притежавали и газови пистолети, а в дома на родителите на Стефан открили и незаконно притежавана ловна пушка.\r\nСъставът на Варненския апелативен съд днес потвърди изводите на първата съдебна инстанция, че всички законови основания за продължаване на най-тежката мярка за процесуална принуда спрямо обвиняемия Недев са налични. Събраните по делото материали, свидетелските показания и другите доказателства обосновават предположението за авторството на престъпните деяния. Няма нови доказателства, които да мотивират съда за различен извод. Това са тежки по смисъла на закона престъпления и се наказват с лишаване от свобода.\r\nАпелативният съд във Варна споделя аргументите на първата съдебна инстанция, че заради тежестта на наказателната репресия и на обвиненията, остава реална опасността Недев да се укрие или да извърши престъпно деяние. Стефан е наркозависим и вече има криминална регистрация затова, че е управлявал автомобил дрогиран. Обстоятелството, че досъдебното производство продължава 6-ти месец, не е основание за изменение на процесуалната мярка за принуда.\r\nОпределението, с което Варненският апелативен съд потвърди постоянния арест на Стефан Недев, разследван с друго лице затова, че държат различни количества наркотични вещества, предназначени за разпространение и заради незаконно притежавани от тях оръжия са окончателни.", "date": "2017-06-20", "title": "Варна: Привлечен като обвиняем за наркоразпространение ще дочака края на следствените действия в ареста"}
{"url": "http://www.focus-news.net/news/2017/06/20/2406898/v-sadebnata-palata-shte-se-provede-brifing-otnosno-iskaniyata-ot-glavniya-prokuror-za-snemane-imuniteta-na-deputatite-dimitar-gamishev-ot-gerb-i-manol-genov-ot-bsp-za-balgariya.html", "text": "Днес, 20 юни 2017 г, в 14.30 ч., в зала 2, ет. 4 на Съдебната палата ще се проведе брифинг с участието на говорителя на главния прокурор Сотир Цацаров – Румяна Арнаудова по повод внесените искания от главния прокурор за снемане имунитета на двама народни представители - Димитър Гамишев от ГЕРБ и Манол Генов от \"БСП за България\". Това съобщиха от пресцентъра на Прокуратурата.", "date": "2017-06-20", "title": "В съдебната палата ще се проведе брифинг относно исканията от главния прокурор за снемане имунитета на депутатите Димитър Гамишев от ГЕРБ и Манол Генов от \"БСП за България\""}
{"url": "http://www.focus-news.net/news/2017/06/20/2406910/zdf-angela-merkel-se-nadyava-na-shirok-angazhiment-na-g-20-za-svobodnata-targoviya.html", "text": "Канцлерът на ФРГ Ангела Меркел изрази надежди, че срещата на върха на лидерите на водещите индустриални и развиващи се икономики в северния ханзейски град Хамбург ще завърши с широк ангажимент на страните от Г-20 за свободната търговия, предава телевизионният канал ZDF.\r\nГоворейки в Берлин в рамките на честването на Деня на германската индустрия, Меркел подчерта, че изолацията не е в интерес на нито една държава, без обаче да споменава и дума за Съединените американски щати.Тереза Герова", "date": "2017-06-20", "title": "ZDF: Ангела Меркел се надява на широк ангажимент на Г-20 за свободната търговия"}
{"url": "http://www.focus-news.net/news/2017/06/20/2406909/kmetat-na-sofiya-yordanka-fandakova-okolo-5-mln-lv-sa-otdeleni-za-remonta-na-ploshtada-pred-ndk.html", "text": "Около 5 млн. лв. са отделени за ремонта на площада пред НДК, който е с площ 12.5 декара. Това каза пред журналисти кметът на София Йорданка Фандъкова, предаде репортер на Агенция „Фокус“. „Предстои до края на тази седмица да започне цялостната реконструкция на площад „България“, това е паркът пред НДК. Миналата година отделихме тази зона с оглед на необходимост от изграждане и реализиране на цялостна хидроизолация, каквато липсваше“, посочи Фандъкова. Според нея се очаква ремонтът да приключи до есента. „Срокът на изпълнителя е до края на годината, но аз вярвам и ще направим всичко възможно, ремонтът да приключи с есенното време“, коментира тя. По думите ѝ ремонтът ще се състои в изграждане на цялостна хидроизолация, подновяване и монтиране на изцяло нови настилки с гранитни плочи в два нюанса, така че да се запази видът на парка и в същото време да бъде ново и хубаво.\r\nНа въпрос дали трябва да бъде разрушен паметникът „1300 години България“, Фандъкова каза, че решението за демонтаж е взето още през 2014 г. „Категорично не мога да се съглася, че тук става въпрос за разрушаване на паметник, защото всички виждаме за какво става дума. Аз заварих това съоръжение под формата на руини, от което падат плочи и е опасно“, коментира тя. Кметът на София изказа надежда, че споровете във връзка с това съоръжение ще отшумят. „Аз съм последният човек, който ще подкрепи разрушаване на паметник, но тук говорим за едни руини, които трябва да бъдат почистени“, допълни тя.\r\nСтефан ПЕТРОВ", "date": "2017-06-20", "title": "Кметът на София Йорданка Фандъкова: Около 5 млн. лв. са отделени за ремонта на площада пред НДК"}
{"url": "http://www.focus-news.net/news/2017/06/20/2406912/burgas-s-166-e-namalyala-bezrabotitsata-v-oblastta-prez-may-spryamo-predhodniya-mesets.html", "text": "С 16,6 % е намаляла безработицата в Бургаско през май спрямо предходния месец. Това обяви пред журналисти Живко Янакиев, директор на „Бюрото по труда“-Бургас, предаде кореспондентът на Радио „Фокус“. Общият брой на регистрираните безработни към 31 май 2017 година е 3839 души, като в Община Бургас са 2908 души, в Община Средец - 702 души, в Община Камено - 229 души. В Община Бургас намалението е със 770 души или с 19,4 %, в Община Средец - 11,81%, в Община Камено - 10,2 %.\r\nЗаявените работи места на първичния трудов пазар в Дирекцията през май месец са 1073. Към момента свободните работни места са 1324. Около 800 са в сферата на туризма. „Обявяват се вече и учителски места и в други сектори. Има много възможности за работа. Проблемът е задоволяване търсенето на работодателите“, коментира Янакиев.\r\nМария РУСЕВА", "date": "2017-06-20", "title": "Бургас: С 16,6 % е намаляла безработицата в областта през май спрямо предходния месец"}
{"url": "http://www.focus-news.net/news/2017/06/20/2406897/zoran-zaev-v-balgariya-priyatelskiyat-sased-shte-ni-pomogne-za-chlenstvo-v-es.html", "text": "България има голямо желание да помогне на Македония за евроатлантическата й интеграция. Това заяви министър-председателят на югозападната ни съседка след срещата с българския премиер Бойко Борисов в София, предава електронната медия „Фактор“.\r\n\"С България ще празнуваме заедно Илинден в Скопие ще кръстим улица на Желю Желев, а в София - на името на Борис Трайковски\", отбеляза македонският лидер след края на преговорите в Министерски съвет.\r\n„Това за нас е първата двустранна визита след тази в Брюксел. Щастлив съм, че първият ни съсед има голямо желание да помогне на Република Македония за интеграцията в НАТО и ЕС. За нашата страна няма алтернатива. Отворихме нови перспективи за израстване на нашето приятелство. Разговаряхме за помощ и подкрепата, която България може да даде на страната ни в процеса на интеграцията. Приближихме нашите позиции за подписване на Договор за добросъседство\", увери Заев.Тереза Герова", "date": "2017-06-20", "title": "Зоран Заев в България: Приятелският съсед ще ни помогне за членство в ЕС"}
{"url": "http://www.focus-news.net/news/2017/06/20/2406911/sarbiya-voenniyat-sindikat-obyavi-che-prez-septemvri-zapochvat-protesti-na-voennosluzheshtite.html", "text": "През септември започват масови протести на сръбските военнослужещи срещу \"ужасните условия за работа и ниското заплащане\", пише белградският \"Данас\", като цитира председателя на професионалнато сдружение Новица Антич.\r\nСпоред Антич само за последните две години армията е била напусната от над 3000 военнослужещи, недоволни от мизерните условия за труд.\r\n\"Към момента в сръбската армия разполага с 32 055 военнослужещи, при необходими 35 000 души. Но очевидно Министерството на отбраната не е заинтересовано от решаването на проблемите и позволи само за периода от януари до ноември 2016 г. да напуснат общо 1 570 души, от които 1070 професионални войници, а останалите цивилни служители. При това процесът на напускане на армията продължава\", заявява Антич. \r\nПредседателят на Военния синдикат смята, че няма как да се работи пълноценно по 350-500 часа за 260 евро, като не се заплаща извънредния и нощния труд.\r\nПо мнението на синдиката през септември сръбските военнослужещи ще протестира масово срещу ниското заплащане, лошите условия на труд и незаинтересоваността на Министерството на отбраната..Тереза Герова", "date": "2017-06-20", "title": "Сърбия: Военният синдикат обяви, че през септември започват протести на военнослужещите"}
{"url": "http://www.focus-news.net/news/2017/06/20/2406901/makedonskiyat-premier-zoran-zaev-belezite-ot-posledniya-boy-v-nashiya-parlament-ostavat-za-da-badat-spomen-no-az-oshte-sashtata-vecher-prostih.html", "text": "Белезите остават, за да бъдат спомен. Това каза премиерът на Македония Зоран Заев след среща с българския министър-председател Бойко Борисов в отговор на въпрос може ли да покаже белезите си от последния бой във македонския парламент и как очаква опозицията му да ги посрещне след тази визита в София, предаде репортер на Агенция „Фокус“. „Да не се повтори никъде и никога това, което се случи в Македония. Аз съм православен християнин, вярвам в Господ и още същата вечер простих. Законът трябва да е валиден за всички. Ако някой направи престъпление, трябва да се отговори, но в моето сърце нямам омраза или някакво отмъщение. Изпращам едно поръчение за сътрудничество с опозицията. Имам честта и отговорността да съм начело на правителството, но без опозицията не можем да успеем. Успехът трябва да бъде общ. Без опозицията не можем да успеем“, заяви Заев и подчерта, че освен това е нужна и подкрепата на гражданския сектор. „Поискахме подкрепа от Македония и ще получим тази подкрепа. Когато съседите ни помагат, тогава нашата страна ще отиде една стъпка нагоре. Това значи европейски фондове, стабилност, добри перспективи за нашите генерации, които идват след нас“, добави той. \r\nОт своя страна премиерът Борисов коментира: „Заев е социалист. През него да поздравя неговата опозиция в Скопие. А утре на срещата с Корнелия Нинова, поздрави на нашата опозиция да изпратиш“.\r\nЛюба АЛЕКСИЕВА", "date": "2017-06-20", "title": "Македонският премиер Зоран Заев: Белезите от последния бой в нашия парламент остават, за да бъдат спомен, но аз още същата вечер простих"}
{"url": "http://www.focus-news.net/news/2017/06/20/2406914/rts-sarbiya-pomoshtnikat-na-generalniya-sekretar-na-nato-i-srabskiyat-vitsepremier-na-kosovo-smyatat-che-kfor-ima-klyuchova-rolya-za-mira-v-stranata.html", "text": "Помощникът на генералния секретар на НАТО по операциите, Джон Манза и сръбският вицепремиер на Косово, Бранимир Стоянович се обединиха около становището, че КFOR има ключова роля за запазването на мира в страната, предава сръбската държавна телевизия \"RTS\".\r\nСпоред телевизията по време на срещата е била обсъдена ситуацията в Косово след предсрочните парламентарни избори и ангажиментите на КFOR за гарантиране правата на сръбското малцинство.", "date": "2017-06-20", "title": "\"RTS\" (Сърбия): Помощникът на генералния секретар на НАТО и сръбският вицепремиер на Косово смятат, че КFOR има ключова роля за мира в страната"}
{"url": "http://www.focus-news.net/news/2017/06/20/2406915/veliko-tarnovo-kmetat-daniel-panov-otkri-lyatnata-politseyska-akademiya-za-detsa-i-mladezhi.html", "text": "Кметът на Велико Търново Даниел Панов откри поредното издание на инициативата „Лятна полицейска академия”. Над 200 деца и младежи от населените места в общината дадоха старт поредицата от прояви, които ще продължат през целия летен сезон в младежките центрове и клубове. Откриването на детската академия по традиция бе на стадион „Петър Шатров” в с. Шемшево, а програмата включваше скечове, театрални сценки, рецитиране на стихотворения, изпълнения на песни и танци. Това съобщиха от пресцентъра на Община Велико Търново.\r\nПо време на заниманията децата и младежите ще усвоят ценни знания за престъпленията и превенцията им, агресията, ограничаването на трафика на хора, безопасността на движението, оказването на първа помощ, реагирането при пожари и други бедствия. Акценти са поставени също върху спорта, здравословния начин на живот и приятелствата.\r\nДаниел Панов благодари на организаторите, на полицаите и огнеборците, които ще работят с децата, както и на уредниците в младежките клубове и центрове. Той посочи, че проектът е пример за работещо добро партньорство между местната власт, полицията, противопожарните служби и обществото. „Лятната полицейска академия е една успешна, навременна и уместна инициатива. Благодарение на нея ние, родителите, сме спокойни за децата и знаем, че докато уплътняват свободното си време, те са в сигурни ръце. Вярвам, че поредното издание на лятната академия ще бъде успешно, а младите хора и децата ще приложат наученото и в живота”, каза Даниел Панов.\r\nСред официалните гости бяха също зам-областният управител Детелина Борисова, директорите на Областната дирекция на МВР и Регионалната дирекция „Пожарна безопасност и защита на населението” Димитър Машов и Красимир Кръстев, представители на различни институции и кметове.\r\nЛятната полицейска академия е дело на Община Велико Търново, Сдружението на кметовете и кметските наместници „Янтра 2001”, ОД на МВР и Дарителско сдружение „Св. Иван Рилски”. Подкрепа оказва и Съюзът на пивоварите в България.", "date": "2017-06-20", "title": "Велико Търново: Кметът Даниел Панов откри лятната полицейска академия за деца и младежи"}
{"url": "http://www.focus-news.net/news/2017/06/20/2406918/plovdiv-osadiha-uslovno-43-godishen-mazh-za-seks-s-13-godishno-momche.html", "text": "По обвинителен акт на Районна прокуратура-Девин е осъден Георги Г., на 43 г., за това, че в периода от 1 декември 2016 г. до 31 декември 2016 г. в гр. Д., обл. Смолян, при условията на продължавано престъпление е извършил полово сношение и действия на полово удовлетворение с лице от същия пол, ненавършило 14-годишна възраст. Районен съд-Девин е наложил на Георги Д. наказание лишаване от свобода за срок от една година и четири месеца условно с три години изпитателен срок. Това съобщиха от пресцентъра на Апелативна прокуратура-Пловдив.\r\nГеорги Г. е признат за виновен за това, че три пъти, на неустановени дати през декември 2016 г., извършил полови сношения, в нетрезво състояние, с 13-годишно момче в жилище, където живеел в гр. Д., обл. Смолян. Двамата се познавали отпреди. По делото са били назначени и извършени експертизи, разпитани свидетели и др. Георги Г. се е признал за виновен. Присъдата на Районен съд-Девин е влязла в сила.", "date": "2017-06-20", "title": "Пловдив: Осъдиха условно 43-годишен мъж за секс с 13-годишно момче"}
{"url": "http://www.focus-news.net/news/2017/06/20/2406919/sport-prokuraturata-na-ispaniya-obvini-zhoze-mourinyo-v-ukrivane-na-33-mln-evro-ot-darzhavnata-hazna.html", "text": "Испанската прокуратура обвини мениджъра на Манчестър Юнайтед – Жозе Моуриньо, в укриване на 3,3 млн. евро от държавната хазна, предава AFP.\r\nПровиненията се отнасят за периода между 2011 г. и 2012 г., когато Моуриньо бе начело на Реал Мадрид. \r\nИнтересно е да се отбележи, че Моуриньо – както и Кристиано Роналдо, също обвинен в укриване на данъци, са клиенти на един и същи футболен агент - Жорже Мендеш.", "date": "2017-06-20", "title": "Спорт: Прокуратурата на Испания обвини Жозе Моуриньо в укриване на 3,3 млн. евро от държавната хазна"}
{"url": "http://www.focus-news.net/news/2017/06/20/2406916/gabrovo-politsiyata-v-sevlievo-izdirva-izvarshiteli-na-telefonna-izmama-za-blizo-40-000-leva.html", "text": "Служители на Районно управление на МВР - Севлиево работят по установяването и задържането на измамници, присвоили 39 689 лева от 69-годишна жена, станала жертва на аналогична престъпна схема. Това съобщиха от пресцентъра на МВР. Жената получила телефонно обаждане на 13 юни и убедена, че помага на полицейските служители, още същия ден и на 14 юни  на три пъти оставяла различни суми на посочени места /два пъти в Севлиево, а един път пътувала до Плевен/. По случая е образувано досъдебно производство.", "date": "2017-06-20", "title": "Габрово: Полицията в Севлиево издирва извършители на телефонна измама за близо 40 000 лева"}
{"url": "http://www.focus-news.net/news/2017/06/20/2406917/yambol-20-000-kasa-kontrabandni-tsigari-sa-izzeti-ot-politsiyata-v-grada.html", "text": "20 000 къса контрабандни цигари са иззети от полицията в Ямбол вчера. Това съобщиха от пресцентъра на МВР. В хода на полицейска операция е установено, че 48-годишен местен жител държи в дома си 1000 кутии цигари от различни марки, необлепени с акцизен бандерол. Работата по случая продължава в рамките на образуваното бързо  производство.", "date": "2017-06-20", "title": "Ямбол: 20 000 къса контрабандни цигари са иззети от полицията в града"}
{"url": "http://www.focus-news.net/news/2017/06/20/2406920/bsp-shte-vnese-6-kandidaturi-za-chlenove-na-vss.html", "text": "БСП ще внесе 6 кандидатури за членове на ВСС. Това съобщи лидерът на БСП Корнелия Нинова по време на пресконференция в централата на партията, предаде репортер на Агенция „Фокус“. Тя поясни, че сред тях са четирима съдии и двама прокурори. Нинова обясни, че това са: Марина Дойчинова, Даниела Маринова – Марчева, Дияна Хитова, Драгомир Кояджиков, Маринела Тотева, Светлана Бошнакова. „Бих искала да коментирам критериите, по които се спряхме на тези хора. Първо да са хора от системата, защото те познават нерешените въпроси в правосъдието. Второ, да са извървели пътя от районни съдии и младши прокурори до най-високите нива. Трето, професионализъм и почтеност“, каза лидерът на БСП. Тя поясни, че в кариерата си тези кандидати са преминали през търговско, административно, гражданско, европейско право, юрисконсулти. По думите ѝ те покриват една широка гама от проблематика в правото. „Тяхната почтеност е абсолютно безукорна. „Четвърто, да не са страна в споровете, които се развиват в съдебната система. Разчитаме на тяхната обективна гледна точка за съдебната реформа и на техния обективизъм“, заяви Нинова. Тя поясни, че БСП предлага повече кандидати, защото са за принципа, да има конкуренция, право на избор и истинско състезание. „Ние ценим високо и шестимата. Не сме влизали в договорки за имена от тези 6“, заяви Нинова. \r\nДеница КИТАНОВА", "date": "2017-06-20", "title": "БСП ще внесе  6 кандидатури за членове на ВСС"}
{"url": "http://www.focus-news.net/news/2017/06/20/2406902/24-vesti-makedoniya-balgariya-podkrepya-edinstvoto-na-makedoniya-i-prisaedinyavaneto-y-kam-es-i-nato-uveri-boyko-borisov.html", "text": "България подкрепя единството на Македония и присъединяването й към Европейския съюз и НАТО. Това увери българският премиер Бойко Борисов след срещата с македонския си колега в София, предава електронната медия „24 Вести“.\r\n„Ние сме за единна Македония и за членството й в НАТО и ЕС“, категоричен бе министър-председателят на България. В тази връзка Борисов подчерта, че ще разговаря с колегите си в Брюксел за членството на държавите от Балканския полуостров в Общността. \r\nЗаев пристигна на двудневна визита в София, където - с оглед на бъдещето председателство на България на Съвета на Европейския съюз - поиска помощ по пътя на евроатлантическата интеграция на Македония. \r\nВ София лидерите на двете страни изразиха готовност да не оставят историята да разделя двата народа, а да работят за тяхното сближаване.Тереза Герова", "date": "2017-06-20", "title": "„24 Вести“ (Македония): България подкрепя единството на Македония и присъединяването й към ЕС и НАТО, увери Бойко Борисов"}
{"url": "http://www.focus-news.net/news/2017/06/20/2406913/blic-sarbiya-makedonskiyat-premier-zoran-zaev-zapochna-dvudnevno-poseshtenie-v-balgariya.html", "text": "Македонският премиер Зоран Заев започна двудневно посещение в България. Като са предвидени срещи с премиера Бойко Борисов и президента Румен Радев, предава белградското електронно издания Blic. Изданието отбелязва, че посещението в София идва непосредствено след визитата на Заев в Брюксел, като очакванията на македонския премиер са да осигури помощта на България за европейската интеграция на Македония. Медията цитира изявление на Бойко Борисов, според когото с избора на ново правителство на Македония може да се очаква разширяване на сътрудничеството между Българя и Макеодния и разширяване на подкрепата за евроатлантическата интеграция на Македония.", "date": "2017-06-20", "title": "Blic (Сърбия): Македонският премиер Зоран Заев започна двудневно посещение в България"}
{"url": "http://www.focus-news.net/news/2017/06/20/2406878/kosovo-nato-smyata-che-formiraneto-na-armiya-na-kosovo-mozhe-da-stane-samo-saglasno-konstitutsiyata-na-stranata.html", "text": "\"Косовските институции не трябва да бързат с формирането на армия на Косово, защото то може да стане само в съответствие с конституцията на страната.\" Това е заявил в Прищина помощникът на генералния секретар на НАТО по операциите Джон Манза, предават македонските медии. Манза е на посещение в косовската столица, където в Центъра за изследване на сигурността изнесе лекция \"НАТО и Западните Балкани\" и се срещна с политически лидери.\r\n\"Моят съвет е, че за да може да се гарантира трансформацията на силите за сигурност във въоръжени сили, трябва да има въздържаност и да се върви стъпка по стъпка, а не с прибързани решения. Ако тази трансформация не се осъществи по правилен начин, тя може да застраши цялостното ни сътрудничество\",смята помощникът на генералния секретар на алианса.", "date": "2017-06-20", "title": "Косово: НАТО смята, че формирането на армия на Косово може да стане само съгласно конституцията на страната"}
{"url": "http://www.focus-news.net/news/2017/06/20/2406921/gabrovo-uchastnik-v-izmamna-shema-po-stsenariya-okazvane-na-sadeystvie-pri-provezhdane-na-politseyska-aktsiya-e-zadarzhan-ot-politsiyata-v-tryavna.html", "text": "Участник в измамна схема по сценария „оказване на съдействие при провеждане на полицейска акция“ е задържан от криминалисти от Районно управление на МВР - Трявна. Това съобщиха от пресцентъра на МВР. Вчера, към 13 часа, 81-годишна местна жителка потърсила помощ в полицията, обяснявайки, че се предоверила на непознат мъж и след разговор по телефона оставила на уговорено място 3600 лева и златни накити. В хода на предприетите  незабавни действия, час по-късно, в района на ул. „Васил Левски“, криминалисти заловили 22-годишен жител на севлиевското село Батошево. При обиска, у него били  намерени парите и златните бижута. Извършен е оглед, образувано е досъдебно производство. Мъжът е задържан за срок до 24 часа, привлечен е в качеството на обвиняем за престъпление по чл. 209, ал. 1 във вр. с чл. 20, ал. 2 от НК, и му е наложена мярка за неотклонение „подписка“.", "date": "2017-06-20", "title": "Габрово: Участник в измамна схема по сценария „оказване на съдействие при провеждане на полицейска акция“ е задържан от полицията в Трявна"}
{"url": "http://www.focus-news.net/news/2017/06/20/2406922/sofiya-280-litra-kontrabanden-alkohol-e-otkrit-v-targovski-obekt-v-godech.html", "text": "Служители от икономическа полиция и РУ- Годеч осуетиха незаконната продажба на 280 литра контрабанден алкохол. Това съобщиха от пресцентъра на ОДМВР - София. \r\nНередовната акцизна стока е открита и иззета при полицейска операция за противодействие на съхранението и разпространението на акцизни стоки без бандерол. В хода на акцията, проведена съвместно от служители на РУ- Годеч и сектор „Противодействие на икономическата престъпност“ в ОДМВР- София, е извършена проверка на магазин за хранителни стоки в Годеч. В складовото помещение на търговския обект, в присъствието на управителя,  инспектиращите попаднали на десетки пластмасови бутилки с различна вместимост и бидон, пълни с контрабанден алкохол. Установеното количество - общо 280 литра, е иззето по надлежния ред. Действията по разследването продължават в рамките на образуваното по случая досъдебно производство. \r\nПри провеждането на операцията служителите на реда са иззели и 620 къса цигари без български акцизен бандерол, носени в пазарска торба от 62-годишна жителка на Годеч. По случая е образувана преписка за извършено административно нарушение по Закона за акцизите и данъчните складове.", "date": "2017-06-20", "title": "София: 280 литра контрабанден алкохол е открит в търговски обект в Годеч"}
{"url": "http://www.focus-news.net/news/2017/06/20/2406923/sofiya-politsiyata-zadarzha-17-godishen-uchenik-udaril-uchitelkata-si.html", "text": "Задържан е 17-годишен ученик, който е ударил учителката си. Това съобщиха за Агенция „Фокус“ от пресцентъра на МВР. Инцидентът е станал в Софийска професионална гимназия по туризъм, а сигналът за него е подаден около 12.30 часа. На място веднага са се отзовали полицаи и младежът е задържан. Все още се изясняват обстоятелствата около случая. \r\nИван ЛАЗАРОВ", "date": "2017-06-20", "title": "София: Полицията задържа 17-годишен ученик,  ударил учителката си"}
{"url": "http://www.focus-news.net/news/2017/06/20/2406924/aktsenti-v-predavaneto-chasat-na-karlovo-po-radio-fokus-plovdiv.html", "text": "В предаването „Часът на Карлово” по Радио „Фокус“-Пловдив днес ще проследим каква е готовността на Карлово за започващите събития от национален мащаб, които ще се проведат в града и по повод 180-ата годишнина от рождението на Васил Левски. На 22 и 23 юни Национален музей „Васил Левски”, Община Карлово, става домакин на Национална научна конференция „Васил Левски и Вътрешната революционна организация в борбата за национално освобождение”, посветена на 180 години от рождението на Апостола. Освен музея, организатори на форума са и Министерство на културата, Община Карлово, БАН и Фондация „Васил Левски”. Конференцията е част от националната програма за отбелязване на годишнината от рождението на Левски. Повече за програмата на конференцията ще разберем от Дора Чаушева, директор на музея.\r\nОколо 150 училища от цялата страна, които носят името на Васил Левски, ще се включат в Националния ученически събор „С Левски в ума и сърцето“, който ще се проведе също в Карлово на 27 и 28 юни. За подготовката на това събитие ще разказже зам.-кметът Антон Минев. Той ще анонсира и друга проява, свързана с годишнината.\r\nПредаването „Часът на Карлово” се излъчва всеки вторник, от 15.00 до 16.00 часа. Телефонът за връзка с нас е 032/65 25 65. Водещ е Цветана Тончева.", "date": "2017-06-20", "title": "Акценти в предаването „Часът на Карлово” по Радио „Фокус”-Пловдив"}
{"url": "http://www.focus-news.net/news/2017/06/20/2406925/kurirsarbiya-srabskata-armiya-poluchava-darenie-na-oborudvane-i-voenni-materiali-ot-kitay-v-kazarmata-v-panchevo.html", "text": "Сръбският президент Александър Вучич ще присъства на приемането на дарение на оборудване и военни материали от Китай в казармата \"Стевица Йованович\", предава електронното издание \"Kurir\".\r\nДарението е на стойност 7 млн. юана (около 900 000 евро) и включва 16 гумени лодки, извънбордови двигатели, 5 моторни снегохода и 10 преносими уреда за откриване на взривове.", "date": "2017-06-20", "title": "\"Kurir\"(Сърбия): Сръбската армия получава дарение на оборудване и военни материали от Китай в казармата в Панчево"}
{"url": "http://www.focus-news.net/news/2017/06/20/2406908/premierat-boyko-borisov-ako-se-podvedem-samo-po-natsionalisticheski-chuvstva-nishto-dobro-ne-ni-ochakva.html", "text": "Ако се подведем само по националистически чувства, нищо добро не ни очаква. Това каза премиерът Бойко Борисов след среща с министър-председателя на Македония Зоран Заев, предаде репортер на Агенция „Фокус“. Борисов заяви, че не харесва термина Западни Балкани и ще направи всичко възможно, ще разговаря с колегите си от Брюксел.  \"Разширяването на Балканите и присъединяването им не е само север-юг\", поясни той. \"Жизнено важно е инфраструктурната свързаност, чрез жп линии, чрез магистрала София -Скопие. Това ще отвори Македония във всички посоки. Искам да подчертая, че ще направим всичко възможно с приятелска Гърция да работим заедно, да решим всички проблеми\", заяви Борисов.  \r\nНа въпрос на какъв език ще бъде подписан Договорът за добросъседство, проблем ли ще е македонският език, Борисов коментира: \"Детайли, които всъщност са важни, не за днес, а за евентуално следващо поколение\". Борисов допълни, че има думи, които биха могли да имат различно тълкуване. \"В същото време ние като държава първи сме признали Македония. В Конституцията на Македония е казано какъв език има тази държава. Съответно договора тя трябва да подпише на езика, който е вписан в Конституцията ѝ, иначе ще си нарушите Конституцията\", заяви българският премиер. По думите му след като външните министри на двете държави стигнат до последно преглеждане на документа тогава македонският премиер и останалите им колеги ще вземат решение. \r\n\"Какво значи обща история и за кой период? Различните историци определят различни периоди. От 1991 г. Македония има своя история, тя не е обща. Ако искаме да запишем обща история влизаме в друго противоречие. Години се спори кое е общо и кое не, кои празници са общи, вместо да се караме за тях да се радват и от едната и от другата страна. Тодор Александров може ли да бъде повод за радост и в Скопие, и в София. Според мен може. Дори и Вапцаров, нашите герои\", коментира още Бойко Борисов \"Ако искате може да се вкараме в тази тема. Има достатъчно остри хора и общности и в България, и в Македония, мърдане напред няма\", добави той. \r\n\"Аз съм много добронамерен човек и истински обичам вас като хора. По-близък народ нямаме. Когато историците предложат термини, за да затворим този договор. ще е огромен успех и крачка напред. Ще дадем добър пример на Балканите и ще отворим път на Македония по пътя към НАТО и ЕС. Затова искаме да го направим. Ако се подведем само по националистически чувства нищо добро не ни очаква\", уточни Борисов.\r\nМариела РУСЕВА", "date": "2017-06-20", "title": "Премиерът Бойко Борисов: Ако се подведем само по националистически чувства, нищо добро не ни очаква"}
{"url": "http://www.focus-news.net/news/2017/06/20/2406926/varna-narodniyat-predstavitel-ot-gerb-d-r-ruslan-toshev-provede-priemen-den-s-grazhdani.html", "text": "Народният представител от ПП ГЕРБ-Варна д-р Руслан Тошев проведе приемен ден с граждани. По време на срещата той бе запознат с въпроси от различно естество. Това съобщиха от пресцентъра на ПП ГЕРБ – Варна.\r\nДама от град Дългопол, председател на Регионалната асоциация на инвалидите в областта, представи пред Тошев пакет от мерки, които асоциацията е набелязала за борба с фалшивите телкове.\r\nПо време на приемния му ден д-р Руслан Тошев бе запознат също с казус с управлението на бизнес, свързан с фотоволтаични централи, както и с имотни проблеми на граждани.", "date": "2017-06-20", "title": "Варна: Народният представител от ГЕРБ д-р Руслан Тошев проведе приемен ден с граждани"}
{"url": "http://www.focus-news.net/news/2017/06/20/2406927/sliven-60-godishen-mazh-e-zaginal-pri-katastrofa-po-patya-sliven-topolchane.html", "text": "60-годишен мъж е загинал при катастрофа по пътя Сливен - Тополчане, съобщиха от пресцентъра на ОДМВР - Сливен. Днес в 09,40 часа е постъпил сигнал за настъпило пътно произшествие на пътя град Сливен - село Тополчане. Лек автомобил „Пежо”, управляван от мъж на 60 години от град Сливен се е ударил с лек автомобил „Рено”, управляван от 47-годишен водач от град Карнобат. От произшествието на място е загинал 60-годишният мъж. Водачът на лекия автомобил „Рено” и пътуващото с него дете на 7 години са откарани в МБАЛ-Сливен и настанени за лечение. Причините за произшествието са в процес на установяване. По случая е образувано досъдебно производство.", "date": "2017-06-20", "title": "Сливен: 60-годишен мъж е загинал при катастрофа по пътя Сливен - Тополчане"}
{"url": "http://www.focus-news.net/news/2017/06/20/2406930/evropeyski-sravnitelen-analiz-na-inovatsiite-za-2017-g-shvetsiya-otnovo-e-lider-po-inovatsii-v-es.html", "text": "През последната година резултатите в областта на иновациите в ЕС продължиха да бъдат добри, въпреки донякъде нееднаквия напредък, наблюдаван в Европа, се казва в съобщение от пресслужбата на Европейската комисия\r\nТова е един от основните резултати от последния Европейския сравнителен анализ на иновациите, който днес бе публикуван от Европейската комисия. Като цяло резултатите в областта на иновациите са се подобрили в 15 страни, въпреки че сред тези държави членки съществуват големи разлики. Лидер по иновации остава Швеция, а Литва, Малта, Нидерландия, Австрия и Обединеното кралство са най-бързо развиващите се държави членки в тази област. В глобален мащаб ЕС постепенно настига Канада и САЩ, но Южна Корея и Япония все още заемат първите места. Сред международните конкуренти Китай показва най-бърз напредък. \r\nЕлжбета Бенковска, комисар по въпросите на вътрешния пазар, промишлеността, предприемачеството и МСП, заяви: „Промишлеността на ЕС продължава да въвежда иновации, но ние все още изоставаме от редица световни лидери в областта на иновациите. В епохата на глобализацията и бързите промени в областта на технологиите иновациите са все така от същностно значение за осигуряване на основа за благоденствието на нашите граждани и на европейската икономика в по-широк аспект. Инициативата на Комисията „За подкрепа на стартиращите и разрастващите се предприятия“ и „Новата европейска програма за умения“ целят по-натататъшно подобряване на средата за развитие на иновациите“. \r\nКарлош Моедаш, комисар по въпросите на изследванията, науката и иновациите, заяви: „Европейският сравнителен анализ на иновациите“ показва, че е възможно да се направи повече за подобряване на резултатите на научните изследвания и иновациите. Ето защо ние рязко засилваме подкрепата за авангардните иноватори чрез пилотния „Европейски съвет по иновациите“ в рамките на „Хоризонт 2020“ — рамковата програма за научни изследвания и иновации на ЕС“.", "date": "2017-06-20", "title": "Европейски сравнителен анализ на иновациите за 2017 г.: Швеция отново е лидер по иновации в ЕС"}
{"url": "http://www.focus-news.net/news/2017/06/20/2406931/api-dvizhenieto-po-podbalkanskiya-pat-v-rayona-na-sliven-shte-bade-ogranicheno-na-21-yuni-za-provezhdane-na-shampionat-po-koloezdene.html", "text": "Утре - 21 юни, от 16.30 до 20.00 часа ще бъде ограничено движението по път I-6 София – Бургас, в района на Сливен, за провеждането на държавния шампионат по колоездене. Ограничението ще бъде от разклона за с. Гавраилово (км 378+860) при пътния възел в кв. „Речица“ в град Сливен (км 388+687). Това съобщиха от пресцентъра на Агенция \"Пътна инфраструктура\".\r\nШофьорите могат да използват обходен маршрут от пътния възел при с. Гавраилово по общински път SLV2076, в посока с. Злати войвода и по път II-66 да продължат към Сливенски минерални бани, до пътния възел при кв. „Речица“ в град Сливен и обратно.\r\nНеобходимо е шофьорите да карат внимателно и да спазват стриктно поставената сигнализация и указанията на контролните органи.", "date": "2017-06-20", "title": "АПИ: Движението по Подбалканския път, в района на Сливен, ще бъде ограничено на 21 юни за провеждане на шампионат по колоездене"}
{"url": "http://www.focus-news.net/news/2017/06/20/2406932/dimitar-margaritov-predsedatel-na-kzp-predostavyaneto-na-turisticheski-uslugi-v-nekategorizirani-obekti-e-vse-po-ryadko-sreshtano-narushenie.html", "text": "Несъответствието на качеството или обема на договорените услуги с предоставеното на място е най-честият повод гражданите да се обръщат към Комисията за защита на потребителите (КЗП) през летните месеци, когато става дума за туристически услуги. Това каза председателят Димитър Маргаритов в студиото на телевизия „Би Ай Ти”, съобщиха от пресцентъра на КЗП. \r\n„Основното нарушение, за което се адресират жалби към нас от страна на потребители в сферата на туризма, е разминаването на това, което туристите получават на мястото, с онова, което им е било оферирано, когато са избирали. Например, имаме обект, който трябва да е с определен брой звезди и трябва да предоставя точно определени услуги, които Вие искате да има – фитнес, масаж и т.н. Впоследствие обаче се оказва, че за да Ви направят масаж, трябва да отидете някъде в друг обект или че фитнес залата представлява само една бягаща пътечка. Подобни нарушения се срещат, както на наша територия, така и в чужбина. Контролните ни функции се разпростират върху пазара в България. Но в потребителските спорове с трансграничен елемент се намесва Европейският потребителски център, който функционира към нас”, обясни Маргаритов. \r\nПредседателят акцентира върху това, че в изминалите периоди много по-често срещано нарушение е било предоставянето на туристически услуги в некатегоризирани обекти, което вече почти го няма. „Ако преди 5-6 години на сезон е имало по около 50-60 и повече затворени обекта, защото нямат категоризация, през миналия сезон – въпреки че нашите проверки не са по-малко на брой – тези обекти бяха едва 12”, посочи той. Маргаритов обърна внимание на това, че все още обаче съществува известен проблем с т. нар. апартаменти под наем. Той уточни, че при тях е много трудно да се установи дали действително там се предоставя туристическа услуга. „Когато проверяваме, ние също изпитваме проблем, понякога дължащ се и на това, че настанените в тях потребители не ни съдействат. Те се оказват „братовчеди” или някакви други роднини на хазяина. Разбира се, възможно е някои от тези хора да си заплащат съответните курортни такси и да осъществяват дейността съвсем легално”, добави председателят. \r\nПо отношение на ол инклузива Маргаритов коментира: „Жалбите касаят най-вече това, че не всички услуги, които са включени в първоначалния пакет, се предоставят или пък се оказва, че част от тях не са all inclusive, а са „all exclusiv”e и трябва да си ги платите допълнително.” \r\nВъв връзка с осигуряването на принадлежностите за плажа пък, той каза, че е добре хората да ги закупят далеч преди да тръгнат на почивка, а не в последния момент от временни обекти по пътя към плажа. „Макар, че ако този обект функционира съгласно изискванията на закона и ако търговците имат съответните документи и сертификати, не би следвало да има проблем”, допълни Маргаритов. \r\nПредседателят посочи, че най-често срещаните нарушения при покупки през Интернет са опити на търговците да ограничат правата на потребителите по закон или да препятстват правото им да ги упражнят. „Ако пазаруваме стоки, може да се окаже, че това, което сме харесали и поръчали, не идва точно в този вид. Тогава правото на отказ брани потребителя от това да придобие нещо, което не е пожелал. Тук едно от най-често срещаните нарушения, са различни ходове, чрез които търговците се опитват да препятстват това право на отказ – например да намалят срока за реализирането му от 14 дни по закон на 7 дни. Също така – невъзстановяване навреме на парите. Връщате стоката, търговецът е длъжен също в 14-дневен срок да Ви върне обратно парите по начина, по който вие сте платили. Минава месец, месец и половина, Вие все още очаквате парите си. Тогава следва да подадете жалба в КЗП. В 2/3 от случаите, в които сме били сезирани с жалба по повод забавяне връщането на парите, препятстване правото на отказ, рекламации за дефектни стоки, сме съдействали на хората за намиране на решение, което ги удовлетворява. Това дори се явява като спомагателна наша функция, защото като контролен оран ние имаме основна задача да констатираме нарушенията и да санкционираме нарушителя. Но си даваме много ясна сметка, че ефектът от нашата работа би бил истински само тогава, когато хората, обръщайки се към нас – а те са над 20 000 годишно – бъдат удовлетворени от нашата намеса”, каза още Маргаритов.", "date": "2017-06-20", "title": "Димитър Маргаритов, председател на КЗП: Предоставянето на туристически услуги в некатегоризирани обекти е все по-рядко срещано нарушение"}
{"url": "http://www.focus-news.net/news/2017/06/20/2406934/aktsenti-v-predavaneto-panagyurishte-stolitsa-na-svobodata.html", "text": "В днешното издание на съвместното предаване на Радио „Фокус“ – Пазарджик и Община Панагюрище - „Панагюрище – столица на свободата“, в рубриката ни „Хора и традиции”, ще ви разкажем за това как ще премине Празникът на минералната вода, здравето и дълголетието в село Баня. От секретаря на читалището в селото Радка Мутева ще чуете  каква е програмата на празника и кои от легендите за целебната сила на водата, съхранени в селото ще оживеят. \r\nВъв втората част на предаването, в рубриката ни „Минало славно”, ще разговаряме със Светла Узунова, уредник и завеждащ Природонаучен отдел към Исторически музей – Панагюрище. Поводите са два – първият е свързан с отбелязването на 146 години от рождението на един от известните жители на Панагюрище – Никола Делирадев, а вторият е за най-интересните експонати в Природонаучната сбирка и за ремонта на сградата й, който е в ход. \r\nПредаването „Панагюрище – столица на свободата“ се излъчва всеки вторник по b>Радио „Фокус“ – Пазарджик от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2017-06-20", "title": "Акценти в предаването „Панагюрище – столица на свободата“"}
{"url": "http://www.focus-news.net/news/2017/06/20/2406935/vratsa-narodniyat-predstavitel-petya-avramova-za-vtora-poredna-godina-obyavi-initsiativata-knigata-moy-priyatel.html", "text": "Народният представител Петя Аврамова за втора поредна година обяви инициативата – „Книгата – мой приятел”, съобщиха от пресцентъра на ПП ГЕРБ. Стартът ѝ бе даден по време на тържество в парка на ж.к. „Дъбника”, където бе монтирана и къщичка за книги. Тя е подарък от народния представител Петя Аврамова за всички посетители на парка. В празника се включиха деца от детските градини „Зора” и „Знаме на мира”.  \r\n„Мили деца, днешния юнски ден посвещаваме на книгата. Книгата е ваш приятел. В нея ще намерите много приключения, забавни игри, много поуки, знание и мъдрост. С помощта на вашите родители, учители, баби и дядовци вие се впускате в този свят на приключения. Днес подарявам на всички, които посещават прекрасния парк в ж.к. „Дъбника” една къщичка за книги. Вярвам, че тя ще стане любимо място на всички вас, така че освен много весели игри в този парк да може да намерите своята книжка и да прочетете вашата приказка”, каза Петя Аврамова. Тя благодари на директора на Регионална библиотека „Христо Ботев” – Враца за съдействието при провеждане на инициативата „Книгата – мой приятел”. \r\n„Стартирахме инициативата миналата година, тя се оказа много успешна и стана традиционна. В нея могат да се включат всички ученици от Враца. За да бъдем справедливи те са разделени в три възрастови групи  – от 7 до 10 години, от 11 до 14 години и над 14 годишна възраст. В края на ваканцията тримата най-активни читатели ще бъдат определени с помощта на директора на библиотеката Силвия Врачовска и служителите в различните отдели. За всички тях съм подготвила награди, ваучер за закупуване на книги”, допълни Петя Аврамова.\r\nСилвия Врачовска благодари за подарената къщичка за книги и призова децата да се грижат за нея и да връщат прочетените книжки.  \r\nПетя Аврамова прочете приказката „Пепеляшка” на деца от детските градини „Зора” и „Знаме на мира”. Те от своя страна поздравиха народния представител с две любими песнички. Празникът завърши с много балони и добро настроение.", "date": "2017-06-20", "title": "Враца: Народният представител Петя Аврамова за втора поредна година обяви инициативата – „Книгата – мой приятел”"}
{"url": "http://www.focus-news.net/news/2017/06/20/2406933/afp-nay-malko-devetima-sa-zaginali-pri-samoubiystven-atentat-v-somaliyskata-stolitsa.html", "text": "Най-малко девет души са загинали при нов самоубийствен атентат в сомалийската столица Могадишу, предава AFP. Отговорност за нападението поеха членовете на свързаната с „Ал Кайда“ групировка „Аш Шабаб“.\r\n„Експлозията уби много хора… бе потвърдено за деветима и два пъти повече ранени“, заяви за агенцията източник от местните сили за сигурност.Тереза Герова", "date": "2017-06-20", "title": "AFP: Най-малко деветима са загинали при самоубийствен атентат в сомалийската столица"}
{"url": "http://www.focus-news.net/news/2017/06/20/2406936/smolyan-kmetat-nikolay-melemov-shte-e-domakin-na-petiya-natsionalen-folkloren-festival-na-horata-s-uvrezhdaniya-koyto-shte-se-provede-na-24-i-25-yuni.html", "text": "Кметът Николай Мелемов ще е домакин на Петия национален фолклорен фестивал на хората с увреждания, който ще се проведе на 24 и 25 юни в Смолян, съобщиха от пресцентъра на Община Смолян. Проявата се организира от фондация „Център за устойчиво развитие, образование и напредък“ в Неделино. \r\nФестивалът ще се проведе с финансовата подкрепа на Агенцията за хора с увреждания и е под патронажа на евродепутата Владимир Уручев. Петият национален фолклорен фестивал за хора със специфични потребности е под надслов „Открий себе си и мечтай!“. „За нас ще е удоволствие да дойдат както преди две години в Смолян стотици таланти от страната, да се почувстват пълноценни, да заживеят в света на изкуството, да се разтъжат със свои приятели-самодейци, с които се виждат предимно на подобни събития“, посочи управителят на фондацията Емил Костов. \r\nКметът Николай Мелемов още на предишния събор през 2015 г. е дал съгласието си фестивалът да се премести от връх „Света Неделя“ , Златоградско, поради трудните условия там, с думите: „Възхищавам се от волята и желанието ви да намирате реализация като независими, пълноценни и активни личности“. Костов благодари на община Смолян, ĸoятo е пpигoдилa мecтa зa xopa c ĸoличĸи и те cпoĸoйнo могат да се движат пo Aмфитeaтъpа и дo aдминиcтpaтивнитe cгpaди. \r\nПроявата ще има състезателен характер и участниците ще бъдат оценени от професионално жури. Поканени са хора от цялата страна, но максималният брой активни участници от една организация на СИБ трябва да е до 12 изпълнители. Регламентът на изпълненията е 2 групови песни, един дует и едно соло. Очаква се да пристигнат нaд 700 изпълнитeли. Te ca oт 50 cъюзни opгaнизaции нa xopa c yвpeждaния oт цялaтa cтpaнa. Учacтиe ca зaявили и гpyпи oт Cъpбия, Maĸeдoния и Гъpция. Както и на предишния фестивал, във фоайето на РДТ „Николай Хайтов” ще се направи изложение на различни изделия и сувенири, изработени от хора с увреждания. B cъбoтa и нeдeля Cмoлян щe ce oглacи c нapoдни пecни, тaнци и мyзиĸa oт вcичĸи фoлĸлopни paйoни нa cтpaнaтa и oт чyжбинa.", "date": "2017-06-20", "title": "Смолян: Кметът Николай Мелемов ще е домакин на Петия национален фолклорен фестивал на хората с увреждания, който ще се проведе на 24 и 25 юни"}
{"url": "http://www.focus-news.net/news/2017/06/20/2406928/korneliya-ninova-bsp-manol-genov-sam-shte-se-otkazhe-ot-imuniteta-si-ot-bsp-zastavame-zad-kolegata-si-i-se-nadyavame-na-barzo-i-obektivno-razsledvane.html", "text": "Манол Генов сам ще се откаже от имунитета си - от БСП заставаме зад колегата си и се надяваме на бързо и обективно разследване. Това каза лидерът на БСП Корнелия Нинова във връзка с искания имунитет на народния представител от ПГ на „БСП за България“ от 17-ти МИР Пловдив област Манол Генов, предаде репортер на Агенция „Фокус“. Според нея такова разследване ще даде възможност Манол Генов да си изчисти името. Тя уточни, че най-вероятно народният представител от БСП ще се откаже от имунитета си в сряда. По думите ѝ след като Манол Генов си предостави имунитета няма да има нужда от създаване на комисия в парламента. Лидерът на БСП обясни, че народният представител Манол Генов е направил изявление преди малко и подчерта, че БСП споделя всичко, което той е казал в него.„Фокус“ припомня: Главният прокурор Сотир Цацаров внесе в Народното събрание искане за снемане имунитета на народния представител от Парламентарната група на \"БСП за България\" Манол Генов. Искането се основава на доказателства от разследване на Окръжна прокуратура – Пловдив, изпратено по компетентност на Софийска градска прокуратура. От събраните в хода на досъдебното производство доказателства се установява, че в периода 1 март 2017 г. – 30 март 2017 г. в град Асеновград в съучастие като съизвършител с Николай Христев е организирал предлагането и даването на имотна облага - паричната сума от 25 лв. за глас на живущи в гр. Асеновград физически лица, с цел да ги склони да упражнят избирателното си право в негова полза и в полза на политическа партия на изборите за народни представители, провели се на 26.03.2017 г.\r\nДеница КИТАНОВА", "date": "2017-06-20", "title": "Корнелия Нинова, БСП: Манол Генов сам ще се откаже от имунитета си -  от БСП заставаме зад колегата си и се надяваме на бързо и обективно разследване"}
{"url": "http://www.focus-news.net/news/2017/06/20/2406929/sreshtata-borisov-zaev-ministar-predsedatelyat-na-balgariya-podcherta-znachenieto-na-infrastrukturnite-vrazki-mezhdu-dvete-strani.html", "text": "В рамките на днешната среща с македонския министър-председател Зоран Заев, премиерът на България Бойко Борисов подчерта значението от инфраструктурното свързване на двете съседни държави, предава „Р.С. Европа“ в македонската си редакция.\r\nВ София Борисов отбеляза, че Македония е вече вътрешно стабилна, което й предоставя шанс да допринесе за това гражданите й да се чувстват по-добре. Българският премиер увери, че страната му иска да окаже съдействие на Македония по пътя и към евроатлантическата интеграция. Постигнато е съгласие Договорът за добросъседство между София и Скопие да бъде подписан на 2 август, когато се чества Илинден. Тереза Герова", "date": "2017-06-20", "title": "Срещата Борисов-Заев: Министър-председателят на България подчерта значението на инфраструктурните връзки между двете страни"}
{"url": "http://www.focus-news.net/news/2017/06/20/2406941/veernje-novosti-sarbiya-bivshiyat-nachalnik-na-gsht-na-srabskata-armiya-general-neboysha-pavkovich-v-parvo-intervyu-za-boevete-v-kosovo-prez-1999-g.html", "text": "\"Сраженията срещу АОК и части на редовната албанска армия в Косово през 1999 г. се водеха в изключително тежки условия, под непрекъснати натовски бомбардировки, като често пъти  бяхме подложени на удари дори от стратосферата.\" Това заявява в първото си интервю за белградския \"Večernje novosti\" бившият началник на сръбския Генерален щаб, генерал Небойша Павкович, който по време на войната от 1999 г. командваше 3-та армия, дислоцирана в Косово.\r\nСпоред Павкович сраженията срещу \"терористите от АОК и редовните албански части са се водили почти непрекъснато от 9 април до 14 юни 1999 г.\".\r\nБившият генерал определя като най-тежки сраженията, водени от Призренската бригада при Дреница и от сръбските снайперисти при Пащрик, край Призрен, в които частите под негово командване са изгубили общо 151 убити и ранени военнослужещи срещу 800-1000 неприятели.\r\n\"В тези боеве ние бяхме подложени на непрекъснати бомбардировки от американските \"В-52\" и \"В1\"- разказва генерал Павкович.\r\nПрез 2009 г. генерал Павкович беше осъден от Трибунала в Хага на 22 години затвор, който излежава във финландия.", "date": "2017-06-20", "title": "\"Večernje novosti\" (Сърбия): Бившият началник на ГЩ на сръбската армия генерал Небойша Павкович в първо интервю за боевете в косово през 1999 г."}
{"url": "http://www.focus-news.net/news/2017/06/20/2406938/ombudsmanat-maya-manolova-shte-predstavi-izsledvane-za-detskata-agresiya-i-nasilie-nad-podrastvashtite.html", "text": "Омбудсманът Мая Манолова и Фондация „П.У.Л.С.“ организират национална кръгла маса за детската агресия и насилието над подрастващите, съобщиха от пресцентъра на Омбудсмана на Р България. \r\nФорумът ще се състои утре, 21 юни, от 11.00 часа в институцията на омбудсмана – гр. София, ул. „Георг Вашингтон“ № 22. Поканени са представители на държавни институции, както и експерти от неправителствения сектор, които работят по проблемите и превенцията на насилието над деца.\r\nНа кръглата маса ще бъдат представени данни от анкета, проведена по поръчка на омбудсмана, в която деца и младежи отговорят на въпроси, като били ли са обект на агресия, от кого и къде са потърсили помощ. \r\nФондация „П.У.Л.С.“ ще оповести предварително изследване на нагласите за „телесно наказание“ на деца у нас.", "date": "2017-06-20", "title": "Омбудсманът Мая Манолова ще представи изследване за детската агресия и насилие над подрастващите"}
{"url": "http://www.focus-news.net/news/2017/06/20/2406940/ep-novo-prilozhenie-shte-pomogne-na-chuzhdite-grazhdani-v-es-da-vlyazat-na-trudoviya-pazar.html", "text": "По повод на Световния ден на бежанците Европейската комисия стартира днес „Инструмент за профил на уменията на граждани на трети държави“, се казва в съобщение от преслужбата Европейската комисия.\r\nИнструментът представлява офлайн и онлайн уеб редактор, който ще даде възможност на гражданите на трети държави да представят своите умения, квалификации и опит по начин, добре разбираем от работодателите, доставчиците на услуги за образование и обучение и организациите, работещи с мигранти, в целия Европейски съюз. \r\nКомисарят по заетостта, социалните въпроси, уменията и трудовата мобилност Мариан Тейсен заяви: „В света на труда днес трябва всички да могат напълно да използват своите умения на пазарите на труда. Способностите на чуждите граждани в ЕС не трябва да бъдат пропилявани. Нашият „инструмент за профил на уменията“ ще ги улесни при търсенето им на работа. Той ще позволи също на националните администрации да придобиват ясна представа за уменията и квалификациите им, което ще помогне на тези администрации да се справят с предизвикателствата и да се възползват от възможностите, свързани с интеграцията на бежанците, лицата, търсещи убежище, и другите мигранти на пазара на труда. Това ще е от полза за всички.“ \r\nДимитрис Аврамопулос, комисар по въпросите на миграцията, вътрешните работи и гражданството, заяви: „Идващите у нас мигранти притежават опит, способности и умения, които могат да донесат реална полза за нашите икономики и общества. Ето защо инвестирането в интеграцията на пазара на труда е от първостепенно значение. Успешната интеграция е от решаващо значение, ако искаме да превърнем миграцията във възможност за всички. Нашият „профил на уменията“ ще съкрати времето, за което новопристигналите граждани на държави извън ЕС си намират работа, като подчертае индивидуалните им умения.“ \r\nИнструментът за профил на уменията ще бъде първото средство за приемните центрове, службите за интеграцията, публичните служби по заетостта и другите организации, предлагащи услуги за граждани на трети страни. Инструментът ще гарантира признаването на уменията и образованието им и освен това ще ги насочва към обучение, образование или заетост. Освен че дава общ преглед на профила на уменията на чуждите граждани — точно както автобиографията — инструментът помага на организациите, работещи в областта на миграцията, да набележат специфичните нужди на отделните хора да се интегрират на пазара на труда. Това ще опрости процеса на намиране на подходящи свободни работни места за търсещите работа.", "date": "2017-06-20", "title": "ЕП: Ново приложение ще помогне на чуждите граждани в ЕС да влязат на трудовия пазар"}
{"url": "http://www.focus-news.net/news/2017/06/20/2406943/darzhavniyat-glava-rumen-radev-se-sreshtna-s-glavniya-inspektor-v-inspektorata-kam-vss-teodora-tochkova.html", "text": "Президентът Румен Радев проведе работна среща с Главния инспектор в Инспектората към Висшия съдебен съвет (ВСС) Теодора Точкова на „Дондуков“ 2. Това съобщиха от прессекретариата на държавния глава. Разговорът е част от поредица консултации, които президентът провежда с представители на правосъдната система и изпълнителната власт по теми, свързани със съдебната реформа.\r\nПо време на срещата бяха обсъдени дейността и ефективното реализиране на правомощията на Инспектората за постигане на независимо и бързо правосъдие, както и мерки за повече предвидимост и непротиворечивост в съдебната практика.", "date": "2017-06-20", "title": "Държавният глава Румен Радев се срещна с главния инспектор в Инспектората към ВСС Теодора Точкова"}
{"url": "http://www.focus-news.net/news/2017/06/20/2406937/reuters-frenskata-politsiya-e-otkrila-orazhiya-v-doma-na-napadatelya-ot-shanz-elize.html", "text": "Мъжът, който вряза превозно средство в полицейски ван на популярния парижки булевард „Шанз Елизе“, е държал оръжия в дома си и е притежавал разрешително за употребата им, въпреки че е попаднал в полезрението на властите, предава Reuters, като се позовава на източници от правоохранителните органи. \r\nСледователите са съставили опис на оръжията и оборудването, намерено  в дома на 31-годишния мъж, загинал при атаката.\r\nМинистър-председателят на Франция Едуар Филип увери, че лицето е получило лиценз за притежание на оръжие, преди да бъде определен от службите като потенциално опасен заради връзки с предполагаеми ислямисти. По това време не е имало основателна причина да му бъде отказано разрешителното, подчерта премиерът.\r\nФилип отбеляза, че е \"напълно възможно\" лицензът да е бил активен по времето, когато нападателят е бил под наблюдение на службите за сигурност. \r\n\"Никой не може да бъде щастлив - със сигурност не и аз, че някой, който е в списъка за наблюдение на службите за сигурност, може да продължи да се възползва от подобно разрешително“, коментира Филип пред телевизионния канал BFM TV.Тереза Герова", "date": "2017-06-20", "title": "Reuters: Френската полиция е открила оръжия в дома на нападателя от „Шанз-Елизе“"}
{"url": "http://www.focus-news.net/news/2017/06/20/2406942/kandidatat-za-kmet-na-obshtina-antonovo-ali-aliev-na-obshtina-antonovo-e-nuzhna-promyana-i-uskoreno-tempo-na-razvitie.html", "text": "Кандидатът за кмет на община Антоново Али Алиев и общинският ръководител на партията Елка Станчева посетиха село Семерци. Това съобщиха от пресцентъра на ПП ГЕРБ.\r\nАли Алиев запозна присъстващите с основните приоритети в своята програма, касаещи подобряване на пътната инфраструктура, развитие на туризма и селските райони.  Той посочи, че на община Антоново е нужна промяна и ускорено темпо на развитие. „Ще се стремим да осигурим необходимите условия, за да привлечем инвеститори и да се разкрият нови работни места”, каза Алиев. Той поясни, че има възможностите и знанията да промени ситуацията в Община Антоново към по-добро. \r\nОбщинският ръководител на ПП ГЕРБ-Антоново Елка Станчева заяви, че най-важното на предстоящия местен вот е всеки да гласува отговорно и по съвест. „За да се изпълнят всички добри намерения е необходимо да се обединим и на 2 юли да гласуваме с номер 3 в бюлетината”, подчерта Елка Станчева.", "date": "2017-06-20", "title": "Кандидатът за кмет на община Антоново Али Алиев: На община Антоново е нужна промяна и ускорено темпо на развитие"}
{"url": "http://www.focus-news.net/news/2017/06/20/2406947/blagoevgrad-shte-se-izvarshi-planova-profilaktika-na-vodoprovodni-mrezhi-i-saorazheniya-na-naseleni-mesta-v-obshtinata.html", "text": "„Водоснабдяване и канализация“ ЕООД – Благоевград  ще извърши планова профилактика (почистване и дезинфекция) на резервоарите и водопроводната мрежа на населените места, които обслужва на територията на област Благоевград (за община Благоевград - селски райони) в периода 19 юни – 7 юли, съобщиха от пресцентъра на Община Благоевград. Списъкът на населените места е следният: \r\n- с. Селище: от 08:00 часа на 27.06.2017- вторник до 17:00 часа на 28.06. 2017- сряда;\r\n- с. Зелен дол: от 08:00 часа на 26.06.2017- понеделник до 17:00 часа на 27.06. 2017- вторник;\r\n- с. Падеш и с. Долно Лешко: от 08:00 часа на 06.07.2017- четвъртък до 17:00 часа на 07.07. 2017- петък;\r\n- с. Горно и Долно Българчево: от 08:00 часа на 28.06.2017- сряда до 17:00 часа на 29.06. 2017- четвъртък;\r\n- с. Горно Церово: от 08:00 часа на 03.07.2017- понеделник до 17:00 часа на 04.07. 2017- вторник;\r\n- с. Мощанец: от 08:00 часа на 04.07.2017- вторник до 17:00 часа на 05.07. 2017- сряда.\r\nПоради профилактиката горепосочените населени места в посочения период ще бъдат с нарушено водоснабдяване. \r\n „Водоснабдяване и канализация“ ЕООД- Благоевград обръща внимание, че водата в периода на профилактика за конкретното населено място няма да бъде годна за питейно-битови нужди.", "date": "2017-06-20", "title": "Благоевград: Ще се извърши планова профилактика на водопроводни мрежи и съоръжения на населени места в общината"}
{"url": "http://www.focus-news.net/news/2017/06/20/2406944/korneliya-ninova-bsp-poluchihme-pokana-ot-ministar-nikolay-nankov-za-sreshta-v-chetvartak-nadyavam-se-da-finalizirame-razgovorite-za-protsedurata-po-sobstvenostta-na-buzludzha.html", "text": "Получихме покана от министъра на регионалното развитие за среща в четвъртък, на която ние ще отидем с юристи и се надявам на тази среща да финализираме разговорите за процедурата, по която ще получим собствеността върху паметника. Това каза лидерът на БСП Корнелия Нинова по време на пресконференция във връзка със собствеността на паметника „Бузлуджа“, предаде репортер на Агенция „Фокус“. „През 2011 г. правителството на Бойко Борисов предлага на БСП да й прехвърли безвъзмездно собствеността върху дом – паметник „Бузлуджа“. Ние решихме, новото ръководство, да приемем това предложение по две причини. Първата е принципна, втората е такава, каквато се отнася до БСП. Първата е - различни правителства от различни партии не се грижат за паметниците на България и те се рушат. Това се случва години наред. Тези паметници освен, че са част от историята на България, са част и от настоящето, защото възпитават младите в отношение уважение към предците ни. Ето защо започнахме първата национална кампания за възстановяване на всички войнишки паметници“, заяви Нинова. „Бузлуджа е историческо място за стотици хиляди социалисти през всички тези години. Освен това е и архитектурна ценност и ние не можем да гледаме как се руши“, заяви Нинова. Тя уточни, че ако бъде предоставена собствеността на паметника на БСП, първата стъпка, която ще направят е да обезопасят мястото и да се спре разрухата, която се случва. „Срещнахме се с арх. Георги Стоилов, който има авторските права. Срещнахме се с част от екипите, които навремето са творили там, рисували и правили музайки и заедно с тяхно съгласие обсъждаме варианти за реставрацията и възстановяването на паметника“, коментира Нинова. По думите й към екипите са пожелали да се включат млади архитекти, млади художници и БСП подготвя среща с тях. Тя поясни, че БСП обсъжда различни варианти за финансирането на паметника. „Първоначалното укрепване, за да спре разрухата може би ще направим със собствени средства. Оттук нататък обсъждаме няколко възможности за национални, дарителски кампании и с други партии, с които имаме отношение на Балканите и в Европа“, заяви лидерът на БСП. Тя поясни, че ако в четвъртък разговорите на БСП приключат добре с Министерски съвет, ще обявят какво ще правят оттук нататък.", "date": "2017-06-20", "title": "Корнелия Нинова, БСП: Получихме покана от министър Николай Нанков за среща в четвъртък, надявам се да финализираме разговорите за процедурата по собствеността на \"Бузлуджа\""}
{"url": "http://www.focus-news.net/news/2017/06/20/2406948/varna-apelativniyat-sad-zadarzha-pod-strazha-mazh-prichinil-v-piyano-sastoyanie-smart-na-patya-i-izbyagal-ot-mestoproizshestvieto.html", "text": "Състав на Варненския апелативен съд отмени определение на Окръжен съд Добрич от 7 юни тази година и измени от „домашен арест“ в „задържане под стража“ мярката за неотклонение на Нуредин Алиш, привлечен като обвиняем за това, че причинил в пияно състояние смърт на пътя и избягал от местопроизшествието. Това съобщиха от пресцентъра на Апелативен съд – Варна. Втората съдебна инстанция уважи частния протест на Окръжна прокуратура Добрич, според който първоинстанционният съд е пренебрегнал реалната опасност обвиняемият да се укрие от наказателно преследване.\r\nПресслужбата на Апелативен съд – Варна уточнява, че пътно-транспортното произшествие е станало около 21,30 часа на 4 юни тази година в с.Орляк, община Тервел. Според обвинението, Алиш нарушил правилата за движение по пътищата и по непредпазливост, в пияно състояние причинил смъртта на 52 годишен мъж, като избягал от местопроизшествието. Законодателят е предвидил за това деяние наказание „лишаване от свобода”.\r\nСпоред защитата на обвиняемия, по делото няма категорични данни, че Нуредин е бил пиян по време на произшествието, тъй като кръвната му проба е била взета едва след 7,00 часа на следващия ден.\r\nКакто първата, така и втората съдебна инстанция обаче намират, че са събрани достатъчно доказателства, които да обосноват извод, че именно Алиш е извършител на посоченото деяние. Има свидетелски показания, констатации в протокола за оглед на местопроизшествието, в протокола за оглед на веществените доказателства и в други документи.\r\nЗа разлика от съда в Добрич, Варненският апелативен съд намира, че повдигнатото обвинение е за тежко престъпно деяние – приченена смърт на пътя, в пияно състояние и бягство от произшествието, без да бъде оказана помощ на пострадалия.\r\nАпелативният съд счита, че както заради начина на извършване на престъпното деяние, така и заради ранния етап от следствените действия, към настоящия момент по-адекватна и законосъобразна мярка за неотклонение следва да е задържането под стража.\r\nОпределението, с което Апелативен съд – Варна измени от „домашен арест“ в „задържане под стража“ мярката за неотклонение на Нуредин Алиш, привлечен като обвиняем затова, че причинил в пияно състояние смърт на пътя и избягал от местопроизшествието не подлежи на обжалване.", "date": "2017-06-20", "title": "Варна: Апелативният съд задържа под стража мъж, причинил в пияно състояние смърт на пътя и избягал от местопроизшествието"}
{"url": "http://www.focus-news.net/news/2017/06/20/2406949/veliko-tarnovo-vtori-mezhdunaroden-festival-na-istoricheskite-rekonstruktsii-ezhednevieto-na-srednovekoven-tarnovgrad-shte-se-provede-ot-30-yuni-do-2-yuli.html", "text": "От 30 юни до 2 юли в крепостта Царевец във Велико Търново ще се проведе фестивалът на историческите реконструкции  „Ежедневието на средновековен Търновград”. Атрактивното международно събитие се организира от Община Велико Търново, Регионален исторически музей - Велико Търново и Сдружение „Търновци“ - Велико Търново. Това съобщиха от пресцентъра на Общината.\r\nФестивалът представя чрез исторически реконструкции бита, кухнята, занаятите, изкуствата и воинските умения на България, Византия и Европа през средните векове. Второто  му издание е  под надслов: „Възходът на Калоян”  с фокус - управлението на един от най-забележителните владетели на Второто българско царство - цар Калоян (1197-1207 г.). През 2017 г. се навършват 820 години от възкачването му на престола и 810 години от смъртта му край Солун. \r\nКалоян е блестящ политик и дипломат, чиито политически ходове довеждат през 1204 г. до сключване на уния между България и Римската църква. Пратеникът на папата, кардинал Лъв, провъзгласява Калоян за крал на българи и власи, а архиепископ Василий - за примас на Българската църква. \r\nВ писмата си до папа Инокентий III Калоян държи да се подписва като император, а първосвещеникът му е наричан Патриарх на Българската църква. \r\nДипломатът е и воин, доказал се в битките при  Одесос,  Адрианопол,  Димотика и Солун по време на войните срещу Византия и Латинската империя. \r\nПовече от 100 реконструктори от страната и чужбина ще се включат в пресъздаването на духа и атмосферата на средните векове. Типичният за епохата бит  ще бъде показан във възстановки на лагери по източен и западен образец, оборудвани със съответните за периода вещи.\r\nУмелите ръце на реконструкторите ще възродят забравени занаяти като калиграфия, иконопис, свещолеене, сечене на монети, производство на хартия, обработка на кожи, грънчарство, производство на инструменти, бижута и оръжия.\r\nКулинари ще демонстрират уменията си с възродени рецепти от кралските трапези на Византия, Ориента и Европа.\r\nИзработените по старинни образци брони ще защитят смели мъже в ръкопашни битки и единоборства в пресъздадените епизоди от знаменитата битка на цар Калоян при Одрин от 1205 г. и пленяването на латинския император Балдуин Втори. \r\nПосетителите ще могат да научат стъпките на средновековен танц, да се насладят на вълшебната музика на майстори музиканти  и да отнесат със себе си ръчно изработен сувенир, фестивална монета и спомени от преоткритото българско Средновековие.", "date": "2017-06-20", "title": "Велико Търново: Втори международен фестивал на историческите реконструкции “Ежедневието на средновековен Търновград“ ще се проведе от 30 юни до 2 юли"}
{"url": "http://www.focus-news.net/news/2017/06/20/2406946/liderat-na-bsp-korneliya-ninova-shte-se-sreshtne-s-makedonskiya-premier-zoran-zaev.html", "text": "Лидерът на БСП Корнелия Нинова ще се срещне с македонския премиер Зоран Заев. Това съобщи заместник-председателят на БСП Деница Златева по време на пресконференция, предаде репортер на Агенция „Фокус“. „Утре в 11.30 часа в сградата на „Позитано“ 20 ще се проведе среща с председателя на Националния съвет на БСП и новоизбрания премиер и лидер на Социалдемократическия съюз в Македония Зоран Заев“, каза Златева. След срещата ще има изявления за медиите. \r\nДеница КИТАНОВА", "date": "2017-06-20", "title": "Лидерът на БСП Корнелия Нинова ще се срещне с македонския премиер Зоран Заев"}
{"url": "http://www.focus-news.net/news/2017/06/20/2406955/vesti-online-prisaedinyavaneto-na-makedoniya-kam-nato-shte-ostavi-sarbiya-v-obracha-na-zapadniya-botush.html", "text": "Членството на Македония в НАТО, което министър-председателят Зоран Заев постави сред приоритетите на новото правителство в Скопие, ще постави Сърбия в обръч от държави, които са под контрола на западния отбранителен съюз. И макар в Белград да не се отказват от прокламирането на военен неутралитет, едновременното сътрудничество както с Изтока, така и със Запада, ще провокира хаотични ситуации, коментира електронното издание Vesti Online.\r\nНасърчаването на неутралната позиция на Сърбия, според председателя на Атлантическия съвет в Сърбия Владан Живулович, не е добра стратегия, тъй като по този начин на Белград не вярва нито Западът, нито  Изтокът. \r\n„Те гледат на Белград с подозрение и вече няма да чакат, и едните, и другите ще окажат натиск, за да изясни нашата власт с кои е. В противен случай това е една твърде неприемлива ситуация“, коментира експертът..Тереза Герова", "date": "2017-06-20", "title": "Vesti Online: Присъединяването на Македония към НАТО ще остави Сърбия в обръча на „западния ботуш“"}
{"url": "http://www.focus-news.net/news/2017/06/20/2406953/korneliya-ninova-bsp-v-sabota-svikvame-natsionalen-savet-na-partiyata-i-ako-toy-odobri-podgotveniya-zakonoproekt-za-smesena-izbiratelna-sistema-go-vnasyame-v-parlamenta.html", "text": "В събота свикваме Национален съвет на партията и ако той одобри подготвения законопроект за смесена избирателна система, го внасяме в парламента. Това каза лидерът на БСП Корнелия Нинова по време на пресконференция във връзка със собствеността на паметника „Бузлуджа“, предаде репортер ан Агенция „Фокус“. „В събота свикваме Национален съвет. Ние сме последователни хора. Поне от четири-пет месеца говорим за смесена система и че позицията ни е за смесена-мажоритарна пропорционална система. Затова и тогава обявихме, че след като мине гласуването на референдума, ние ще си внесем предложението за смесена система“, заяви Нинова. По думите й законопроектът е подготвен от специална група от конституционалисти, математици, специалисти. Тя поясни, че ако той бъде приет в събота, ще бъде внесен в Народното събрание до седмица – две. \r\nНинова коментира, че БСП не го е внесла по време на дискусиите за мажоритарната система, защото според нея това не е била истинска дискусия. „Това беше политически театър, в който не искаме да участваме“, коментира лидерът на БСП. По думите й това са били политически договорки на една партия, която го внася, но всъщност не иска да се приема. „Искаме да сме чисти пред хората“, коментира Корнелия Нинова. \r\nПопитана как гледа на идеята за още един референдум, Нинова изрази личната си позиция, че това й се струва абсолютно безсмислено. \r\nВъв връзка с кандидатите на ВСС, предложени от БСП, Нинова заяви:  „Всичките ни кандидати ще отговарят на всички въпроси по време на изслушването в правната комисия, където ще има свобода всеки да ги пита за отношението им по всички въпроси – от съдебна реформа до последните събития\". \r\nПо отношение на случващото се между главния прокурор и председателя на ВКС, Нинова заяви: \"Ще направим ли политическо изявление за спора главен прокурор - Лозан Панов - не, няма да направим. Казвам го за 73-ти път. Защо? Защото искаме да има промяна, нормалност и принципност в тази държава, в която има Конституция и закони и те казват, че съдебната система е независима от изпълнителната и политическата власт, че политиците не трябва да се месят там. Има си ред, по който съдебната система си урежда взаимоотношенията. Години наред политици се месеха в тази работа и затова го докарахме дотук\", каза Нинова. По думите й в съдебната система се говори за правосъдие, правораздаване и справедливост.  \r\nДеница КИТАНОВА", "date": "2017-06-20", "title": "Корнелия Нинова, БСП: В събота свикваме Национален съвет на партията и ако той одобри подготвения законопроект за смесена избирателна система, го внасяме в парламента"}
{"url": "http://www.focus-news.net/news/2017/06/20/2406939/manol-genov-bsp-otkazvam-se-ot-imuniteta-si-prokuraturata-da-izchisti-kazusite-i-imeto-mi.html", "text": "Отказвам се от имунитета си. Прокуратурата да изчисти казусите и името ми. Това се посочва в изявление на народния представител от „БСП за България” Манол Генов във връзка с искането на главния прокурор Сотир Цацаров за снемане на имунитета му като народен представител. \"Фокус\" публикува изявлението на Манол Генов без редакторска намеса:", "date": "2017-06-20", "title": "Манол Генов, БСП: Отказвам се от имунитета си, прокуратурата да изчисти казусите и името ми"}
{"url": "http://www.focus-news.net/news/2017/06/20/2406952/varna-okrazhnata-prokuratura-nastoyava-za-nakazaniya-ot-20-godini-zatvor-za-trimata-ohraniteli-ubili-bolen-mazh-v-targovski-tsentar-v-grada.html", "text": "Окръжната прокуратура във Варна внесе протест в Апелативния съд във Варна срещу размера на наложените наказания на тримата охранители в Гранд мол – Варна, които бяха признати за виновни от състав на Варненския окръжен съд за убийството на Нягол П., извършено по особено мъчителен за жертвата начин, с особена жестокост и по хулигански подбуди. Това съобщиха от пресцентъра на Апелативна прокуратура-Варна. Както е известно, с присъдата на Варненския окръжен съд на подсъдимия Ангел Н. бе наложено наказание 18 години лишаване от свобода, на съучастника му Красимир Д. – 16 години лишаване от свобода, а на Цветан М.  – 15 години лишаване от свобода при строг режим. Това съобщиха от пресцентъра на Апелативна прокуратура – Варна.\r\nПрестъплението се наказва с лишаване от свобода от 15 до 20 години, доживотен затвор или доживотен затвор без замяна.  В обвинителната си пледоария представителят на обвинението предложи на съда да определи на Ангел Н., Красимир Д. и Цветан М. наказание лишаване от свобода над минималния размер на предвиденото за това престъпление в посока към максималния размер лишаване от свобода за срок за срок 20 години при първоначално строг затворнически режим.\r\nВ протеста си Окръжната прокуратура във Варна сочи, че единствените смекчаващи отговорността обстоятелства и за тримата подсъдими е тяхното чисто съдебно минало и младата им възраст. Ангел Н. е на 27 години, Красимир Д. – на 24 години, а варненецът Цветан М. – на 21 години. Начинът на извършване на убийството на безобидния болен варненец Нягол П., активността на искания и желан обществено опасен резултат, липсата на критично отношение към извършеното показват високата степен на обществена опасност. Определянето на наказания много под предвидения максимум от 20 години лишаване от свобода не би могло да постигне целите на член 36 от НК – да поправи и превъзпита осъдения към спазване на законите и добрите нрави, да въздейства предупредително върху него и да му отнеме възможността да върши други престъпления, както и да въздейства възпитателно и предупредително върху членовете на обществото.Заключенията на съдебнопсихиатричните и допълнителните експертизи по делото сочат високата степен на обществена опасност на подсъдимите, които не се поддават на превъзпитание, и това следва да се санкционира адекватно, за да се изпълнят целите на индивидуалната и генералната превенция на закона.\r\nОкръжната прокуратура във Варна намира определените от Варненския окръжен съд наказания за занижени по размер и несъответстващи на тежестта и обществената опасност на извършеното от тримата охранители убийство. С протеста си обвинението предлага Апелативният съд за измени присъдата на тримата подсъдими, като им наложи наказания 20 години лишаване от свобода.", "date": "2017-06-20", "title": "Варна: Окръжната прокуратура настоява за наказания от 20 години затвор за тримата охранители, убили болен мъж в търговски център в града"}
{"url": "http://www.focus-news.net/news/2017/06/20/2406957/stara-zagora-asotsiatsiyata-za-razvitie-na-balgarskiya-sport-shte-napravi-prezentatsiya-na-deynostta-si-na-26-yuni.html", "text": "Асоциацията за развитие на българския спорт (АРБС) ще направи в Стара Загора презентация на дейността си, посветена на развитието на българския спорт и повишаването на спортната култура в България. Презентацията ще се проведе на 26 юни от 13:00 часа в зала \"Фоайе\" на Община Стара Загора. Това съобщиха от пресцентъра на Общината. \r\nАРБС е неправителствена организация в обществена полза, създадена през 2010 г., с основна цел устойчиво развитие на физическото възпитание и спорта в България, модернизация на съществуващата спортна инфраструктура, както и изграждане на нова, разработване, кандидатстване, реализиране и координиране на национални, общински, бюджетни, европейски, международни и други проекти.\r\nСледвайки приоритетите си, АРБС работи целенасочено за създаване на спортна култура и любов към движението и спорта.", "date": "2017-06-20", "title": "Стара Загора: Асоциацията за развитие на българския спорт ще направи презентация на дейността си на 26 юни"}
{"url": "http://www.focus-news.net/news/2017/06/20/2406958/burgas-apelativniyat-sad-uvelichi-do-maksimalnata-ot-13-g-i-4-m-zatvor-prisadata-na-remzi-mustafa-izvarshil-ubiystvoto-s-osobena-zhestokost-v-rayona-na-aytos.html", "text": "Апелативният съд в Бургас увеличи ефективното наказание на Ремзи Мустафа до максимално възможния размер от 13г. и 4м. Това съобщават от пресцентъра на Апелативна прокуратура-Бургас. Първата съдебна инстанция наложи наказание от 11 г. и 8 м. на подсъдимия, като делото бе разгледано по реда на съкратеното следствие, а решението бе протестирано от Прокуратурата. Ремзи Мустафа е признат за виновен  в това, че на 10 март 2016 год., в местността „Миризливата чешма”, на около 7 километра от гр. Айтос, умишлено умъртвил Хака Х., нанасяйки му множество удари с камък в областта на главата, в резултат на което  причинил на пострадалия мозъчно сътресение, довело до тежък и необратим мозъчен оток, от който последвала смъртта му, като убийството е извършено с особена жестокост и при условията на опасен рецидив – престъпление по чл. 116, ал.1, т.6, предложение последно и т.12, предложение първо, вр. чл. 115, вр. чл.29, ал.1, б. ”а” и б. ”б” от НК.\r\nРемзи М.е извършил престъплението докато е бил в отпуск, който му е бил даден от Затвора в гр. Варна, където е търпял друго ефективно наказание „лишаване от свобода“.\r\nРешението на Апелативен съд – Бургас подлежи на обжалване пред ВКС-София.", "date": "2017-06-20", "title": "Бургас: Апелативният съд увеличи до максималната от 13 г. и 4 м. затвор присъдата на Ремзи Мустафа, извършил убийството с особена жестокост в района на Айтос"}
{"url": "http://www.focus-news.net/news/2017/06/20/2406956/burgas-uslovna-prisada-poluchi-burgazliya-za-kupuvane-na-glasove.html", "text": "По внесен обвинителен акт на Районна прокуратура – Бургас и след сключено споразумение по време на съдебно заседание съдът наложи наказание от 11 м. „лишаване от свобода“, изпълнението на което е отложено с изпитателен срок от 3 г. на Станко Христов (на 40 г. от гр. Бургас), съобщиха от пресцентъра на Районната прокуратура. Той е приел всички факти от обвинителния акт и е признал вината си за това, че в периода от 01.03.2017 г. до 22.03.2017 г. в с. Равна Гора, общ. Созопол, обл. Бургас, в условията на продължавано престъпление, при което са осъществени три деяния, които осъществяват три различни състави на едно и също престъпление и са извършени през непродължителни периоди от време, при една и съща обстановка и при еднородност на вината, като предложил на лица имотни облаги – пари в общ размер от 180 лв. и с части от тази сума организирал предлагането и даването на други лица на имотни облаги, с цел да ги склони да упражнят избирателното си право при провеждане на парламентарни избори на 26.03.2017 г. в полза на точно определен кандидат за народен представител от политическа партия – престъпление по чл.167, ал.2 и ал.3, вр. с чл.26, ал.1 от НК.\r\nНа горепосоченото място и през горепосоченото време Станко Христов е извършил общо три деяния. При две от тях е дал имотна облага – сумата от по 20 лв. на жена и мъж, за да гласуват в полза на определен кандидат на парламентарните избори. При третия случай е предоставил сумата от 140 лв. на жена, която да я ги предаде на общо седем души, който да упражнят избирателното си право в полза на същия кандидат.\r\nСпоразумението, което е одобрено от съда на 20.06.2017 г., е окончателно и има силата на влязла в законова сила осъдителна присъда.", "date": "2017-06-20", "title": "Бургас: Условна присъда получи бургазлия за купуване на гласове"}
{"url": "http://www.focus-news.net/news/2017/06/20/2406945/ivan-serdarov-sindikalno-druzhestvo-kam-odmvrpazardzhik-iskaneto-za-uvelichavane-na-zaplatite-e-samo-chast-ot-obshtite-iskaniya-na-sluzhitelite-na-mvr.html", "text": "Категорично искането за увеличаване на заплатите е само част от общите искания на служителите на МВР, каза за Радио „Фокус” – Пазарджик Иван Сердаров, зам.-председател на синдикалното дружество към ОДМВР – Пазарджик по повод заявената готовност за протести на служителите на ведомството. „На практика индексирането на заплатите идва и от това, че те много скоро ще се изравнят с минималната работна в страната. Говорим за най-ниската, която се получава в МВР, защото в министерството не са само хората на терен, а има и такива, които работят по Кодекса на труда. Техните заплати са малко над 500 лева, а всички знаем колко и минималната работна заплата в момента в страната”, коментира Сердаров. \r\n„Другото ни искане отново е за осигуряване на нормални условия на труд. Това касае униформи, облекла, канцеларски консумативи и материали, с каквито колегите на някои места продължават да се снабдяват сами”, каза още синдикалистът. Сердаров допълни, че по отношение на администрацията в МВР до момента е имало няколко съкращения и такъв процес тече и сега, като това е въпрос на допълнителни преговори и консултации и те, като синдикат, могат да дадат експертно мнение, само ако им бъде поискано.\r\nТеодора ДИМИТРОВА", "date": "2017-06-20", "title": "Иван Сердаров, синдикално дружество към ОДМВР–Пазарджик: Искането за увеличаване на заплатите е само част от общите искания на служителите на МВР"}
{"url": "http://www.focus-news.net/news/2017/06/20/2406959/sport-viktoriya-tomova-postigna-pobeda-v-parviya-si-mach-ot-turnira-v-izmir.html", "text": "Виктория Томова започна убедително участието си в турнира в Измир, постигайки победа с 6:0, 6:0 над 15-годишната представителка на домакините Илай Юрук, която участва с „уайлд кард“. Срещата между двете продължи едва 39 минути. \r\nВъв втория кръг 22-годишната българка, която е поставена под номер едно в турнира, ще се ще се изправи срещу Акгул Аманмурадова от Узбекистан.\r\nДнешният успех осигури на Томова осем точки за световната ранглиста, където в момента заема 182-ро място.", "date": "2017-06-20", "title": "Спорт: Виктория Томова постигна победа в първия си мач от турнира в Измир"}
{"url": "http://www.focus-news.net/news/2017/06/20/2406950/boris-preshelkov-sfsmvr-politseyskite-sluzhiteli-ot-plovdiv-sa-v-gotovnost-za-protestni-deystviya.html", "text": "Полицейските служители от Пловдив са в готовност за протестни действия. Това съобщи за Радио „Фокус“-Пловдив заместник-председателят на Синдикалната федерация на служителите в МВР (СФСМВР) Борис Прешелков. По думите му те са изпратили декларация, че подкрепят действията на синдикалната федерация. \r\n„В пловдивската дирекция на МВР има проблем с работата на дознателите, с невъзможността да полагат извънреден труд, колкото трябва. Очаквам силна подкрепа за предстоящия протест от тяхна страна“, каза още Прешелков. Според него основните искания за увеличение на заплатата на служителите в системата и за спешни промени в закона за МВР трябва да бъдат удовлетворени в най-кратки срокове. Той посочи, че полицаите не са получавали пари за облекло през последните 5 години. \r\nСпоред Прешелков друга важна стъпка за подобряване на условията за работа в системата е заплащането да бъде обвързано със средната работна заплата за страната. Според него справедливото увеличение на заплатите е от с 15% до 25%. Борис Прешелков подчерта, че профсъюзната организация няма да се откаже от това искане. Все още дата за полицейския протест не е обявена, тъй като предстои решението да бъде взето на събрание на Управителния съвет на СФСМВР на 24 и 25 юни. Сред вероятните дати е 5 юли – професионалният празник на полицията.\r\nКристиян ГАРОВ", "date": "2017-06-20", "title": "Борис Прешелков, СФСМВР: Полицейските служители от Пловдив са в готовност за протестни действия"}
{"url": "http://www.focus-news.net/news/2017/06/20/2406954/rumyana-arnaudova-imunitetat-na-deputata-dimitar-gamishev-e-poiskan-poradi-nepriklyuchilo-sadebno-proizvodstvo-za-prichinyavane-na-smart-pri-ptp.html", "text": "Днес беше внесено от главния прокурор г-н Сотир Цацаров искане за снемане на имунитета на народния представител от ПП ГЕРБ Димитър Гамишев, като в този случай е налице неприключено съдебно производство. Това каза пред журналисти говорителят на главния прокурор Румяна Арнаудова, предаде репортер на Агенция „Фокус“.  По думите ѝ Окръжната прокуратура в Благоевград е предала на съд Гемишев за извършено престъпление по транспорта. „Става въпрос за пътнотранспортно произшествие, случило се на 27 ноември 2014 г., в района на село Копривлен, когато при превишаване на максимално допустимата скорост за движение в населено място, г-н Гамишев се е движил с 68 км/ч и е нарушил правилата за движение по пътищата, като по непредпазливост, вследствие на умишлено нарушените правила за движение по пътищата е причинил смърт на пресичащ пешеходец“, съобщи Арнаудова. Тя посочи още, че това съдебно производство е стартирало в Окръжен съд Благоевград, но след като г-н Гамишев е придобил качество на депутат и съответно и имунитет, производството е било спряно от съда и изпратено на Софийския градски съд. По думите й той като компетентен да разглежда такива дела срещу лица с имунитет, а от своя страна СГС е спрял производството до снемане на имунитета на народния представител Гамишев. „Главният прокурор поиска даване на разрешение снемане на имунитета на г-н Гамишев, за да продължи образуваното съдебно производство\", допълни говорителят на главния прокурор. \r\nСтефан ПЕТРОВ", "date": "2017-06-20", "title": "Румяна Арнаудова: Имунитетът на депутата Димитър Гамишев е поискан поради неприключило съдебно производство за причиняване на смърт при ПТП"}
{"url": "http://www.focus-news.net/news/2017/06/20/2406962/mvr-223-dushi-sa-zaginali-prez-aktivniya-leten-sezon-na-minalata-godina-pochti-3000-sa-ranenite-pri-tezhki-patni-intsidenti.html", "text": "През летните месеци основните причини за настъпване на пътнотранспортни произшествия са движението с несъобразена и превишена скорост, навлизането в насрещното движение, отнемането на предимство, управлението на моторни превозни средства при преумора и/или след употреба на алкохол или наркотични вещества или техни аналози, неправилни маневри, неправилен превоз на пътници, навлизане в участъци, забранени за движение на определени категории превозни средства или участници в движението  - бавно движещи се МПС, пътни превозни средства с животинска тяга, велосипеди, пешеходци) и др.  Това съобщиха от пресцентъра на МВР.\r\nПрез летните месеци на 2016 г. (в периода 1 юни – 31 август2016 г.) на територията на страната са настъпили 2283 тежки пътни инцидента, при които са загинали 223 и са ранени 2975 участници в движението по пътищата. Най-голям – 403 е броят на инцидентите, при които е блъснат пешеходец - загиналите са 21, а ранените – 408. Най-много са загиналите  - 44 души при челни удари между МПС, като броят на произшествията е 192, а на ранените – 358. Най-много са ранените – 435 при странично сблъскване между МПС – тези произшествия са 299, а  ранените – 28. \r\nНай-голям брой тежки пътни инциденти – 2218 са допуснати поради нарушения на водачите. При тези произшествия загиналите са 215 и са ранени 2906 участници в движението по пътищата. Поради несъобразена и превишена скорост от водачите са предизвикани 798 тежки ПТП, при които са загинали 105 и са ранени 1104 човека. При навлизане в насрещното движение при 112 ПТП, допуснати от водачи, с 39 загинали и 179 ранени. Поради отнемане на предимство по вина на водачите са настъпили 736 тежки ПТП, при които са загинали 35 и са ранени 917 участници в движението по пътищата. При неправилно изпреварване водачите са предизвикали 40 ПТП, при които са загинали 3 и са ранени 69 човека. \r\nСлед анализа на пътно-транспортния травматизъм,  ГД „Национална полиция“ предприема серия от превантивни мерки в рамките на акция „Лято“ от  19 юни до 15 септември 2017г. за повишаване пътната сигурност на летовниците и транзитно преминаващите през страната, за улесняване на трафика по основните пътни артерии към курортите и граничните пунктове. Планирани са дейности за засилен контрол на пътното движение, непрекъснато актуализиране на информацията за възникнали затруднения по участъци със засилен трафик и на входно-изходните артерии на населените места по натоварените маршрути. \r\nСпециално внимание контролиращите органи ще насочат към нарушенията с пряко влияние върху пътния травматизъм, към водачите на мотопеди и мотоциклети, а също и към фирмите, предоставящи под наем МПС –за предотвратяване на  шофирането от неправоспособни. В населените места контролът ще е съсредоточен в районите с интензивен пешеходен трафик – с изградени или липсващи пешеходни пътеки и участъците на неправилно и рисково пресичане.", "date": "2017-06-20", "title": "МВР: 223 души са загинали през активния летен сезон на миналата година, почти 3000 са ранените при тежки пътни инциденти"}
{"url": "http://www.focus-news.net/news/2017/06/20/2406965/sofiyska-voda-e-sred-nay-visoko-otsenyavanite-dostavchitsi-na-uslugi-v-sofiya.html", "text": "Социологическото проучване на „Алфа Рисърч“, проведено през април 2017 г., показва, че повече от 95% от клиентите на „Софийска вода“ са доволни от надеждността на водоснабдителната услуга. Това съобщиха от пресцентъра на „Софийска вода“.\r\nПроучването показва и кое се оценява най-високо от потребителите, ползващи услугата на доставчика на вода, на територията на Столична община. На първо място е качеството на водата. Общо, повече от 66% от потребителите са доволни от водата, която им се доставя. Това е увеличение с 3% в сравнение с 2016 г. С най-висока оценка за качеството на водата са жителите на кварталите „Люлин“, „Средец“, „Младост“, „Възраждане“ и „Красно село“, където 80% от респондентите са отбелязали „повече от доволни“ в отговорите си.   \r\nДруг значим и оценен от клиентите фактор  е непрекъснатостта на водоснабдяването. Отчита се намаляване на случаите на прекъсване на водоподаването и авариите. Според мнението на участниците в проучването, авариите са редки - по-малко от веднъж годишно. Клиентите оценяват и усилията на „Софийска вода“ за подобряване на обслужването и поддръжката на ВиК системата. Отчита се повишаване на броя на клиентите с абонамент за ползване на предлаганите от компанията възможности за предварително предоставяне на информация за прекъсване на водоснабдяването. Те получават актуална информация на уебсайта на „Софийска вода“, чрез SMS, по електронната поща и други. „Софийска вода“ напомня, че клиентите могат да се абонират за услугата „известяване чрез SMS“ на сайта на дружеството.\r\nПовишаването на качеството на предоставяната услуга е оценено от клиентите на дружеството. Отчита се, че проблемът с недостатъчното налягане на водата от предишни години е решен. Парадоксално, само 5% от неудовлетворените клиенти са съобщили за проблем на „Софийска вода“. Тази част от клиентите, които са потърсили контакт с дружеството споделят, че са предприети  мерки и до голяма степен причината за оплакването е отстранена.\r\nСредномесечното потребление на вода се запазва на същото ниво – между 5 и 15 м3. По-малко от половината клиенти на „Софийска вода“ заявяват, че са предприели мерки да намалят потреблението си, а когато е налице такова намаляване на потреблението, то е резултат от използването на по-икономични уреди или подмяна на стари тръби от сградната инсталация и мястото, където живеят. Повече от 90% от клиентите признават, че са наясно, че състоянието на вътрешната водопроводна инсталация се отразява на качеството на водата. \r\nИ през  2017 г. „Софийска вода“ продължава да е сред най-високо оценяваните доставчици на комунални услуги в столицата.  През следващите пет години „Софийска вода“ ще инвестира  209 млн.лв.,  както във ВиК инфраструктура, така и в подобряването на обслужването на клиенти. Стъпка в това отношение беше направена в началото на месец юни, „Софийска вода“ въведе  нова безплатна телефонна линия 0800 121 21.", "date": "2017-06-20", "title": "„Софийска вода“ е сред най-високо оценяваните доставчици на услуги в София"}
{"url": "http://www.focus-news.net/news/2017/06/20/2406964/smolyan-petoto-izdanie-na-folkloren-sabor-izvoren-glas-smilyan-2017-shte-se-provede-na-24-yuni.html", "text": "Петото издание на Фолклорен събор „Изворен глас” –Смилян 2017 ще се проведе на 24 юни т. г. Това съобщиха от пресцентъра на Община Смолян. Съборът се провежда като част от събитията, включени в програмата на Фестивала на дивите цветя в Родопите. Неговата цел е съхраняване на българските народни традиции и обичаи – извор на непреходната сила на българския корен и дух, носещи посланията на националната ни култура. Популяризиране на изворния фолклор на Родопите и в частност Средните Родопи и Горното поречие на река Арда.\r\nОрганизатори са община Смолян, читалище „Проф.д-р Асен Златаров-1927”, с. Смилян;  читалище  „Орфееви гори - 1870” кв. Райково, гр. Смолян ; Сдружение „Екоорганизация - Родопи”-Смолян и кметство Смилян.                   \r\nПредвидена е следната програма за събора:\r\n- 09.00 ч.- 10.00 ч.: Регистрация на участниците\r\n- 10.00 ч. – 10.15 ч.: Откриване и приветствия от официалните лица\r\n- 10.15 ч.: - 13.30 ч. І част: Надпяване на групи и индивидуални изпълнители\r\n- 13.30 ч. – 14.00 ч. Почивка. Представяне на гостуващи изпълнители извън конкурсната програма.\r\n- 14.00 ч.: ІІ част: Надиграване на участващи танцови фолклорни формации и индивидуални изпълнители\r\n- 16..30 ч.: Обявяване на призьорите\r\n- 17.30 ч: Народно веселие.", "date": "2017-06-20", "title": "Смолян: Петото издание на Фолклорен събор „Изворен глас” –Смилян 2017 ще се проведе на 24 юни"}
{"url": "http://www.focus-news.net/news/2017/06/20/2406963/kyustendil-vazstanoveno-e-dvizhenieto-po-pat--62-dupnitsa-kyustendil-pri-otklonenieto-za-s-marvo-dol.html", "text": "Възстановено е движението по път ІІ - 62 Дупница - Кюстендил при отклонението за с. Мърво дол. Това съобщиха от пресцентъра на Агенция \"Пътна инфраструктура\".", "date": "2017-06-20", "title": "Кюстендил: Възстановено е движението по път ІІ - 62 Дупница - Кюстендил при отклонението за с. Мърво дол"}
{"url": "http://www.focus-news.net/news/2017/06/20/2406960/ot-21-yuni-zapochva-montirane-na-stroitelnata-ograda-za-remonta-na-ploshtad-balgariya-pred-sgradata-na-ndk.html", "text": "От утре, 21 юни, ще започне подготовка за монтиране на строителна ограда за изпълнение на строително-ремонтните работи на площада пред сградата на НДК. Това каза кметът на София Йорданка Фандъкова, съобщиха от пресцентъра на Столична община. \r\nПространството известно като площад „България“ е с площ 12.5 дка и предстои да бъде ремонтирано. \r\nМиналата година отделихме тази зона от проекта за ремонта на парка на НДК, с цел необходимост от изграждане на цялостна хидроизолация, посочи също кметът. \r\nСрокът за завършване на обекта е до края на годината, но се очаква да приключи до есента. \r\nИнвестицията е около 5 млн. лева. Ще бъде направена цялостна хидроизолация и ще бъдат монтирани гранитни плочи в два нюанса, така че да се запази вида на парка. Оформят се и стъпала около централния фонтан и ще се реконструира парапет и бетоновия борд при подлезите.", "date": "2017-06-20", "title": "От 21 юни започва монтиране на строителната ограда за ремонта на площад „България“ пред сградата на НДК"}
{"url": "http://www.focus-news.net/news/2017/06/20/2406951/deputatat-ot-gerb-dimitar-gamishev-se-otkazva-dobrovolno-ot-imuniteta-si.html", "text": "Народният представител от ГЕРБ Димитър Гамишев доброволно ще се откаже от имунитета си, който днес беше поискан от главния прокурор Сотир Цацаров, съобщиха от пресцентъра на ПП ГЕРБ. Гамишев ще внесе в сряда заявление до ръководството на Народното събрание, с което изразява съгласието си да бъде снет депутатския му имунитет.", "date": "2017-06-20", "title": "Депутатът от ГЕРБ Димитър Гамишев се отказва доброволно от имунитета си"}
{"url": "http://www.focus-news.net/news/2017/06/20/2406972/veliko-tarnovo-mestyat-peshehodnata-pateka-kray-chitalishte-iskra-za-podobryavane-na-sigurnostta.html", "text": "Пешеходната пътека на улица „Бачо Киро” във Велико Търново, намираща се до входа на салона на читалище „Искра”, ще бъде преместена с цел подобряване на сигурността на пресичащите. С новата си локация „зебрата” ще бъде само няколко метра по-надолу от настоящето местоположение – тя ще се намира в югоизточния край на пресечката на ул. „Бачо Киро” с ул. „Цар Самуил”. Това съобщиха от пресцентъра на Община Велико Търново.\r\nВече са монтирани предпазни огради от западната страна на натоварената пътна артерия, същите ще бъдат поставени и до източния тротоар. Новата пешеходна пътека ще бъде разчертана в най-скоро време, ще бъдат монтирани и съответните пътни знаци.\r\nИзместването се налага с оглед предоставената от органите на реда статистика за пътни произшествия, настъпили в района на читалище „Искра” при старото местоположение на зоната за пресичане. Установено е, че при движението си по улица „Цар Самуил” в посока кръстовището край Съдебната палата по-голямата част от водачите насочват вниманието си вляво от тях - за изкачващи се по ул. „Бачо Киро” крайградски и междуградски автобуси, а не към пресичащите вдясно от тях пешеходци. \r\nПромяната ще сложи и край на нерегламентираното преминаване на улица „Бачо Киро” извън локацията обозначената пътека.", "date": "2017-06-20", "title": "Велико Търново: Местят пешеходната пътека край читалище „Искра” за подобряване на сигурността"}
{"url": "http://www.focus-news.net/news/2017/06/20/2406971/sadiyskata-kolegiya-na-visshiya-sadeben-savet-obrazuva-distsiplinarno-proizvodstvo-sreshtu-petya-krancheva-tropcheva.html", "text": "Съдийската колегия на Висшия съдебен съвет на основание чл. 316, ал. 1 от Закона за съдебната власт с 8 гласа „за“ и 1 глас „против“ образува дисциплинарно производство за налагане на дисциплинарно наказание на Петя Георгиева Крънчева-Тропчева – съдия в Софийския градски съд. Това съобщиха от пресцентъра на ВСС.\r\nНа основание чл. 316, ал. 2 от ЗСВ е избран чрез жребий дисциплинарен състав Мария Кузманова, Каролина Неделчева и Светла Петкова.\r\nЗа председател на състава, който е и докладчик, на основание чл. 316, ал. 2 от ЗСВ е определена Каролина Неделчева.\r\nДисциплинарното дело е образувано по предложение на Калоян Топалов – административен ръководител – председател на Софийски градски съд във връзка с неспазвани срокове по чл. 252, ал. 1 от Наказателно-процесуалния кодекс по 5 наказателни производства и забавяне по чл. 248 от НПК на 7 разглеждани от нея наказателни производства, и тяхното решаване в разумен срок. Пропуските са установени в Акт на ИВСС за резултати от извършена проверка.", "date": "2017-06-20", "title": "Съдийската колегия на Висшия съдебен съвет образува дисциплинарно производство срещу Петя Крънчева-Тропчева"}
{"url": "http://www.focus-news.net/news/2017/06/20/2406966/stara-zagora-v-grada-gostuva-izlozhba-na-zhivopisetsa-stoyan-vasilev.html", "text": "В Стара Загора гостува изложбата „Стоян Василев /1904-1977/ на Художествена галерия „Станислав Доспевски”, Пазарджик, съобщиха от пресцентъра на Община Стара Загора. Експозицията включва 50 живописни платна от всички периоди на творчеството на именития майстор на пейзажа, както и част от любимите му сюжети от Велико Търново, София, Пазарджик, Трявна, Пловдив, Родопите, Стара планина, Черноморието, Венеция, Александрия, Истанбул и т.н. \r\nТя ще бъде открита на 22 юни (четвъртък), от 18.00 часа, в западната зала на Художествена галерия Стара Загора.\r\nИзложбата е част от програмата на ХГ Стара Загора за взаимен  обмен на гостуващи експозиции на галериите от страната. Ще бъде отворена за  посещения до 15 юли т.г.", "date": "2017-06-20", "title": "Стара Загора: В града гостува изложба на живописеца Стоян Василев"}
{"url": "http://www.focus-news.net/news/2017/06/20/2406961/na-22-yuni-2017g-apelativniyat-spetsializiran-nakazatelen-sad-shte-gleda-kato-vtora-instantsiya-merkite-za-neotklonenie-na-zadarzhanite-mitnicheski-sluzhiteli-ot-gkpp-kulata.html", "text": "На 22 юни 2017г., четвъртък, Апелативният специализиран наказателен съд ще гледа като втора инстанция дело по мерките за неотклонение на задържаните митнически служители от Митнически пункт „Кулата“. Това съобщиха от пресцентъра на Апелативна специализирана прокуратура.\r\nНа 16 юни 2017 г. Специализираният наказателен съд наложи „Задържане под стража“ на всичките осем служители, обвинени от Специализирана прокуратура за участие в организирана престъпна група за получаване на подкупи.\r\nПървоинстанционният съд прие изцяло тезата на прокуратурата, че всеки от обвинените може да се укрие или да извърши друго престъпление.\r\nОпределението на съда бе обжалвано от обвинените.\r\nПри процесуално-следствените действия по време на задържането на участниците в групата и в следващите дни, бяха иззети пари в различни валути с обща равностойност близо 160 хиляди лева, за които има данни, че са придобити от престъпна дейност.", "date": "2017-06-20", "title": "На 22 юни 2017г. Апелативният специализиран наказателен съд ще гледа като втора инстанция мерките за неотклонение на задържаните митнически служители от ГКПП „Кулата“"}
{"url": "http://www.focus-news.net/news/2017/06/20/2406967/mvr-16-godishen-e-uchenikat-udaril-uchitelka-v-stolichno-uchilishte-zhenata-e-pregledana-v-bolnitsa.html", "text": "На 16, а не на 17 години е ученикът, ударил учителка в столично училище, жената е прегледана в болница. Това съобщиха от пресцентъра на МВР.\r\nДнес, около 12.30 часа,  в полицията бил получен сигнал за инцидент в столична професионална гимназия на бул. „Сливница”. По първоначални данни възпитаник на училището нахлул в учителската стая и нападнал една от  учителките. Веднага на място са изпратени полицейски екип и спешна помощ. \r\n16-годишният е отведен в полицията, където ще бъде разпитан в присъствието на родител и инспектор от Детска педагогическа стая. Пострадалата е откарана в болнично заведение, където е прегледана и освободена. \r\nПо случая е образувано досъдебно производство, материалите по които предстои да бъдат докладвани в прокуратурата. \r\nРаботата по изясняване на фактите и обстоятелствата около инцидента продължава.", "date": "2017-06-20", "title": "МВР: 16-годишен е ученикът, ударил учителка в столично училище, жената е прегледана в болница"}
{"url": "http://www.focus-news.net/news/2017/06/20/2406976/sadiyskata-kolegiya-na-vss-prie-akt-za-rezultati-ot-izvarshena-tematichna-proverka-na-otmeneni-prisadi-poradi-dopusnati-narusheniya-na-protsesualnite-pravila.html", "text": "Съдийската колегия на Висшия съдебен съвет прие за сведение Акт за резултати от извършена тематична проверка, относно „Приложението на чл. 335, ал. 1 т. 1 от Наказателно-процесуалния кодекс във всички окръжни и апелативни съдилища в страната“, възложена със заповед на главния инспектор на ИВСС. Колегията реши протоколът с направеното обсъждане на Акта да бъде изпратен на Прокурорската колегия на ВСС, а Актът на ИВСС на министъра на правосъдието, предвид предстоящата промяна в Наказателния кодекс. Това съобщиха от пресцентъра на ВСС.\r\nПроверката обхваща 333 броя решения, постановени през 2014 г. и 2015 г. от апелативните и окръжните съдилища в страната, с които са отменени присъдите на първоинстанционните съдилища, поради допуснати отстраними съществени нарушения на процесуалните правила, довело до ограничаване на процесуалните права на обвиняемия и неговия защитник, на пострадалия или неговите наследници, като делата са върнати на прокуратурата. Целта на ИВСС е  да се изследват процесуалните нарушения, станали причина за връщане на делото от въззивната инстанция на прокурора, когато в хода на досъдебното производство е допуснато отстранимо съществено нарушение на процесуалните правила, довело до ограничаване на процесуалните права на обвиняемия и неговия защитник; да се установи съобразена ли е практиката на съдилищата с Тълкувателно решение № 2 от 07.10.2002 г. на Общото събрание на наказателната колегия на ВКС; налице ли е противоречие в прилагането на чл. 335, ал. 1, т. 1 от НПК и по кои въпроси се наблюдава различие; както и да се набележат методи за тяхното преодоляване.\r\nИзводите на инспекторите сочат, че няма случаи, в които съдът е върнал на прокурора делото при  липса на предпоставки за прекратяване на съдебното производство. Не са констатирани случаи, при които присъдата е отменена и делото е върнато на прокуратурата поради нарушения при събирането и проверката на доказателствата. В преобладаващата част съдебните актове, постановени от въззивната инстанция, са добре мотивирани, а решенията са съобразени с Тълкувателно решение № 2 от 07.10.2002 г. Посочва се, че първоинстанционният съд не е установил допуснатото процесуално нарушение в хода на разглеждане на делото, и не го е върнал на прокурора в случаи, когато допуснатите процесуални нарушения не са свързани с нови факти, установени в хода на съдебното следствие при въззивната инстанция, и е могло да бъдат установени от първоинстанционния съд при внимателен анализ на обвинителния акт и материалите от досъдебното производство при подготвителните действия за разглеждане на делото в съдебно заседание. Неизпълнението на процесуалните задължения, довели до отмяна на съдебния акт от въззивната инстанция, се сочи като неоснователна причина за забавяне на наказателното производство. \r\nПроверяващите констатират, че в окръжните и в апелативните съдилища не е констатирана противоречива съдебна практика по прилагането на чл. 335, ал. 1, т. 1 от НПК, поради което не се налага приемане на тълкувателно решение или тълкувателно постановление.\r\nСъдийската колегия на ВСС с 10 гласа „за“ и 1 глас „против“ изрази положително становище за добрата работа на съдилищата.", "date": "2017-06-20", "title": "Съдийската колегия на ВСС прие Акт за резултати от извършена тематична проверка на отменени присъди поради допуснати нарушения на процесуалните правила"}
{"url": "http://www.focus-news.net/news/2017/06/20/2406974/blagoevgrad-gorski-sluzhiteli-sastaviha-dva-akta-za-narusheniya-pri-izdavane-na-prevozen-bilet.html", "text": "Горски служители от Регионална дирекция по горите – Благоевград и Югозападно държавно предприятие съставиха два акта за нарушение при транспорт на дървесина, съобщиха от пресцентъра на Изпълнителна агенция по горите. Нарушението е констатирано при проверка на товарен автомобил в района на Дупница. При проверка на документите, инспекторите установили несъответствие между вписаното в превозния билет количество и превозваната дървесина. След направени подробни измервания в присъствието на служителя, издал превозния билет е установена разлика. Незаконната дървесина е задържана. На шофьора на камиона и служителя, издал превозния билет са съставени актове. \r\nЗа последните десет дни служителите на Регионална дирекция по горите – Благоевград са извършили 162 проверки. Проверени са 67 обекта за съхранение и преработка на дървесина, 16 сечища и 72 превозни средства.", "date": "2017-06-20", "title": "Благоевград: Горски служители съставиха два акта за нарушения при издаване на превозен билет"}
{"url": "http://www.focus-news.net/news/2017/06/20/2406973/sadiyskata-kolegiya-na-vss-uvelichi-broya-na-sadebnite-sluzhiteli-v-sofiyskiya-rayonen-sad.html", "text": "По предложение на комисия „Съдебна администрация“ Съдийската колегия на Висшия съдебен съвет (ВСС) взе решение да се увеличи щатната численост на Софийския районен съд с 16 щатни бройки за съдебни служители. Това съобщиха от пресцентъра на ВСС. Разкрити са една щатна бройка за длъжност „системен администратор“, три щатни бройки за длъжност „специалист – информационни системи“, три щатни бройки за длъжност „специалист – компютърна обработка на данни“, една щатна бройка за длъжност „човешки ресурси“, четири щатни бройки за длъжност „съдебен архивар“ и четири щатни бройки за длъжност „съдебен секретар“.\r\nСофийският районен съд е направил искане за увеличаване на щатната численост на администрацията му с общо 39 бройки. Колегията отложи произнасянето в частта до 39 щатни бройки, за да го разгледа след приемане на функционален анализ на съда. Той трябва да даде информация за конкретната натовареност на служителите във всички звена в съда.", "date": "2017-06-20", "title": "Съдийската колегия на ВСС увеличи броя на съдебните служители в Софийския районен съд"}
{"url": "http://www.focus-news.net/news/2017/06/20/2406970/blagoevgrad-rodnoto-myasto-na-paisiy-hilendarski-bansko-otdade-pochit-pred-pametta-na-velikiya-balgarin.html", "text": "В Банско, родното място на Паисий Хилендарски, жители и гости отдадоха заслужена почит пред паметта на великия българин. Това съобщиха от пресцентъра на Община Банско. Честванията бяха посветени на 295 годишнината от  рождението на Будителя и 255 години от написването на неговия труд „История славянобългарска”. Книга, която преобръща живота на българите и посочва пътя за неговото възкръсване.  Преди 255 години тръгва паисиевото слово да буди и зове, да стряска и укорява, да носи познание и дарява достойнство. И така до днес, до утре и завинаги, докато я има България.Още от ранни зори, тържествен камбанен звън огласи града под Тодорка и даде начало на тържествата посветени на Преподобни Паисий Хилендарски, с отслужване на Божествена Света Литургия от Негово Високопреосвещенство Серафим, митрополит на Неврокопска епархия. Мероприятията продължиха в Посетителския информационен център, където бе прожектиран документален филм за Паисий, а в Духовно-историческия център „Св. Паисий Хилендарски”, своеобразния дом на Отец Паисий, бе представена Втората Харитонова преправка на „История славянобългарска”, написана по инициатива на жените от Клуб „Бояна” и Клуб „Старинен Пловдив”.Таза калиграфски написана преправка, създадена по един съвсем възрожденски начин бе представена от паисиеведът доц. д-р Мила Кръстева и Фани Бойкова. „Това, което днес представяме е само една от ръкописните книги, които Българското възраждане е създало и с което е осигурило памет за монаха и неговата малка „История”. Нарича се преправка, защото е компилация, сглоба от текст на Паисий и текст на Спиридон, един друг монах, който през 1792 г. създава друга история и тази книга заема парченце, фрагмент от Паисиевата история и фрагменти от Спиридоновата история. Преписвана е на ръка от Харитон Рилец, а също и от негови ученици. Уникалното в тази книга е, че тя помни духа на онова време” сподели историчката.Открит урок по родолюбие “Отец Паисий обикаля още” бе изнесен в информационния център. Ученици, водени от Елеонора Барякова, представиха презентация за Паисий, специално създадена за честванията. Рецитирани бяха ученически есета, посветени на паисиевото дело. Урок, който имаше за цел да засвидетелства за пореден път, че паметта е вярност, вярност към предците и дома, вярност към народа и родината. „Нека никога да не забравяме как преди 255 години един монах извика срещу света „От днеска нататък българският род история има и става народ! Нека той познае от мойто писанье, че голям е той бил и пак ще да стане, че от славний Будин до светий Атон бил е припознаван нашият закон” бяха само част от словата, които звучаха от гордите наследници на Паисий в залата на инфо центъра. Привечер стотици се стекоха на площад „Възраждане” пред величествения паметник на Паисий, за да станат свидетели на един невероятен исторически спектакъл, който успя да докосне сърцата на мнозина, благодарение на ансамбъл „Българе”.Кметът на Банско Георги Икономов, откри вечерта с думите „Днес православния български народ и Българската православна църква почитат Светеца, но за нас, неговите съграждани  тази почит има и други измерения. Защото ние, родените тук, живеем през Паисий! Ние „чувстваме” Паисий и възпитаваме децата си в неговия дух, който неотменно присъства в нашия живот и в нашата уникалност като град.”„Тук ние го наричаме „първият апостол”. Този, който изрече думите „Българино, знай своя род и език“ и ги превърна не само в символ на българското самосъзнание през всички епохи, но и беляза нашата обща съдба на негови съграждани. Затовa, всяка година ние се събираме, за да го почетем с любов и признание, и да чуем отново неговото Атонско послание за род, език, вяра и свобода. И нека се знае, че сам Бог въздигна Петър Баханов, банскалията, който прие монашеството под името Паисий, за да напише „История славянобългарска” в най-страшните години на робството и върне куража на народа ни, като му покаже славното му минало и да измоли Божията помощ за бъдещето му!” допълни още Икономов.„История славянобългарска е призив да поискаме отново да бъдем на висотата на дедите ни и наред с другите народи. Дълбок поклон пред първия наш будител, призовал ни да знаем своя род и език и да се гордеем, че сме българи” изтъкна председателят на Народното събрание Димитър Главчев, който бе скъп гост на честванията.Гости на празничните чествания бяха още народните представители – Александър Мацурев, Даниела Савеклиева и Димитър Гамишев, областния управител Бисер Михайлов, редица признателни граждани и приятели на Банско.", "date": "2017-06-20", "title": "Благоевград: Родното място на Паисий Хилендарски – Банско, отдаде почит пред паметта на великия българин"}
{"url": "http://www.focus-news.net/news/2017/06/20/2406969/makfaks-makedoniya-balgariya-i-makedoniya-shte-podpishat-dogovor-za-dobrosasedstvo-no-na-kakav-eziki.html", "text": "След днешната среща между министър-председателите на България и Македония, Бойко Борисов и Зоран Заев, стана ясно, че в началото на август двете съседни държави ще подпишат Договор за добросъседство. На какъв език обаче ще бъде изготвен документът? Това е въпрос, който на този етап остава отворен, коментира македонската информационна агенция „Макфакс“ .\r\nБългария е първата държава, признала Република Македония, но не и съществуването на македонска нация и македонски език. Официална София стои зад тезата, че македонският език представлява регионална форма на българския език, базиран на българския диалект. Пробив по отношение на преговорите за езика е постигнат през 1999 г., когато тогавашният премиер Иван Костов призна правото на Македония да си служи с официалния език. По правило обаче формулировката, която България използва за македонския език, е \"официален държавен език\" или \"официален език на държавата\".\r\nС оглед на тези обстоятелства Зоран Заев не бе изненадан от въпроса на представителите на македонските медии дали договорът между двете страни ще бъде подписан на македонски, български или „на някакъв друг език“. \r\n„Има думи, които биха могли да имат различно тълкуване. Ние, като държава, първи признахме Република Македония. В Конституцията на Република Македония е казано какъв език има тази държава. Съответно, договорът трябва да бъде подписан на езика, описан в нейната конституция. Затова сега смятам, че когато външните министри за последен път  прегледат документа, тогава с премиера и останалите колеги ще вземем решение\", отговори българският министър-председател.\r\nДумите на Борисов може да се изтълкуват като сигнали в две посоки. Първо, че България и в бъдеще ще защитава позицията на непризнаване на македонския език. Борисов внимателно избираше думите и не използва  нито веднъж \"македонски език\". От друга страна, той посочи възможността след окончателното разглеждане на документа да бъде взето някакво решение. Това би могло да означава решаване на езиковия спор и признаване на македонския език - безпрецедентен исторически ход в двустранните отношения.Тереза Герова", "date": "2017-06-20", "title": "„Макфакс“ (Македония): България и Македония ще подпишат Договор за добросъседство – но на какъв език?"}
{"url": "http://www.focus-news.net/news/2017/06/20/2406978/sadiyskata-kolegiya-na-vss-odobri-provezhdaneto-na-sreshta-s-viktor-shahter-prezident-na-fondatsiyata-za-ustoychivo-razvitie-na-pravorazdavaneto.html", "text": "Съдийската колегия на Висшия съдебен съвет (ВСС) одобри провеждане на среща на членовете ѝ с Виктор Шахтер – президент на Фондацията за устойчиво развитие на правораздаването. Тя ще се проведе на 25 септември 2017 г., в рамките на посещение на Шахтер в периода 24 септември 2017 г. – 1 октомври 2017 г., когато е предвидено провеждане на конференция „Съд и медиация“. Това съобщиха от пресцентъра на ВСС.\r\nПрограмата на г-н Шахтер предвижда също срещи с ръководители на съдилища и адвокатура, представители на изпълнителната власт и омбудсмана, на които да се обсъдят конкретни действия, подкрепящи по-голямото използване на медиацията от съдилищата. Колегията одобри участието на съдии от Окръжен съд – Варна, Окръжен съд – Благоевград, Окръжен съд – Смолян, Окръжен съд – Добрич, Окръжен съд – Велико Търново, Окръжен съд – Пловдив, Районен съд – Плевен, Районен съд – Балчик, СГС, СРС и други за участие в конференцията „Съд и медиация“ и в обученията па темата с участието на Шахтер.", "date": "2017-06-20", "title": "Съдийската колегия на ВСС одобри провеждането на среща с Виктор Шахтер - президент на Фондацията за устойчиво развитие на правораздаването"}
{"url": "http://www.focus-news.net/news/2017/06/20/2406981/darzhavniyat-glava-rumen-radev-se-sreshtna-s-rakovodstvoto-na-balgarskata-asotsiatsiya-po-informatsionni-tehnologii.html", "text": "На среща на „Дондуков“ 2 президентът Румен Радев и представителите на Българската асоциация по информационни технологии обсъдиха перспективите за дигитална трансформация на администрацията, изграждането на информационното общество у нас, киберсигурността и развитието на българската информационна индустрия. Това съобщиха от прессекретариата на държавния глава.\r\n„Развитието на технологиите е предизвикателство за всички нас. Трябва да настъпи промяна в мисленето на гражданите, в събирането и анализирането на данни, както и в прилагането им по различен начин. Институциите следва да работят последователно за оптималното използване, оперативната съвместимост и поддръжка на вече наличните информационни ресурси и системи във всички сектори“, подчерта по време на разговора Румен Радев.   \r\nДържавният глава потвърди, че ще подкрепи инициативите, които улесняват и ускоряват процеса на дигитална трансформация на българската администрация в полза на гражданите и на бизнеса. „Електронното управление е стратегически приоритет за България. Това е необратим процес и е доказано средство за постигане на ефективност, прозрачност, успех в борбата с корупцията, отчетност и контрол“, коментира Румен Радев.   \r\nКато член на Европейската асоциация за информационни технологии - DIGITAL EUROPE, представителите на Българската асоциация по информационни технологии запознаха президента с работата и целите на Организацията, която представлява индустрията на цифровите технологии в Европа. DIGITAL EUROPE, чиито членове са 61 големи технологични компании и 37 национални търговски асоциации, има за цел да гарантира участието на индустрията в разработването и прилагането на политиките на ЕС.", "date": "2017-06-20", "title": "Държавният глава Румен Радев се срещна с ръководството на Българската асоциация по информационни технологии"}
{"url": "http://www.focus-news.net/news/2017/06/20/2406982/dvama-nepalnoletni-izvarshiteli-na-grabezh-poluchiha-uslovno-nakazanie-lishavane-ot-svoboda.html", "text": "Под ръководството и надзора на Софийската районна прокуратура за период от две седмици е приключено разследването на грабеж, извършен на територията на столичния „Западен парк“. Това съобщиха от пресцентъра на Прокуратурата на Р България.\r\nНа 06.06.2017 г. пострадалият М. Г. се намирал в парк „Западен парк“, когато бил нападнат от двама непълнолетни – К. К. и К. Д. Двете момчета започнали да нанасят удари с ръце по главата на пострадалия и да го ритат с крака. След като успели по този начин да сломят съпротивата на последния, двамата извършители издърпали със сила мобилния телефон на Г. и избягали. \r\nПървоначално досъдебното производство е образувано и водено срещу неизвестен извършител. В хода на проведената в рамките на разследването оперативно-издирвателна дейност от страна на 03 РУ-СДВР, на 16.06.2017 г. като извършители на грабежа са установени двамата непълнолетни. \r\nВ рамките на три дни К. К. и К. Д. са привлечени като обвиняеми лица за извършения от тях грабеж при условията на съучастие, като са задържани с постановление на наблюдаващия прокурор за срок до 72 часа. Двамата са направили пълни самопризнания, като на 19.06.2017 г. е постигнато споразумение между защитниците им и наблюдаващия прокурор при Софийска районна прокуратура. На К.К. и К. Д. е наложено наказание „лишаване от свобода“ за срок от шест месеца, като е определен изпитателен срок от две години. И двете лица не са били осъждани до момента. \r\nС разпореждане на наблюдаващия прокурор отнетият от двамата обвиняеми мобилен телефон е бил върнат на пострадалия Г.", "date": "2017-06-20", "title": "Двама непълнолетни извършители на грабеж получиха условно наказание „Лишаване от свобода“"}
{"url": "http://www.focus-news.net/news/2017/06/20/2406979/bbc-za-prav-pat-ot-20-godini-izrael-pochna-stroezha-na-novo-preselnichesko-selishte-v-zapadniya-bryag.html", "text": "Израел е започнал работа по първото еврейско поселение от 20 години в Западния бряг, каза министър-председателят Бенямин Нетаняху, цитиран от BBC .\r\nИзраелският премиер публикува снимка от строителните дейности, в социалната мрежа “Twitter“. \r\nСелището ще бъде дом на 40 семейства, които бяха преместени от  неупълномощеното от властите преселническото населено място Амона. Палестинските власти заявиха, че строителните работи по новото еврейско преселническо поселение са „сериозна ескалация“ и опит за осуетяване на мирния процес. Симеон Миланов", "date": "2017-06-20", "title": "BBC: За пръв път от 20 години Израел почна строежа на ново преселническо селище в Западния бряг"}
{"url": "http://www.focus-news.net/news/2017/06/20/2406968/prokuror-rumyana-arnaudova-sabrani-sa-dostatachno-materiali-socheshti-za-kupuvane-na-glasove-ot-nastoyashtiya-naroden-predstavitel-manol-genov.html", "text": "Според доказателствата, които са събрани в Окръжната прокуратура в Пловдив, са събрани достатъчно материали, сочещи, че има извършено политическо престъпление против политическите права на българските граждани, а именно – организиране на купуване на гласове от настоящия народен представител Манол Генов, както и на извършено престъпление, състоящо се в даване на възможност и допускане и подбуждане към извършване на престъпление от страна на главния архитект на Асеновград, който е бил мотивиран от Манол Генов да допусне нарушение на закона за културното наследство и да се допусне строителство в защитена зона. Това каза пред журналисти говорителят на главния прокурор Румяна Арнаудова, предаде репортер на Агенция „Фокус“. „Досъдебното производство беше обявено на една пресконференция на Окръжната прокуратура Пловдив, на която бяха предоставени данни за тяхното разследване и в рамките на това разследване бяха повдигнати обвинения кмета на Асеновград, на главния архитект на Асеновград, на две лица с фамилия Запрянови за различни икономически престъпления, за получаване на подкупи и предлагане на подкупи. В рамките на това разследване на Окръжна прокуратура Пловдив са събрани доказателства и за друго престъпление и за други участници“, посочи Арнаудова. По думите ѝ по това разследване Окръжната прокуратура в Пловдив, в момента, в който е направила извод, че доказателства сочат, че доказателства сочат, че е извършено престъпление от лице с имунитет, са изпратили досъдебното производство на Софийска градска прокуратура. „. То е разпределено в спецзвено „Антикорупция“, тъй като се касае за лице с имунитет. Прокурорите, след като се запознаха с доказателствата по делото, приеха по компетентност това разследване и поискаха от главния прокурор да изготви от своя страна искане за снемане на имунитета на Манол Генов, за да му повдигнем обвинени за тези две престъпления на този етап“, допълни говорителят на главния прокурор. Тя каза, че главният архитект е този, който има правомощие по закон да одобри строителство в подобна защитена територия. „Той е бил наясно, че за допускането на такова строителство,  е било необходимо да има изрично писмо от министъра на културата, даващо разрешение за строеж в тази защитена територия. Бил е абсолютно наясно че такава съгласувателна процедура не е била проведена и няма разрешение на министъра. Но г-н Манол Генов му е обещал да ходатайства пред кмета на Асеновград да му се увеличи заплатата, но да подпише строителните книжа, „за да не спираме инвестиционните намерения на хората“, съобщи Арнаудова. По отношение на организирането на купуването на гласове, говорителят на главния прокурор посочи, че става въпрос за изборите, които са проведени на 26 март 2017 г., в рамките на предизборната кампания, като са събрани доказателства за извършени 5 отделни деяния от 5 отделни лица. „Средно по около 25 е бил плащан гласът на всеки избирател, посочен в списъка. Така едно от лицата е получило 500 лв. другото е осигурило 12 лица, за които е получило по 25 лв., третото – 14 лица, за които е получило по 25 лв., четвъртият, четвъртият е осигури 13 лица и и е получил по 25 лв. за човек, петото лице е осигурило 20 лица, за които е получил сумата от 400 лв.“, посочи тя. По думите ѝ по-активен в организирането на действията е бил бизнесменът Христев, парите ги е осигурявал тогавашният кандидат и настоящ народен представител Манол Генов. „Разплащането се е осъществявало основно в заведение, стопанисвано от бизнесмена Христев в Асеновград. Купувани са гласове за Манол Генов и за коалицията, която го е издигнала“, съобщи Арнаудова. Тя припомни, че това е вторият народен представител, чийто имунитет се иска заради престъпление против политическите права на гражданите, като през декември миналата година главният прокурор е поискал снемане на имунитета на Илия Илиев, отново за изборно престъпление.\r\nСтефан ПЕТРОВ", "date": "2017-06-20", "title": "Прокурор Румяна Арнаудова: Събрани са достатъчно материали, сочещи за купуване на гласове от настоящия народен представител Манол Генов"}
{"url": "http://www.focus-news.net/news/2017/06/20/2406986/reuters-filipinskite-vaorazheni-sili-zapochnaha-ofanziva-za-osvobozhdavaneto-na-grad-maravi-do-kraya-na-sedmitsata.html", "text": "Филипински военни самолети, както и наземни части са подновили офанзивата срещу ислямистката група, която превзе град Марави в южната част на страната, предава Reuters.\r\nЦелта на новото настъпление е, да се освободи градът до края на седмицата.\r\nОфанзивата идва след като властите се притесняват, че екстремистите могат да получат подкрепления след края на свещения за мюсюлманите месец Рамадан.\r\nБоевете за Марави навлизат в петата си седмица, а загиналите са почти 350, според официални правителствени данни.\r\n„Надяваме се да прочистим Марави до края на Рамадан“, заяви военният говорител бригаден-генерал Реституто Падила, по време на среща между висши командири от армията и полицията.  Симеон Миланов", "date": "2017-06-20", "title": "Reuters: Филипинските въоръжени сили започнаха офанзива за освобождаването на град Марави до края на седмицата"}
{"url": "http://www.focus-news.net/news/2017/06/20/2406985/mariya-gabriel-kandidat-za-evrokomisar-blagodarya-na-balgarskoto-pravitelstvo-za-okazanoto-doverie-koeto-e-i-prichinata-dnes-da-sam-pred-evropeyskiya-parlament.html", "text": "Благодаря на българското правителство за оказаното доверие, което е и причината днес да съм пред вас. Това заяви българският кандидат за еврокомисар Мария Габриел по време на изслушването си пред Европейския парламент, предавано на живо на сайта на институцията. „За мен е чест да бъда пред вас като кандидат за комисар, отговарящ за цифровата икономика и общество. Надявам се днес да проведем конструктивен дебат как заедно можем да дадем още по-голям тласък на цифровия единен пазар за една конкурентна и приобщаваща Европа, за реални ползи за европейските граждани, за общи обединяващи каузи. Изразявам надежда и увереност, че ще очертаем допълнителни идеи и заедно ще допринесем за изпълнението на амбициозната задача на комисията „Юнкер“, да използваме в пълна степен възможностите, предоставени от цифровите технологии в името на общия европейски интерес“, коментира Габриел. Тя благодари на Европейския парламент за подкрепата, която е имала през изминалите 8 години. „Стигнах до тук, благодарение на вашето доверие. Днес се изправям пред вас, за да го поискам отново за една нова отговорност. Благодаря и на членовете на ЕК, с които много пряко съм работила в търсенето ни на отговори на днешните предизвикателства. Позволявам си да благодаря и на страните-членки. Това е другият съзаконодател, нееднократно съм участвала в триалози“, допълни тя. По думите й те са позволявали да отстояват общи каузи. „Благодаря и на европейските граждани, които са ми давали подкрепа, доверие на всички отстоявани до момента каузи“, каза още Мария Габриел.", "date": "2017-06-20", "title": "Мария Габриел, кандидат за еврокомисар: Благодаря на българското правителство за оказаното доверие, което е и причината днес да съм пред Европейския парламент"}
{"url": "http://www.focus-news.net/news/2017/06/20/2406987/unss-ot-19-yuni-2017g-vleze-v-sila-zapoved-na-rektora-spored-koyato-dostapat-i-tsenite-za-studentite-i-doktorantite-sa-uednakveni-s-tezi-za-prepodavatelite-i-sluzhitelite-v-zala-obedna.html", "text": "От 19 юни т.г. влезе в сила заповед на ректора, според която достъпът и цените за студентите и докторантите са уеднаквени с достъпа и цените за преподавателите и служителите в зала „Обедна“. Това посочват от пресцентъра на УНСС във връзка с репортаж за цените във ведомствения стол на УНСС в предаването „Господари на ефира“ на 19 юни 2017 г.\r\n„Фокус“ публикува позицията на УНСС без редакторска намеса:", "date": "2017-06-20", "title": "УНСС: От 19 юни 2017г. влезе в сила заповед на ректора, според която достъпът и цените за студентите и докторантите са уеднаквени с тези за преподавателите и служителите в зала „Обедна“"}
{"url": "http://www.focus-news.net/news/2017/06/20/2406988/burgas-politsiyata-izdirva-83-godishnata-rumyanka-todorova-popova.html", "text": "ОДМВР – Бургас издирва 83-годишната Румянка Тодорова Попова от бургаския комплекс „Лазур”, която е в неизвестност от 15 юни 2017 г., съобщиха от пресцентъра на ОДМВР - Бургас.\r\nЖената страда от деменция, като по данни на близките й е облечена с кожено яке с оранжево-кафеникав цвят и панталон. Носи черна дамска платняна чанта.\r\nОписание на лицето : възраст около 80 години, ръст 160 см., кафяви очи, слабо телосложение, рижа коса с дължина над раменете. Има бенка над горната устна вляво. Носи диоптрични очила с големи стъкла.\r\nОДМВР – Бургас призовава гражданите, разполагащи с някаква информация за местонахождението на Румянка Тодорова Попова, да съобщят незабавно на тел. 112 или в най-близкото районно управление на МВР.", "date": "2017-06-20", "title": "Бургас: Полицията издирва 83-годишната Румянка Тодорова Попова"}
{"url": "http://www.focus-news.net/news/2017/06/20/2406990/futbol-mohamed-saleh-e-blizo-do-podpisvane-na-dogovor-s-livarpul.html", "text": "Ливърпул са близо до подписването на договор играча от „Рома“ Мохамед Салех.\r\nОчаква се Ливърпул да даде рекордните 40 милиона британски лири за Салех. 24-годишният играч бе основна цел на мениджъра Юрген Клоп. Цената, която Ливърпул ще плати е повече, отколкото 35-те милиона лири, които „Червените“ дадоха за Анди Керъл.", "date": "2017-06-20", "title": "Футбол: Мохамед Салех е близо до подписване на договор с Ливърпул"}
{"url": "http://www.focus-news.net/news/2017/06/20/2406989/evropeyskiyat-ombudsman-idva-v-balgariya-po-pokana-na-maya-manolova.html", "text": "Европейският омбудсман Емили О'Райли ще посети България за участие във форум, посветен на защита правата на потребителите. Той се организира по инициатива на омбудсмана Мая Манолова и ще се проведе в рамките на председателството на ЕС от страната ни, каза зам.- омбудсманът доц. Диана Ковачева, съобщиха от пресцентъра на Омбудсмана на Р България. Тя отправи поканата към О'Райли по време на участието си в двудневна международна конференция на Европейската мрежа на омбудсманите в Брюксел, чийто домакин е именно Емили О'Райли. \r\nНа 14 март т.г. Манолова изпрати писмо до европейския си колега с молба за съдействие за прекратяване на дискриминационното отношение и двойните стандарти към българските потребители по отношение на храните у нас. В него тя посочи, че големите мултинационални компании, производители на храни и напитки, предлагат продукти с по-ниско качество в страните от Централна и Източна Европа, включително в България, което поставя потребителите им в по-неблагоприятни условия в сравнение с държавите от т. нар „стари демокрации“.  Омбудсманът сигнализира още, че тези компании влагат суровини с по-ниско качество, дори и такива, които застрашават здравето и живота на гражданите. \r\nНа 11 април Мая Манолова получи отговор от Емили О'Райли, в който се казва, че е сезирала Европейската комисия да бъде направена проверка дали е допустимо, предвид общия регламент на храните в Европа, пускането на пазара на хранителни продукти с различно качество, в различни сегменти на европейския пазар и лансирането на пазара на две версии на един и същи продукт, едната по-здравословна, а другата не, която е представена пред потребителите като един и същ.  \r\nКонференцията, с участието на зам.-омдбусмана Диана Ковачева в Брюксел премина при изключително висок интерес, тъй като основните теми съвпаднаха с две актуални събития в международен план - началото на процедурата за излизане на Великобритания от ЕС и Световния ден на бежанците, който се отбелязва днес. \r\nДоц. Ковачева подкрепи изявлението на европейския омбудсман за правото на информираност на гражданите във връзка с Brexit и пълната прозрачност относно процедурата, която ще увеличи доверието и сигурността за гражданите на ЕС. \r\nЗаключително изказване направи първият заместник-председател на Европейската комисия, който се обърна към обществените защитници с призива: „Страхът от разпадане е политическа движеща сила за гражданите днес, ние трябва да се свържем отново с  гражданите и в това отношение ролята на омбудсмана е от съществено значение. Омбудсманът поставя пръст в раната там, където боли и затова допринася за подобрението на работата на институциите в дългосрочен план.“\r\nДоц. Ковачева участва в работна група за подобряване на политиките за прозрачност в управлението и представи пред колегите си работата на институцията и добрите практики в това отношение.", "date": "2017-06-20", "title": "Европейският омбудсман идва в България по покана на Мая Манолова"}
{"url": "http://www.focus-news.net/news/2017/06/20/2406992/prof-todor-galunov-politolog-yasno-se-vizhda-che-v-upravlyavashtata-koalitsiya-nyama-edinstvo-po-otnoshenie-na-promenite-v-izborniya-kodeks.html", "text": "Ясно се вижда, че на този етап в управляващата коалиция няма единство по отношение на промените в Изборния кодекс. Това каза в интервю за Радио „Фокус“ – Велико Търново политологът проф. Тодор Галунов. По думите му гласуването на въвеждането на мажоритарната избирателна система е показало, че ПП ГЕРБ не може да разчита на своя основен партньор –  Обединените патриоти. Политологът отново подчерта, че провеждането на мажоритарни избори в два тура на този етап е по-скоро в интерес на ГЕРБ. „Мажоритарната избирателна система, въведена в България, ще прилича много на строго партийната пропорционална избирателна система и дори може да влоши изборния процес, най-вече поради факта, че победителят взема всичко, а загубилият – нищо. Именно този страх в останалите партии, сякаш е в основата на отхвърлянето на  този главен акцент в законопроекта. Лично моето мнение е, че ние трябва да вървим към една смесена избирателна система, която аз вече имах възможност да я предложа. Но на този етап, доколкото виждам, отделните политически елити нямат визия за това каква точно система искат да избират“, допълни проф. Галунов. Той припомни, че един от мотивите народът да пожелае мажоритарна избирателна система, е извеждането на преден план на компетентните и способни личности. „Тук можем да поставим въпроса тези компетентните личности досега къде точно бяха и как те ще направят своята кампания без партийната подкрепа? Всяка кампания изисква организация, а всяка организация, която се прави по повод на една кампания, много напомня на политическа партия. Лично на мен ми се струва, че ще се вдигне много шум, но то ясно показва,че в българския политически живот по-скоро партиите са настроени на вълна да запазят статуквото, да запазят сегашното политическо статукво. Разбира се всяка партия гони своите интереси в конкретния случай, но ние трябва да вървим към гласуване на мажоритарното началото. Това е неизбежно, още повече че резултатите от Референдума показват, че това е вълната, която в момента е попаднала в полезрението на българския. Така че партиите трябва да намерят своя модел, да въведат мажоритарното начало, но по начин по който да не унищожат действащата политическа система“, допълни проф. Тодор Галунов. По думите му една смесена система решава всички възможни проблеми. „Видя се, че идеята „мажоритарна или пропорционална“ измести другите акценти на избирателните системи. Видя се, че има дори и предложения, ако се запази пропорционалната система, всяка партия да може да маха от своята листа лицето, което е под номер, съвпадащ с номера на бюлетината. Това цели да премахне феноменът „15-15“, но в крайна сметка, ако това стане, до голяма степен това ще е обида към българския избирател. Ще излезе, че години наред българският избирател не може да разбере начинът, по който се гласува. Така че проблемите са доста, но българският политически елит по-скоро иска да отложи този проблем“, допълни проф. Галунов. Политологът изрази надежда да има рационално решение по този въпрос, но бе категоричен, че избирателните промени трябва да се приемат навреме, защото подобна тежка изборна реформа, каквато предстои, трябва да е направена поне една година преди парламентарните избори. Това цели да се обучат избирателните комисии и политическите партии, и да бъде разяснена тази политика и на населението.\r\nНадежда КРЪСТЕВА", "date": "2017-06-20", "title": "Проф. Тодор Галунов, политолог: Ясно се вижда, че в управляващата коалиция няма единство по отношение на промените в Изборния кодекс"}
{"url": "http://www.focus-news.net/news/2017/06/20/2406993/tenis-zhulien-beneto-e-sledvashtiyat-sapernik-na-grigor-dimitrov.html", "text": "След като Жулиен бенето победи Джеймс Уорд с 6:2, 6:2 на първенството в „Куинс“, той ще се изправи срещу българина Григор Димитров. Григор Димитров и Бенето имат 4 в общия баланс, като делят по две победи. За първи път в съперничеството си, двамата ще играят на трева.", "date": "2017-06-20", "title": "Тенис: Жулиен Бенето е следващият съперник на Григор Димитров"}
{"url": "http://www.focus-news.net/news/2017/06/20/2406975/tenis-andi-mari-shte-dari-pechalbata-si-ot-parvenstvoto-v-kuins-na-semeystvata-na-zhertvite-ot-grenfel-tauar.html", "text": "Британският тенисист Анди Мъри ще дари всичко, което спечели на първенството в „Куинс“ за семействата на жертвите от пожара в „Грийнфел тауър“.\r\nТридесетгодишният Мъри може да спечели до 350 хиляди британски лири, ако спечели първенството. Той започва първенството с надеждата за 6-та титла от „Куинс“. Австралиецът Джордън Томпсън е първият му съперник.", "date": "2017-06-20", "title": "Тенис: Анди Мъри ще дари печалбата си от първенството в „Куинс“ на семействата на жертвите от „Гренфел тауър“"}
{"url": "http://www.focus-news.net/news/2017/06/20/2406994/vidin-regionalnata-biblioteka-pritezhava-nad-200-000-bibliotechni-edinitsi.html", "text": "Регионалната библиотека във Видин притежава над 200 000 библиотечни единици, съобщават за Радио „Фокус” – Видин от Териториалното статистическо бюро – Северозапад. Това е единствената библиотека във Видинска област с толкова голям брой библиотечни единици. Общият брой на библиотечните документи в нея е 277 000, катo това са книги, периодични издания – вестници, списания, бюлетини и други.\r\nБроят на регистрираните читатели в Регионалната библиотека „Михалаки Георгиев” във Видин през 2016 г. е 2400 души, което е с 5.6% по-малко в сравнение с 2015 година, посочват от статистическото бюро. Посещенията в библиотеката се увеличават с 25.8% и достигат 69 000. Заетият библиотечен фонд от читатели е 138 000, което представлява 49.8% от общия библиотечен фонд.\r\nАнна ЛОЗАНОВА", "date": "2017-06-20", "title": "Видин: Регионалната библиотека притежава над 200 000 библиотечни единици"}
{"url": "http://www.focus-news.net/news/2017/06/20/2406995/afp-svetovnata-zdravna-organizatsiya-predupredi-che-nad-1100-dushi-sa-pochinali-zaradi-holera-v-yemen.html", "text": "Холерата е убила 1170 души в разкъсвания от война Йемен, според Световната здравна организация (СЗО), предава AFP.\r\nОт СЗО твърдят, че броят на заболелите от холера се е вдигнал до почти 2000 дневно.  Заради военния конфликт е особено трудно да се контролира заразата, заяви говорителят на СЗО Тарик Ясеравич.\r\n„Броят на заболелите от холера расте. Говорим за до 2000 случая на ден“, предупреди той.\r\nСЗО събира данни за избухването на епидемията от 27 април. За това време от организацията са регистрирали над 170 хиляди случая на заболели от холера. Симеон Миланов", "date": "2017-06-20", "title": "AFP: Световната здравна организация предупреди, че над 1100 души са починали заради холера в Йемен"}
{"url": "http://www.focus-news.net/news/2017/06/20/2406977/boris-preshelkov-sfsmvr-ne-mozhe-da-se-pravi-reforma-na-parche-v-mvr-neobhodima-e-dalgosrochna-strategiya-za-promyana.html", "text": "Не може да се прави реформа на парче в МВР, необходима е дългосрочна стратегия за промяна. Това съобщи за Радио „Фокус“-Пловдив заместник-председателят на Управителния съвет на Синдикалната федерация на служителите на МВР (СФСМВР) Борис Прешелков. По думите му дългоочакваната промяна е възможна само с приемането на нов закон за МВР, каквото е и искането на синдикалните организации на полицейските служители. \r\n„Част от колегите ги направиха държавни служители по кодекса на труда и в един момент се оказва, че има огромен дисбаланс в заплащането между тях и останалите служители в системата“, каза Прешелков. Според него реакцията на вътрешния министър Валентин Радев, в края на миналата седмица, след провелата се среща между синдикатите и заместник-министъра Стефан Балабанов, на която двете страни се разбраха за по-високи заплати на полицаите, показва че министър Радев не познава закона за МВР. „Не може Съветът за социално партньорство, който има право по закон да взема решения и е упълномощен да взима такива решения, след това той да не се съобрази с решенията на съвета“, коментира още Прешелков. Предстои в следващите дни синдикатите в МВР да обсъдят и вземат решение за началната дата на планираните протестни действия.\r\nКристиян ГАРОВ", "date": "2017-06-20", "title": "Борис Прешелков, СФСМВР: Не може да се прави реформа на парче в МВР, необходима е дългосрочна стратегия за промяна"}
{"url": "http://www.focus-news.net/news/2017/06/20/2406980/prokuror-rumyana-arnaudova-nyama-danni-za-choveshka-namesa-varhu-avtomobila-obsluzhvasht-predsedatelya-na-vks-lozan-panov.html", "text": "Няма данни за човешка намеса върху автомобила, обслужващ председателя на ВКС Лозан Панов. Тези техни заключения се базират на науката и не съвпадат с твърденията за поведението на шофьора и на г-н Лозан Панов. Това каза пред журналисти говорителят на главния прокурор Румяна Арнаудова, предаде репортер на Агенция „Фокус“. „Имаме две експертни справки за техническото състояние на автомобила, обслужвал г-н Лозан Панов“, посочи Арнаудова. По думите ѝ те са направени след извършване на оглед на автомобила от трима експерти. „Първата експертна справка е от 8 юни тази година и е изготвена от инж. Бойко Виачки, който е ръководител на сервиз, представляващ марката „Мерцедес за България“. Втората експертна справка е изготвена от двама инженери с много опит, инж. Иван Недев и инж. Александър Тошев, които са извършили оглед и са дали заключение“, каза тя. Според нея те са установили категорично, че има нарушаване на целостта на джантата и гумата, че има липсващи два болта и че има разхлабен още един. „Дали са заключение за това как е възможно да се получат тези наранявания по автомобилната гума и джанта. Съобразявайки се и с дадените сведения и от разпитаните преди това свидетели. Те са посочили всички възможности, при които е възможно подобно нараняване да се получи. За нас са важни фактите, от които могат да се направят изводи“, допълни говорителят на главния прокурор. „Ако имахме данни данни за външна намеса по автомобила на Лозан Панов, нямаше да има отказ да се образува досъдебно производство. Всеки би могъл да развие болтове, въпросът е дали имаме обективни данни за такова поведение, няма такива“, допълни тя.\r\nСтефан ПЕТРОВ", "date": "2017-06-20", "title": "Прокурор Румяна Арнаудова: Няма данни за човешка намеса върху автомобила, обслужващ председателя на ВКС Лозан Панов"}
{"url": "http://www.focus-news.net/news/2017/06/20/2406997/ministar-tsetska-tsacheva-predstavi-balgarskite-prioriteti-za-predsedatelstvoto-ni-pred-partnyori-v-bryuksel.html", "text": "Искам да предадете моите най-искрени поздрави на моя приятел – премиерът на България г-н Бойко Борисов. Така започна срещата си с министъра на правосъдието Цецка Цачева еврокомисарят по миграцията и вътрешните работи Димитрис Аврамопулос, съобщиха от пресцентъра на Министерството на правосъдието. Двамата очертаха нуждата от единство и подкрепа при провеждане на политиките на ЕС в областта на защита на границите на ЕС, предотвратяване на нелегалната миграция, сигурността в кибернетичното пространство и събирането на електронни доказателства от правоприлагащите и съдебни органи. Споделена беше нуждата да се предвиждат максимално бързо и по време на Българското председателство европейски законодателни актове в областта на защита на границите на ЕС, взаимодействието между европейските агенции в областта на сигурността, криптирането, регламентът за обмен на данни за съдимост за граждани на трети държави, събиране на доказателства в електронна форма.\r\nСред основните теми на разговорите на министър Цачева в Брюксел, където тя е на работно двудневно посещение, беше предстоящото първо Българско председателство на Съвета на ЕС.\" С оглед осигуряването на приемственост и последователност на политиките на ЕС, Българското председателство си поставя за цел да продължи напредъка по законодателството на ЕС, който се очаква да постигнат естонските ни колеги\", заяви министър Цачева по време на срещите си в белгийската столица.\r\nВ рамките на визитата в Брюксел министър Цачева проведе срещи с Кристин Роже, генерален директор на ГД  „Правосъдие и вътрешни работи“, Генерален секретариат на Съвета на ЕС, Павел Свобода, Председател на Комисията по правни въпроси на Европейския парламент (JURI), както и с Параскеви Миху, заместник-главен секретар на Европейската комисия.\r\nМинистър Цачева информира, че тя и екипът й усилено работят по подготовката\r\nна Българското председателство. В област \"Правосъдие\" съвместно с Генералния секретариат на Съвета на ЕС, е изготвен календар за провеждане на заседания на работните групи към Съвета. Предвиждат се близо 100 заседания по 16 основни преговорни теми в областта на гражданското, наказателното и дружественото право. От българска страна са сформирани екипи по преговорите, състоящи се от 80 експерти - от Министерство на правосъдието, съдебната система и научните среди. Тези екипи ще бъдат подпомагани от 40 експерти от Генералния секретариат на Съвета на ЕС.\r\nВ областта на правосъдието министър Цачева очерта пред партньорите няколко теми, по които по време на Трио - Председателството - Естония- България- Австрия ще се работи приоритетно.  Става дума за разработване и популяризиране на електронното правосъдие и електронните средства и задълбочаване на сътрудничеството в областта на международното гражданско процесуално право.\r\nСлужбата на Европейския прокурор, наказателното правосъдие в киберпространството, както и Регламентът относно родителската отговорност и признаване на решенията относно международното отвличане на деца бяха приветствани от домакините като заложени приоритети по време на Българското председателство на Съвета на ЕС в област Правосъдие.\r\nПо време на срещите си в Европейския парламент, министър Цачева подчерта нуждата от тясно сътрудничество при преговорния процес между ЕК, Съвета на ЕС и Парламента по множество досиета в областта на изпирането на пари, взаимното признаване на решенията за конфискация, обмен на информация от регистрите за съдимост, правила относно договорите с цифрово съдържание, защитата на авторските права, които ще са в центъра на законодателния процес на ЕС през предстоящия период до края на 2018 г.", "date": "2017-06-20", "title": "Министър Цецка Цачева представи българските приоритети за Председателството ни пред партньори в Брюксел"}
{"url": "http://www.focus-news.net/news/2017/06/20/2406983/sreshtata-borisov-zaev-prez-pogleda-na-makedonskite-medii-shans-za-istoricheski-probiv-v-balgaro-makedonskite-otnosheniyai-obzor.html", "text": "Във вторник, 20 юни, македонска правителствена делегация, оглавена от министър-председателя Зоран Заев, пристигна на двудневно посещение в България. След визитата му в Брюксел втора задгранична спирка на новия премиер на югозападната ни съседка е София, където Заев изрази ясни надежди да получи подкрепата на българския политически елит за членството на Македония в международни организации като Европейския съюз и НАТО. Още след избирането му за министър-председател, лидерът на Социалдемократическия съюз на Македония (СДСМ) подчерта, че София е от първостепенна важност за Скопие по пътя към евроатлантическата интеграция – особено след 1 януари 2018 г., когато България поема председателството на Съвета на ЕС. \r\nЗоран Заев бе приет от министър-председателя на България Бойко Борисов за разговор в Министерски съвет, а срещата между двамата лидери бе широко отразена в медиите на югозападната ни съседка, които не скриха надеждите си за постигане на исторически пробив в българо-македонските отношения.\r\n„Първата среща на двамата съседи, проведена днес в София, отваря нови перспективи след дългогодишните спорове и недоразумения между Македония и България. Кавги и провокации от двете страни, които тласнаха София към блокада на македонската интеграция в ЕС през 2012 г. Блокада, която се добавя към вече съществуващото гръцко вето“, пише скопското електронно издание „НОВА ТВ“.\r\n„Историческо изявление на Борисов: Ние сме за единна Македония, която е член на НАТО и ЕС!“, е заглавието, което електронната медия „Плус Инфо“ избира за статията, посветена на срещата Борисов-Заев в София.\r\n„Ние сме за единна Македония и за членството й в НАТО и ЕС“, цитира електронната медия „24 Вести“ думите на българския министър-председател Бойко Борисов.\r\nМакедонската медия обръща внимание на обещанието на Борисов да разговаря с колегите си в Брюксел за членството на държавите от Балканския полуостров в Общността. В София лидерите на двете страни изразиха готовност да не оставят историята да разделя двата народа, а да работят за тяхното сближаване, отбелязват още от редакцията.„Радио Слободна Европа“ обръща внимание на значението, което българският лидер отдава на инфраструктурното свързване на двете съседни държави.\r\n„Днес, от София, македонският и българският премиер отвориха нова страница в държавните отношения. Историческите проблеми ще бъдат преодолени със съвместни тържества, именуване на улици и подкрепа за членството на Македония в ЕС и НАТО“, коментират на свой ред в македонската редакция на Deutsche Welle.\r\nСкопският телевизионен канал „Телма“ обръща внимание, че в София двамата премиери заедно са положили цветя пред паметника на цар Самуил – инициатива, която е отправена от Заев във връзка с настояването на България за съвместно честване на исторически празници като Илинден и Деня на Св. св. Кирил и Методий, и съвместно почитане на исторически личности.\r\nМинистър-председателят на България Бойко Борисов ще посети Македония и „ще се поклони пред паметника на нашата обща история“, са думите на премиера Зоран Заев, които скопското електронно издание МКД цитира след днешните преговори между лидерите на двете съседни държави.\r\nБезспорно, най-положителният резултат от срещата в София е решението за подписване на Договор за добросъседство между България и Македония. Това трябва да се случи на 2 август, когато се чества Илинден. \r\nНа какъв език обаче ще бъде изготвен документът? Това е въпрос, който на този етап остава отворен, коментира македонската информационна агенция „Макфакс“ .\r\nБългария е първата държава, признала Република Македония, но не и съществуването на македонска нация и македонски език. Официална София стои зад тезата, че македонският език представлява регионална форма на българския език, базиран на българския диалект. Пробив по отношение на преговорите за езика е постигнат през 1999 г., когато тогавашният премиер Иван Костов призна правото на Македония да си служи с официалния език. По правило обаче формулировката, която България използва за македонския език, е \"официален държавен език\" или \"официален език на държавата\".\r\nС оглед на тези обстоятелства Зоран Заев не бе изненадан от въпроса на представителите на македонските медии дали договорът между двете страни ще бъде подписан на македонски, български или „на някакъв друг език“. \r\n„Има думи, които биха могли да имат различно тълкуване. Ние, като държава, първи признахме Република Македония. В Конституцията на Република Македония е казано какъв език има тази държава. Съответно, договорът трябва да бъде подписан на езика, описан в нейната конституция. Затова сега смятам, че когато външните министри за последен път прегледат документа, тогава с премиера и останалите колеги ще вземем решение\", отговори българският министър-председател.\r\nДумите на Борисов може да се изтълкуват като сигнали в две посоки. Първо, че България и в бъдеще ще защитава позицията на непризнаване на македонския език. Борисов внимателно избираше думите и не използва нито веднъж \"македонски език\". От друга страна, той посочи възможността след окончателното разглеждане на документа да бъде взето някакво решение. Това би могло да означава решаване на езиковия спор и признаване на македонския език - безпрецедентен исторически ход в двустранните отношения, коментира агенцията. \r\nВизитата на Зоран Заев в България продължава и в сряда, 21 юни. \r\nПредвидени са срещи на четири очи и консултации между двете делегации. От българска страна ще участват вицепремиерът и министър на външните работи Екатерина Захариева, министрите на културата и транспорта, информационните технологии и съобщенията Боил Банов и Ивайло Московски, както и посланик Иван Петков. От македонска страна в срещата са включени вицепремиерът по европейските въпроси Буяр Османи, министърът на външните работи Никола Димитров, министърът на културата Роберт Алагьозовски и посланик Марян Гьорчев. \r\nВ рамките на посещението си в България Зоран Заев ще проведе среща и с държавния глава Румен Радев, а също и с председателя на Народното събрание Димитър Главчев. Тереза Герова", "date": "2017-06-20", "title": "Срещата Борисов-Заев през погледа на македонските медии – шанс за исторически пробив в българо-македонските отношения? (ОБЗОР)"}
{"url": "http://www.focus-news.net/news/2017/06/20/2406991/mariya-gabriel-kandidat-za-evrokomisar-shte-prodalzha-da-rabotya-za-zashtitata-na-pravata-i-svobodite-na-evropeyskite-grazhdani-kakto-i-za-ukrepvaneto-i-razvitieto-na-es.html", "text": "Необичайно е за мен да бъда от тази страна на залата и да съм кандидат пред вас за европейски комисар. Това заяви българският кандидат за еврокомисар Мария Габриел по време на изслушването си пред Европейския парламент, предавано на живо на сайта на институцията. „Това е голяма чест, но също предизвикателство и възможност да продължа да работя за защитата на правата и свободите на европейските граждани, за укрепването и развитието на ЕС във вътрешен и външен план. Ето защо искрено се надявам да отговоря на вашите въпроси и заедно да продължим да работим за бъдещето на европейските граждани“, заяви Габриел. \r\nПо думите й изследователският й опит в два европейски проекта ще й даде възможност да подходи новаторски към намирането на решения. „Този опит ми позволи да осъзная колко важно е да подкрепяме включително и с финансови средства изследователската дейност, за да разполагаме с нужните данни. Чрез достъпността им като европейци да продължаваме да сме сред водещите в научноизследователската област. По време на политическия си опит съм имала възможност да работя по политически теми, които първоначално не предизвикваха ентусиазъм, но които благодарение на кампаниите са за осведомяване на обществото, ми позволиха да обединя и да постигна значителни резултати“, допълни Габриел. Тя посочи, че се е срещала със скептично настроените селскостопански производители, които до момента не са били участвали в общата селскостопанска политика. „Но благодарение на способностите си да представя доводи за облагите за всички граждани, успяхме да защитим интересите на европейските селскостопански производители за периода 2012-2014 г.“, каза още българският кандидат за еврокомисар.", "date": "2017-06-20", "title": "Мария Габриел, кандидат за еврокомисар: Ще продължа да работя за защитата на правата и свободите на европейските граждани, както и за укрепването и развитието на ЕС"}
{"url": "http://www.focus-news.net/news/2017/06/20/2406996/kandidatat-za-evrokomisar-mariya-gabriel-nito-edin-otrasal-ne-mozhe-da-mine-bez-tsifrovite-tehnologii-nikoy-ne-biva-da-ostane-izvan-tyah.html", "text": "Нито един отрасъл не може да мине без цифровите технологии, никой не бива да остане извън тях. Това заяви българският кандидат за еврокомисар Мария Габриел по време на изслушването си пред Европейския парламент, предавано на живо на сайта на институцията.  Габриел уточни, че в писмото си до нея председателят на ЕК Жан-Клод Юнкер много ясно е определил мисията й. „Улесняване и насърчаване на европейските политики, които ефикасно да допринесат за изграждането на единия цифров пазар“, обясни тя.\r\n Във връзка с това как може да бъде постигнато това Мария Габриел заяви: „Най-напред ще успеем да постигнем резултат, работейки в екип. Заедно с комисаря Андрус Ансип, заедно с екипа на ЕК, заедно със Съвета и Парламента можем да постигнем целите си“. „Нашата цел днес е и нашата отговорност, а именно да допринесем за създаването на една благоприятна среда, която да позволи на всички европейци да се възползват от многобройните благодатни възможности на цифровите технологии. Технологии, които не зачитат границите“, допълни Габриел. \r\n„Чакат ни много важни въпроси като киберсигурност, младежта, защита на личните данни, авторските права, правата и отговорността за собствеността на платформите, взаимосвързаността, оперативната съвместимост. Всичко това са много важни въпроси, защото действително цифровите технологии винаги са в множествено число“, коментира още тя и допълни, че това е и основния залог, свързан с цифровото общество и цифровата икономика. „Нито един отрасъл не може да мине без цифровите технологии. Те засягат цялото общество и никой не бива да остане извън тях“, поясни Мария Габриел.\r\n„Многообразието и компромисът – това е основното ни богатство. ЕП е най-добрият пример, който ни показва какво значи лаборатория за идеи и как функционират сътрудничеството и компромисите на практика. Днес, като имаме предвид разликите в интересите на всички равнища, няма как да постигнем напредък без компромиси.  Именно този метод на отвореност, на диалог и ангажираност предлагам по време на мандата си като комисар“, обясни Габриел. \r\n„Двугодишният мандат е кратък. Напълно го осъзнавам. Ключовата дума е приоритет. Моят приоритет е да направя така, че да има пълно прилагане на политиките и инициативите, които са били приети до момента. Възнамерявам да стартирам нови предложения, ще работя със всички комисари, със Съвета и с всички заинтересовани страни по дин открит и прозрачен начин, за да постигнем консенсус и той да бъде максимално приобщаващ“, допълни още тя.", "date": "2017-06-20", "title": "Кандидатът за еврокомисар Мария Габриел: Нито един отрасъл не може да мине без цифровите технологии, никой не бива да остане извън тях"}
{"url": "http://www.focus-news.net/news/2017/06/20/2406998/targovishte-izgotven-e-grafik-za-obuchenieto-na-chlenovete-na-sik-za-chastichnite-izbori-za-kmet-na-obshtina-antonovo.html", "text": "Изготвен е график за обучението на членовете на СИК за частичните избори за кмет на община Антоново. Това съобщи за Радио „Фокус“- Шумен Марко Марков, секретар на Общинска избирателна комисия- Антоново. В секциите ще бъдат ангажирани 279 души. Обученията ще се състоят на 23 юни от 10.00 часа в читалището на село Таймище, а от 12.00 часа в читалището на село Стреврек, на 26 юни от 10.00 часа в залата на Община Антоново и на 27 юни от 10.00 часа в читалището на село Трескавец. Утвърден е графичният файл с образеца на бюлетината за кмет на Община Антоново, очаква се да бъдат отпечатани над 5 000 бюлетини. Марко Марков посочи, че на днешното си заседание ОИК-Антоново е приела и Методически указания за секционните избирателни комисии за изборите за кмет на община на 2 юли.\r\nИвелина ИВАНОВА", "date": "2017-06-20", "title": "Търговище: Изготвен е график за обучението на членовете на СИК за частичните избори за кмет на община Антоново"}
{"url": "http://www.focus-news.net/news/2017/06/20/2406999/aktsenti-v-predavaneto-tova-e-balgariya-na-radio-fokus.html", "text": "Македонският премиер Зоран Заев се срещна днес с българския министър-председател Бойко Борисов и с президента Румен Радев, както и с редица министри. София е втората столица, която Заев посещава, след Брюксел, след сформирането на новото македонско правителство. Изводите от срещите и очакванията на двете държави една към друга ще коментираме с президента на Агенция и Радио „Фокус“ Красимир Узунов.\r\nТикет-системата, която ще бъде въведена в градския транспорт в София, е технология за по-добри решения в обществения транспорт и ще бъде удобство за гражданите. Освен това тя дава възможност за по-правилно планиране и контрол на превозния процес и за гарантиране сигурността на пътниците. Очаква се това да се случи до 3 години. Преди седмица обаче, обществената поръчка за тикет-системата бе спряна след молби и въпроси на кандидати за участници в нея. Освен това заместник-председателя на Комисията по транспорт и туризъм и председател на групата на БСП в СОС Калоян Паргов каза, че „цената на тикет-системата е подозрително голяма“. На какво се основават тези съмнения ще попитаме самия г-н Паргов. За ползата от тикет-системата, както и за някои от въпросителните около поръчката, ще попитаме и Християн Петров, изпълнителен директор на Центъра за градска мобилност.\r\nПолицаите в Пазарджишко, както и колегите им в страната, са в протестна готовност. Сред основните искания и този път е увеличаване на работната заплата с 15%. Какво още доведе до масовото недоволство на служителите в системата ще разберем от интервюто на Теодора Димитрова от Радио „Фокус” – Пазарджик с Иван Сердаров, зам.-председател на синдикалното дружество към Областната дирекция на МВР в Пазарджик.\r\nТези и други интересни теми очаквайте в предаването „Това е България“ на Радио „Фокус“ в минутите от 18.00 до 21.00 часа, водещ – Цвета Лазаркова.", "date": "2017-06-20", "title": "Акценти в предаването „Това е България“ на Радио „Фокус“"}
{"url": "http://www.focus-news.net/news/2017/06/20/2407003/smolyan-v-obshtinata-se-provede-publichno-obsazhdane-na-izmenenieto-i-dopalnenieto-na-naredbata-za-kuchetata.html", "text": "Публично обсъждане на изменението и допълнението на Наредбата за придобиването, регистрацията, притежаването, отглеждането и контрола на кучетата на територията на Община Смолян се проведе в местната администрация. В него взеха участие зам.-кметовете Венера Аръчкова, инж. Мариана Цекова, общински съветници, кметове на кметства и граждани.  Това съобщиха от пресцентъра на Общината.\r\nОсновната причина, налагаща изменението на въпросната Наредба е  промяната в Закона за ветеринарномедицинската дейност/ЗВД/, обясни инж. Цекова. До 2016г., преди да влязат в сила измененията на ЗВД от 19.02.2016г. в чл. 175, ал. 2, т. 6 от същия гласи, че: Освобождават се от такса собствениците на ловни кучета. Но след влизане в сила на промените в т. 6 ловните кучета се заменят с кучета, които придружават или охраняват селскостопански животни, които се отглеждат в регистриран животновъден обект. \r\nОт това следва, че ловните кучета минават в категорията, за която се заплаща такса за притежаване на куче. Таксата е  определена в чл. 51, ал. 1 от Наредба  № 2 за определянето и администрирането на местните такси и цени на услуги в община Смолян и е в размер на 20 лв. \r\nПрактиката до момента е показала, че масово се регистрират кучета, които са освободени от такса. Регистрите от населените места, които постъпват в община Смолян са предимно с ловни кучета. Има ловджии, които са собственици на повече от едно куче. И така се получава регистриране предимно на освободените от такса кучета.\r\nЗатова се предлага ловните кучета да бъдат регистрирани, съответно след заплащане на необходимата такса.\r\nДосегашният текст на чл. 6, ал. 1 се  изменя и придобива следната редакция:\r\nОт заплащане на такса за притежаване на куче се освобождават собствениците на:\r\n1.\tКучета на инвалиди;\r\n2.\tКастрирани кучета;\r\n3.\t Кучета, които придружават или охраняват селскостопански животни, които се отглеждат в регистриран животновъден обект;\r\n4.\tСлужебни кучета в организациите на бюджетна издръжка;\r\n5.\tКучета, използвани от Българския червен кръст;\r\n6.\tКучета, използвани за опитни цели;\r\n7.\tКучета с поставен микрочип /за първата година от тяхното регистриране/, съгласно чл. 39 от Закона за защита на животните;\r\nДруг проблем, който изисква търсенето на нови решения е храненето от граждани на безстопанствени кучета и котки. Наличието им  е една от причините за замърсяване на градската среда. Освен че са опасни за хората, поради възможност от ухапване, тези животни могат да са преносители на болести и зарази, които са опасни за здравето и живота на хората.\r\nЕдно от предложенията  е забраната за хранене на бездомните кучета и котки. С въвеждането на тази забрана се цели да се предотврати увеличаване на популацията им.\r\nАко някой гражданин иска да храни такива животни, то той може да ги отглежда като домашни любимци, съгласно законовите изисквания – на собствен терен, кучето да притежава ветеринарномедицинска и административна регистрация. \r\nЗабраната за хранене на бездомни кучета ще доведе до намаляване риска от инциденти и е мярка за намаляване на броя на безстопанствените животни и ограничаване на популацията им.\r\nДосегашният текст на чл. 16 се допълва т. 12 и придобива следната редакция:\r\nЗабранява се:\r\n1.\tРазхождането на кучета на територията на детски ясли, детски градини, детски и спортни площадки, стадиони и училища; както и в дворовете на здравни заведения и заведения за социални грижи и на места, обозначени със забранителни табели;\r\n2.\tВсякакво разхождане на кучета в гр. Смолян на територията на:\r\nА) Площад „Свобода“ и градската пешеходна зона на бул. „България“;\r\nБ) Площад „Александър Стамболийски“ (църквата „Св. Висарион Смоленски“);\r\nВ) Площадно пространство на Амфитеатъра – „Нов център“  - гр. Смолян;\r\nГ) Площадно пространство на паметник „Полковник Серафимов“ – Нов център – гр. Смолян и градинката пред Съда;\r\nД) Парково пространство в района на „Планетариум“ гр. Смолян;\r\nЕ) Парково пространство в района на „Чинара“ гр. Смолян;\r\nЖ) Парково пространство в района на Регионален исторически музей и Регионална библиотека „ Николай Вранчев“ гр. Смолян.\r\nЗ) Площадно пространство на Читалище „Балкански просветител“ кв. Райково;\r\nИ) Площадно пространство на Читалище „Славееви гори“ кв. Райково и градинката на Паметника на героите;\r\nЙ) Площад „Възраждане“ – Читалище „Кирил Маджаров“ кв. Устово;\r\n3. Разхождането на кучета от малолетни лица;\r\n4. Отглеждането на куче, което с поведението си системно безпокои  живеещите в съседство хора;\r\n5. Отглеждането на кучета в околоблокови пространства, на открити тераси и балкони и стълбищни площадки на сгради в режим на етажна собственост.\r\n6. Въвеждане на кучета в търговски обекти и обществени места, с изключение кучета-водачи, придружаващи слепи хора;\r\n7. Отглеждането и развъждането на кучета, с цел добиване на кожи и месо от тях;\r\n8. Организирането и провеждането на борби с кучета и други животни;\r\n9. Транспортирането на кучета с обществен транспорт, с изключение на кучета на МВР и кучета водачи на слепи хора;\r\n10. Ловенето и умъртвяването на кучета, освен в случаите и по начина, регламентиран в Закона за ветеринарномедицинската дейност и Закона за защита на животните;\r\n11. Насъскването на кучета едно срещу друго.\r\n12. Храненето на безстопанствени кучета и котки на терени, предназначени за обществено ползване.\r\nДосегашният текст на чл. 24 се допълва ал. 3 и придобива следната редакция:\r\n/1/ За административни нарушения по настоящата наредба на виновните физически лица се налага глоба от 20 /двадесет/ до 300 /триста/ лева, а на еднолични търговци и юридически лица имуществена санкция в размер от 300 /триста/ до 1 000 /хиляда/ лева.\r\n/2/ При ухапване или нараняване на хора от куче, на собствениците им се налагат глоби, както следва: за физически лица от 200 /двеста/ до 1 000 /хиляда/ лева, а на еднолични търговци и юридически лица имуществена санкция в размер от 1 000 /хиляда/ до 5 000 /пет хиляди/ лева.\r\n/3/ При нарушение на чл. 16, т. 12 се налага глоба в размер на 50 /петдесет/ лева. \r\nНа въпрос защо таксата за регистрация на куче е 20 лв., а в някои общини е по-ниска, зам.-кметът Аръчкова обясни че наредба №2 за  определянето и администрирането на местните такси и цени на услуги в община Смолян , която се цитира не е приета от Общинския съвет и затова администрацията работа с Наредбата №2 от 2012 г. Това обществено обсъждане касае контролът върху кучетата. Нашата Наредба е действаща от 2012 г., а . Общинският съвет определя размерите на таксите. По така предложената Наредба  по действащото законодателство, таксата е 20 лв., поясни зам.-кметът Аръчкова. \r\nПо думите и коментарът е повече за  безстопанствените кучета, а не за регистрираните.  В закона много общо е записано „кучета на инвалиди”. Трябва да бъде уточнено за каква категория инвалиди става въпрос. Проблем има и с граждани, които притежават 6,7 и 10 кучета, а на адрес е регистрирано само едно, другите-  не.  И тук законът не е уточнил колко кучета могат да бъдат на адрес, коментира Аръчкова.  \r\nЗа тази година имаме регистрирани 17 кучета, от които  стопаните платили такса за 6 , посочи инж.Цекова. Пререгистрирани  са 9 четириноги от които са само за три са платени такси. Независимо, че виждаме толкова много кучета със стопани, никой не си прави труда да ги регистрира.   \r\nПриветствам решението на общината да има глоби за тези, които хранят кучета и котки, посочи Златка Петрова, домоуправител на блок в Смолян. Тя сподели, че живее над Културния комплекс и редовно има оставена храна, която събира глутници от псета.   \r\nАдминистрацията отправя апел към гражданите да подават всякакви сигнали, свързани с нарушенията на Наредбата.", "date": "2017-06-20", "title": "Смолян: В Общината се проведе публично обсъждане на изменението и допълнението на Наредбата за кучетата"}
{"url": "http://www.focus-news.net/news/2017/06/20/2407004/varna-v-nachaloto-na-letniya-sezon-v-oblastta-nyama-zoni-za-kapane-s-otkloneniya-ot-mikrobiologichnite-pokazateli.html", "text": "В началото на летния сезон във Варненско няма зони за къпане с отклонения от микробиологичните показатели за чревни ентерококи и ешерихия коли. Това каза в интервю за Радио „Фокус“ – Варна д-р Катя Янева, директор на Дирекция „Обществено здраве“ към Регионалната здравна инспекция във Варна. Данните са от първия мониторинг, извършен в 23-те плажа по крайбрежието в средата на май. „Здравната инспекция във Варна контролира 23 зони за къпане на територията на Варненска област. Мониторингът на зоните за къпане се извършва по график за 23-те зони по Варненското крайбрежие, като от всяка зона за къпане всеки месец се пробонабира двукратно. За три от зоните във Варна – Офицерски плаж, Централен плаж и Южен плаж, това пробонабиране е трикратно в месеца. Първото пробонабиране се извърши на 15 май преди откриването на сезона. Резултатите показаха, че няма зони за къпане с отклонение от микробиологичните показатели за чревни ентерококи и ешерихия коли. Те се следят стриктно през целия сезон“, заяви д-р Катя Янева.\r\nМарияна ВАЛЕНТИНОВА", "date": "2017-06-20", "title": "Варна: В началото на летния сезон в областта няма зони за къпане с отклонения от микробиологичните показатели"}
{"url": "http://www.focus-news.net/news/2017/06/20/2406984/martin-shults-velikobritaniya-dalzhi-chlenstvoto-si-v-g7-na-edinniya-evropeyski-pazar.html", "text": "Обединеното кралство държи привилегирования си статут на икономическа сила, както и членството си в Г7 на участието си в единния европейски пазар, заяви лидерът на германските социалдемократи Мартин Шулц, предава Politico .\r\nВ реч пред Федерацията на германските индустрии, Мартин Шулц заяви, че нито една страна не е разбрала драматичните последствия от Брекзит.\r\n„Държава, която има право на вето, ядрена сила, член на Г7, втората най-голяма икономика в общия пазар“, обръща гърба си на Европейския съюз, каза социалдемократът. Той предупреди, че Великобритания ще плати сериозна цена.\r\n„Британците трябва да се запитат, защо все още са част от Г7? Защо имат втората най-голяма икономика в общия пазар? Именно, защото имаха неограничен достъп до този общ пазар“, каза кандидатът за германски канцлер Мартин Шулц.\r\nСпоред него Брекзит е „резултат от безсрамната кампания на безскрупулни популисти, които разчитат на фалшиви новини, и които продадоха цяло едно поколение“.  Симеон Миланов", "date": "2017-06-20", "title": "Мартин Шулц: Великобритания дължи членството си в Г7 на единния европейски пазар"}
{"url": "http://www.focus-news.net/news/2017/06/20/2407005/pregled-na-mezhdunarodnite-novini-do-18-chasa-agentsiya-fokus.html", "text": "България е за стабилна Македония, за членството ѝ в НАТО и после в ЕС. Това каза премиерът Бойко Борисов след среща с министър-председателя на Македония Зоран Заев.\"Позволете ми да поздравя премиера Зоран Заев и кабинета му за това, че след една тежка политическа криза най-сетне и на нашата граница с Македония вече има спокойствие. Македония има исторически шанс да направи така, че гражданите ѝ да се чувстват добре. Пътят към НАТО и ЕС, обединените Балкани минава първо през вътрешна политическа стабилност и решаване на проблемите от политическия елит. Когато се чухме по време на атаката в македонския парламент, Заев заяви, че след като стане премиер, след Брюксел ще дойда в България. Оценявам, че си държи на думата\", заяви Борисов.\r\n\"Дестабилизацията на Македония означава дестабилизация на нашите граници. Ние сме за стабилна Македония, за членството ѝ в НАТО и после в ЕС\", обясни Борисов.\r\n*** След днешната среща между министър-председателите на България и Македония, Бойко Борисов и Зоран Заев, стана ясно, че в началото на август двете съседни държави ще подпишат Договор за добросъседство. На какъв език обаче ще бъде изготвен документът? Това е въпрос, който на този етап остава отворен.\r\nБългария е първата държава, признала Република Македония, но не и съществуването на македонска нация и македонски език. Официална София стои зад тезата, че македонският език представлява регионална форма на българския език, базиран на българския диалект. Пробив по отношение на преговорите за езика е постигнат през 1999 г., когато тогавашният премиер Иван Костов призна правото на Македония да си служи с официалния език. По правило обаче формулировката, която България използва за македонския език, е \"официален държавен език\" или \"официален език на държавата\".\r\nС оглед на тези обстоятелства Зоран Заев не бе изненадан от въпроса на представителите на македонските медии дали договорът между двете страни ще бъде подписан на македонски, български или „на някакъв друг език“. \r\n„Има думи, които биха могли да имат различно тълкуване. Ние, като държава, първи признахме Република Македония. В Конституцията на Република Македония е казано какъв език има тази държава. Съответно, договорът трябва да бъде подписан на езика, описан в нейната конституция. Затова сега смятам, че когато външните министри за последен път  прегледат документа, тогава с премиера и останалите колеги ще вземем решение\", отговори българският министър-председател.\r\nДумите на Борисов може да се изтълкуват като сигнали в две посоки. Първо, че България и в бъдеще ще защитава позицията на непризнаване на македонския език. Борисов внимателно избираше думите и не използва  нито веднъж \"македонски език\". От друга страна, той посочи възможността след окончателното разглеждане на документа да бъде взето някакво решение. Това би могло да означава решаване на езиковия спор и признаване на македонския език - безпрецедентен исторически ход в двустранните отношения.\r\n***Сръбският президент Александър Вучич ще присъства на приемането на дарение на оборудване и военни материали от Китай в казармата \"Стевица Йованович\".\r\nДарението е на стойност 7 млн. юана (около 900 000 евро) и включва 16 гумени лодки, извънбордови двигатели, 5 моторни снегохода и 10 преносими уреда за откриване на взривове.\r\n*** Мъжът, който вряза превозно средство в полицейски ван на популярния парижки булевард „Шанз Елизе“, е държал оръжия в дома си и е притежавал разрешително за употребата им, въпреки че е попаднал в полезрението на властите. \r\nСледователите са съставили опис на оръжията и оборудването, намерено  в дома на 31-годишния мъж, загинал при атаката.\r\nМинистър-председателят на Франция Едуар Филип увери, че лицето е получило лиценз за притежание на оръжие, преди да бъде определен от службите като потенциално опасен заради връзки с предполагаеми ислямисти. По това време не е имало основателна причина да му бъде отказано разрешителното, подчерта премиерът.\r\nФилип отбеляза, че е \"напълно възможно\" лицензът да е бил активен по времето, когато нападателят е бил под наблюдение на службите за сигурност. \r\n\"Никой не може да бъде щастлив - със сигурност не и аз, че някой, който е в списъка за наблюдение на службите за сигурност, може да продължи да се възползва от подобно разрешително“, коментира Филип пред телевизионния канал BFM TV.\r\n*** Обединеното кралство държи привилегирования си статут на икономическа сила, както и членството си в Г7 на участието си в единния европейски пазар, заяви лидерът на германските социалдемократи Мартин Шулц.\r\nВ реч пред Федерацията на германските индустрии, Мартин Шулц заяви, че нито една страна не е разбрала драматичните последствия от Брекзит.\r\n„Държава, която има право на вето, ядрена сила, член на Г7, втората най-голяма икономика в общия пазар“, обръща гърба си на Европейския съюз, каза социалдемократът. Той предупреди, че Великобритания ще плати сериозна цена.\r\n„Британците трябва да се запитат, защо все още са част от Г7? Защо имат втората най-голяма икономика в общия пазар? Именно, защото имаха неограничен достъп до този общ пазар“, каза кандидатът за германски канцлер Мартин Шулц.\r\nСпоред него Брекзит е „резултат от безсрамната кампания на безскрупулни популисти, които разчитат на фалшиви новини, и които продадоха цяло едно поколение“.\r\n***Филипински военни самолети, както и наземни части са подновили офанзивата срещу ислямистката група, която превзе град Марави в южната част на странатa.\r\nЦелта на новото настъпление е, да се освободи градът до края на седмицата.\r\nОфанзивата идва след като властите се притесняват, че екстремистите могат да получат подкрепления след края на свещения за мюсюлманите месец Рамадан.\r\nБоевете за Марави навлизат в петата си седмица, а загиналите са почти 350, според официални правителствени данни.\r\n„Надяваме се да прочистим Марави до края на Рамадан“, заяви военният говорител бригаден-генерал Реституто Падила, по време на среща между висши командири от армията и полицията.\r\n***Холерата е убила 1170 души в разкъсвания от война Йемен, според Световната здравна организация (СЗО).\r\nОт СЗО твърдят, че броят на заболелите от холера се е вдигнал до почти 2000 дневно.  Заради военния конфликт е особено трудно да се контролира заразата, заяви говорителят на СЗО Тарик Ясеравич.\r\n„Броят на заболелите от холера расте. Говорим за до 2000 случая на ден“, предупреди той.\r\nСЗО събира данни за избухването на епидемията от 27 април. За това време от организацията са регистрирали над 170 хиляди случая на заболели от холера.", "date": "2017-06-20", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2017/06/20/2407001/pencho-markishki-fizik-lyatnoto-slantsestoene-shte-nastapi-na-21-yuni-v-0724-chasa-balgarsko-vreme.html", "text": "Лятното слънцестоене ще настъпи на 21 юни в 07:24 часа българско официално време. Това каза Пенчо Маркишки, физик в Института по астрономия с Национална астрономическа обсерватория при Българска академия на науките (БАН), в интервю за Агенция „Фокус“ във връзка с лятното слънцестоене, наблюдаемите съзвездия през лятото и по-интересните небесни явления през този сезон. Той уточни, че този момент се явява начало на астрономическото лято. „Високо греещото над небесния екватор Слънце и голямата продължителност не деня затоплят климата в северното полукълбо на Земята, докато в южното е обратно – там на тази дата ще започне астрономическата зима. По-малко известно е, че точката на лятното слънцестоене, в която ще бъде Слънцето в посочения момент, се намира в най-източната част на съзвездието Бик (Телец) – много близо до границата му със съзвездията Близнаци и Орион“, каза Маркишки. Той обясни, че  в момента на лятното слънцестоене Слънцето ще бъде на 153 029 029 km от нас. По думите му това разстояние ще продължи да нараства до момента на преминаването на нашата планета през афелия – най-отдалечената от Слънцето точка на елиптичната земна орбита. „Преминаването на Земята през афелия ще се случи на 3 юли в 23:11 ч. официално време, когато Слънцето ще бъде на 152  094 421 km  от нас. Маркишки посочи, че след този момент нашата планета ще започне бавно да се приближава към Слънцето.\r\nДеница КИТАНОВА", "date": "2017-06-20", "title": "Пенчо Маркишки, физик: Лятното слънцестоене ще настъпи на 21 юни в 07:24 часа българско време"}
{"url": "http://www.focus-news.net/news/2017/06/20/2407008/api-12-sa-kandidatite-za-vazstanovyavane-na-uchastaka-pri-10-ti-km-na-pat-ii-14-vidin-kula-vrashka-chuka.html", "text": "12 са кандидатите за изпълнител на строително-монтажните работи при възстановяването на участъка при 10-ти км на път II-14 Видин - Кула - Връшка чука, съобщиха от пресцентъра на Агенция \"Пътна инфраструктура\".\r\nОтворените оферти, по реда на постъпването им в деловодството на АПИ са на:\r\n-\tДЗЗД Консорциум „Път Видин – Връшка чука“ гр. Бургас, в който участват: „Среги“ ООД и „Гигастрой“ ООД;\r\n-\tСтанилов ЕООД;\r\n-\tКонсорциум „Щрабак – Бондис“ ДЗЗД, в който са: „Щрабак“ ЕАД и „Бондис“ ООД;\r\n-\tГБС „Инфраструктурно строителство АД;\r\n-\tЕвро Алианс Геотехника АД;\r\n-\t„ПСТ Инфраструктура 2017“ ДЗЗД, с участници: „ПСТ Груп“ ЕАД и „ОРС – Инфраструктура“ ООД;\r\n-\t„Трейс Холд Груп“ АД;\r\n-\tМегаинвест – холд;\r\n-\tИСА 2000 ЕООД;\r\n-\tТарктур ЕООД;\r\n-\tАГРОМАХ ЕООД;\r\n-\tИтерхолд ЕООД.\r\nИнтензивните валежи през 2014 г. активизираха свлачищна зона на път ІІ-14 в участъка от км 10+100 до км 10+260, предизвикаха пропадане на пътната настилка и отваряне на дълбоки пукнатини, достигащи над 1 м в дълбочина и широчина. Разрушен е и тръбен водосток при 10-ти км, който не поема повърхностните води, с което процесът на свличане се ускорява и предизвиква пропадане на пътната настилка. Това наложи възлагането на проектантски работи, които да изяснят причините за възникналите дестабилизационни процеси, да се предложат конкретни мерки и технически проект за трайно укрепване и възстановяване на засегнатия участък. Авариралата отсечка е между селата Бела Рада и Войница.\r\nЗасегнатият участък е затворен за движение, а трафикът на МПС е пренасочен по обходен маршрут - по стария път II-14, който е в непосредствена близост до авариралия участък. Скоростта е ограничена до 40 км/ч. Поставена е необходимата пътна сигнализация.\r\nОбществената поръчка предвижда изграждането на укрепителна пилотно-анкерна конструкция за трайно стабилизиране на пътния участък. Ще бъде реконструиран и компрометирания водосток. Прогнозната й стойност е 2 350 600 лв. без ДДС, а срокът за изпълнение e 110 дни.", "date": "2017-06-20", "title": "АПИ: 12 са кандидатите за възстановяване на участъка при 10-ти км на път II-14 Видин - Кула - Връшка чука"}
{"url": "http://www.focus-news.net/news/2017/06/20/2407007/ivan-takov-dokladat-za-karat-s-e-netselesaobrazen-i-nezakonosaobrazen-istinsko-bezobrazie.html", "text": "Докладът за удължаване на концесионния договор на частния превозвач \"Карат-С\" не само е нецелесъобразен, но е и незаконосъобразен. Това заяви общинският съветник от групата на БСП Лява България Иван Таков след заседанието на Комисията по финанси и бюджет към СОС, съобщиха от пресцентъра на БСП. Една от точките в дневния ред днес беше именно този доклад, с който вносителите предлагат за втори път да бъде удължен договорът на транспортната компания.\r\n\"Този доклад, меко казано, е проява на много лош вкус от страна на управляващите в Столична община. Да не кажа, че той си е истинско безобразие\", коментира Иван Таков. \"Доклад, който веднъж беше отхвърлен и то преди около месец, сега отново бива внасян при това, без един нов аргумент в него! Нито един! Безобразие! При това ние, от групата на БСП Лява България, обяснихме още преди да бъде отхвърлен първия път, че той не само е нецелесъобразен, но е и незаконосъобразен. За този факт свидетелства одитът на ЦГМ от Сметната палата. Там е отбелязано, че веднъж вече е правено удължаване на договора на \"Карат-С\" и подобно действие с мярката, с която искат да го продължат сега, не е от компетенцията на Столичния общински съвет. То е от компетенцията на областния управител\", обясни той.\r\nИван Таков отбеляза също, че с приемането на този доклад сега управляващите в Столична община за пореден път ще ощетят общинския транспортен оператор в лицето на Столичен автотранспорт за сметка на частен превозвач.\r\n\"Единственият аргумент, с който вносителите спекулират е, че това бил общественият интерес\", коментира още Иван Таков. \"Това просто не е вярно! Обясних им, че те бъркат обществения интерес с частния интерес. Защото този договор защитава само и единствено интереса на частния превозвач. А да не говорим, че администрацията в Столична община не си е свършила работата. Защото всички много добре знаеха кога изтича договорът на \"Карат-С\". Той беше за 8 години. Какво им пречеше да съобразят във времето и да подготвят нова поръчка за доставяне на автобуси, които да използват след изтичането на договора с концесионера?! И сега да не им се налага да говорят, че услугата щяла да се влоши, ако не продължат договора на \"Карат-С\". Всичките им аргументи и тези по този доклад са съшити с бели конци!\", заяви Таков.", "date": "2017-06-20", "title": "Иван Таков: Докладът за \"Карат-С\" е нецелесъобразен и незаконосъобразен - истинско безобразие"}
{"url": "http://www.focus-news.net/news/2017/06/20/2407011/aktsenti-v-sutreshniya-blok-dobro-utro-balgariya-na-21-yuni.html", "text": "На фона на скорошното напрежението между Атина и Анкара турският министър-председател Бинали Йълдъръм проведе ключови разговори с гръцкия си колега Алексис Ципрас при посещението си в Гърция. За какво успяха да се договорят двамата премиери и кои въпроси остават нерешени? Темата ще коментираме с бившия генерален консул на България в Одрин Георги Димов. Необходимо ли е провеждането на нов референдум, с който българските граждани да посочат каква точно промяна на избирателната система искат и гражданите ли са тези, които трябва да решат този въпрос? Отговорите ще потърсим със зам.-председателя на ПГ на „БСП за България“ Жельо Бойчев. Летният сезон в един от най-големите ни курорти Пампорово - Мечи чал ще бъде открит официално с голям фестивал, който ще се проведе от 22 - 25 юни. Какво са предвидили организаторите на събитието за дните на фестивала и с какво друго ще се привличат туристите през летния сезон ще научим от Гергана Сулинаджиева от отдел „Маркетинг“ към „Пампорово АД“ . В минутите след 9.00 часа колегата Марияна Валентинова от Радио „Фокус“-Варна ще ни разкаже повече за безплатните занимални за деца, които ще се организират в общински училища. Ваня Николова от Радио „Фокус“-Пазарджик пък ще ни представи Празника на минералната вода, здравето и дълголетието, който ще се проведе в края на седмицата в панагюрското село Баня. Тези и още теми в „Добро утро, България“ от 6.00 до 10.00 часа с водещ Виктория Месробович.", "date": "2017-06-20", "title": "Акценти в сутрешния блок „Добро утро, България“ на 21 юни"}
{"url": "http://www.focus-news.net/news/2017/06/20/2407002/iran-daily-raketniyat-udar-be-samo-chast-ot-otgovora-na-iran-sreshtu-islyamska-darzhava.html", "text": "Министърът на отбраната на Иран бригаден-генерал Хосейн Дехган заяви, че ракетният удар, които иранските сили нанесоха срещу „Ислямска държава“ в неделя, е само „малка част“ от реакцията срещу нападението, което групировката извърши в Ислямската република, предава Iran Daily.\r\n„Отбранителната доктрина на Иран е базирана на принципа за активно и ефективно сдържане и отразяване на всяка възможна регионална или трансрегионална заплаха, по възможно най-силният начин“, заяви генерал Дехган.\r\nКоментарът му идва два дена, след като „Ислямският революционен гвардейски корпус“ (ИРГК) изстреля 6 балистични ракети със среден обсег срещу контролирания от „Ислямска държава“ град Дейр ез Зор. Симеон Миланов", "date": "2017-06-20", "title": "Iran Daily: Ракетният удар бе само част от отговора на Иран срещу „Ислямска държава“"}
{"url": "http://www.focus-news.net/news/2017/06/20/2407012/prof-todor-galunov-politolog-gerb-nyama-otkade-da-nameri-sayuznitsi-za-da-vavede-tochno-tozi-variant-na-mazhoritarna-sistema-koyto-predlagat.html", "text": "ГЕРБ няма откъде да намери съюзници, за да въведе точно този вариант на мажоритарна система, който предлагат. Това каза в интервю за Радио „Фокус“ – Велико Търново политологът проф. Тодор Галунов. По думите му при този вариант, предложен от управляващата партия, има опасност да останат само три партии в български парламент – ГЕРБ, БСП ще бъде силно отслабена и Движението за права и свободи в регионите, в които е неоспорим лидер. Според политолога при тази система съществува опасност други партии политически да изчезнат или да бъдат само партии за местни избори. „Мисля, че на този етап няма да се стигне до някакъв тежък конфликт в кабинета, тъй като нито ГЕРБ в момента иска конфликт, нито Обединените патриоти имат интерес от конфликт. Всеки конфликт в Кабинета и евентуалното подаване на оставка на Кабинета води до хипотезата за евентуални предсрочни избори. Мисля, че в момента няма нито условия, нито стремежи за такива избори. Така че конфликтът може да се ограничи само с напрежение, с отделни реплики в рамките на коалицията, но няма да се стигне до сериозна политическа криза в никакъв случай“, допълни проф. Тодор Галунов. Той припомни, че на България й предстои председателстване на Съвета на Европейския съюз, което до голяма степен стопира всякакви варианти за предсрочни избори. По думите му председателстването на страната ни е един сериозен гарант за това, че Кабинетът ще управлява в обозримото бъдеще.\r\nНадежда КРЪСТЕВА", "date": "2017-06-20", "title": "Проф. Тодор Галунов, политолог: ГЕРБ няма откъде да намери съюзници, за да въведе точно този вариант на мажоритарна система, който предлагат"}
{"url": "http://www.focus-news.net/news/2017/06/20/2407013/ministar-valentin-radev-blagodari-za-podkrepata-za-skoroshno-chlenstvo-na-balgariya-rumaniya-i-harvatiya-v-shengen.html", "text": "Държавите от Залцбургския форум се обединиха около позицията, че ситуацията в региона е стабилна, съобщиха от пресцентъра на МВР. Подобрено е сътрудничеството при противодействието на миграцията и тероризма. Беше поставен акцент върху бързия обмен на информация, който трябва да е основата на сътрудничеството в името на сигурността.\r\nМинистър Валентин Радев благодари за организацията на Залцбургския форум и за участието на страните от Западните Балкани и Молдова. Имахме възможност два дни да дискутираме важни теми като миграцията, борбата с тероризма, безопасността по пътищата и редица съпътстващи проблеми. Впечатленията ми са, че участниците във форума показваме разбиране и воля да намираме начини за противодействие на нелегалната миграция и тероризма. Заедно стигнахме до извода, че тъй като в европейските държави успяхме да затрудним достъпа до оръжие, терористите вече ползват средства с друго предназначение и последните атентати са доказателство за това. Разговорите ни през последните дни бяха насочени да търсим успешни решения и да преодоляваме тези предизвикателства, заяви министър Радев.\r\nТой благодари  за подкрепата за скорошно членство на България, Румъния и Хърватия в Шенген, като посочи, че решението ще е важно за региона и ще подобри работата за противодействие на преминаването на нелегални мигранти. \r\nЗалцбургският форум се проведе на 19 и 20 юни в Будапеща.", "date": "2017-06-20", "title": "Министър Валентин Радев благодари за подкрепата за скорошно членство на България, Румъния и Хърватия в Шенген"}
{"url": "http://www.focus-news.net/news/2017/06/20/2407010/yeni-safak-turskiyat-prezident-predlozhi-vlastite-v-tirana-i-turskata-fondatsiya-maarif-da-deystvat-savmestno-sreshtu-vliyanieto-na-feto-v-albaniya.html", "text": "Турският президент Реджеп Тайип Ердоган предупреди Албания за „опасността“ от организацията на Фетхуллах Гюлен, предава турското издание Yeni Safak.\r\nГоворейки в интервю за албанска телевизия, президентът Ердоган заяви, че Албания трябва да се поучи от уроците на неуспелия турски държавен преврат, които според него е бил инспириран от движението на Гюлен.\r\n„Ако тази терористична организация може да се опита да направи преврат в Турция, тя може да опита същото и в Албания утре“, каза президентът Ердоган.\r\n„Албания  е малка страна, с по-малко население. Тази организация може да е по-голяма заплаха там“, добави той.\r\nТурският президент призова албанците да не пращат децата си в училища свързани с движението на Фетхуллах Гюлен, защото това щяло да даде възможност на „терористите“ да инфилтрират правителството и институциите.\r\nПрезидентът на Турция Ердоган отправи искане към албанския премиер Еди Рама и президента Буджар Нишани, в  което ги призова да „реагират докато е време“.\r\nРеджеп Тайип Ердоган предложи турската фондация „Маариф“, както и албанското Министерство на образованието да вземат съвместни мерки по тези въпроси.  Симеон Миланов", "date": "2017-06-20", "title": "Yeni Safak: Турският президент предложи властите в Тирана и турската фондация \"Маариф\" да действат съвместно срещу \"влиянието\" на \"ФЕТО\"  в Албания"}
{"url": "http://www.focus-news.net/news/2017/06/20/2407000/reuters-balgariya-i-makedoniya-shte-podpishat-dalgo-otlagan-dogovor-za-dobrosasedstvo.html", "text": "България подкрепя желанието на Македония да се присъедини към Европейския съюз и НАТО, предава Reuters. Освен това, балканските съседи, които до неотдавна имаха хладни отношения, ще подпишат дълго отлаган договор за добросъседство.\r\nВъзможността за подобряване на отношенията между Македония и съседите й България и Гърция, се подобри след като воденото от социалдемократите коалиционно правителство взе властта в Скопие на 31 май, след победа над крайните националисти, които управляваха 9 години.\r\nОтношенията на Македония с Гърция дълго време бяха обуславяни от спора за името. Според властите в Атина името „Македония“ може да даде основания за териториални претенции на Скопие към гръцка територия. Българските власти също бяха недоволни, заради дискриминацията срещу етнически българи в Македония, както и създаването на българофобска атмосфера в страната. \r\nПремиерите на България и Македония, Бойко Борисов и Зоран Заев заявиха, че договорът за добросъседство ще бъде подписан на 2 август.   Симеон Миланов", "date": "2017-06-20", "title": "Reuters: България и Македония ще подпишат дълго отлаган договор за добросъседство"}
{"url": "http://www.focus-news.net/news/2017/06/20/2407015/varna-ploshtite-s-esennitsi-v-oblastta-sa-v-dobro-i-mnogo-dobro-sastoyanie.html", "text": "Четвъртият етап на 10-процентното обследване на площите, засети с есенни култури във Варненска област, е проведено в периода от 12 до 16 юни, за да се прогнозира започване на жътвената кампания и очакваните добиви. Това съобщи за Радио „Фокус” – Варна Даря Велинова, старши експерт в Главна дирекция „Аграрно развитие” към Областна дирекция „Земеделие” във Варна. Тя добави, че общинските служби по места, заедно с представители на отдел „Растителна защита“ към Областната дирекция по безопасност на храните, са установили, че площите са в добро и много добро състояние. „При 10-процентовата извадка обект на обследване са 59 150 дка пшеница и 7 278 дка ечемик. Констатирано е, че 34,3 % от пшеницата е в много добро състояние, 57,2% – в добро и 8,5% в средно състояние. При посевите от ечемик се наблюдава 37,1% в много добро състояние, 52,3% – в добро, и 10,6% в средно състояние. Тази година няма посеви в незадоволително състояние, каквото е наблюдавано през минали години“, каза още Даря Велинова.\r\nМарияна ВАЛЕНТИНОВА", "date": "2017-06-20", "title": "Варна: Площите с есенници в областта са в добро и много добро състояние"}
{"url": "http://www.focus-news.net/news/2017/06/20/2407016/dots-sergey-torbatov-naim-ban-zapochnaha-razkopkite-na-arheologicheskiya-kompleks-kaleto-kray-grad-mezdra.html", "text": "Започнаха разкопките на археологическия комплекс „Калето” край град Мездра, каза за Радио „Фокус” – Видин доц. Сергей Торбатов от Националния археологически институт с музей към БАН, който е ръководител на проучванията. „Вчера почистихме обекта и от днес започваме работа. При почистването открихме римска монета от 4 век, каквито тук има стотици. Но, това не представлява сензация, нито има научен интерес за тази монета”, допълни доц.Торбатов. Той посочи, че археологическият комплекс „Калето” край град Мездра е един от най-интересните за археолозите обект в България. „Тук има засвидетелствано човешко присъствие, някаква форма за използване на това естествено възвишение от втората половина на 5 хилядолетие преди Христа и до средата на 11 век след Христа. На този обект са започнали проучвания през 1974 година и всяка година след това редовно са се правели проучвания до 1990 година”, каза доц. Торбатов. Той допълни, че разкопките са прекъснати до 2004 година, когато отново са подновени. „Финансирането е предимно от Община Мездра. Проучен е две трети от обекта, експонирани са находките и обектът е социализиран, като привлича туристи. Продължаваме проучването на останалата малка част, като целта е и тя да бъде проучена и присъединена към цялостния комплекс”, уточни доц. Торбатов.\r\nАнна ЛОЗАНОВА", "date": "2017-06-20", "title": "Доц. Сергей Торбатов, НАИМ-БАН: Започнаха разкопките на археологическия комплекс „Калето” край град Мездра"}
{"url": "http://www.focus-news.net/news/2017/06/20/2407018/anton-minev-zam-kmet-na-karlovo-do-dni-priklyuchva-remontat-na-pametnika-na-vasil-levski-v-grada.html", "text": "До дни приключва ремонтът на паметника на Васил Левски в Карлово. Това съобщи в предаването „Часът на Карлово” на Радио „Фокус” – Пловдив Антон Минев, зам.-кмет на община Карлово. „Площадът и паметникът, който се намира на него ще бъдат готови за приемане на участниците в тържествата и инициативите, посветени на 180-годишнината на Апостола”, увери Минев. По думите му улиците, които се ремонтират, няма да затруднят участниците в ученическия събор и в тържествата, тъй като ремонтите ще се извършват поетапно в различните участъци така, че да не пречат в дните около 18 юли. Всичко е съгласувано с фирмите изпълнители.\r\nОт утре в Карлово започват да пристигат участниците в Национална научна конференция „Васил Левски и Вътрешната революционна организация в борбата за национално освобождение” – над 40 учени и изследователи на живота на Левски от цялата страна. „В Карлово се събира научната общност на България, от която очакваме новини, свързани с делото на Апостола”, обясни Антон Минев. \r\nЦветана ТОНЧЕВА", "date": "2017-06-20", "title": "Антон Минев, зам.-кмет на Карлово: До дни приключва ремонтът на паметника на Васил Левски в града"}
{"url": "http://www.focus-news.net/news/2017/06/20/2407006/prezidentat-rumen-radev-vreme-e-balgariya-i-republika-makedoniya-da-obarnat-nova-stranitsa-v-dvustrannite-si-otnosheniya.html", "text": "За България и Република Македония е крайно време да обърнат нова страница в двустранните си отношения. Усложненията между двете държави са неестествени и не отговарят нито на историческите, нито на съвременните реалности, нито на бъдещите ни цели. Това заяви президентът Румен Радев, който разговаря днес на „Дондуков“ 2 с министър-председателя на Република Македония Зоран Заев, съобщиха от прессекретариата на държавния глава. Обща беше позицията, че гражданите и в България, и в Република Македония очакват от своите политици да провеждат политика на приятелство и добросъседство между двете най-близките държави на Балканите.   \r\nПо време на срещата президентът Радев потвърди подкрепата на страната ни за евроатлантическата и европейската перспектива на Република Македония. Гаранция за тази подкрепа е сключването в скоро време на двустранен договор за добросъседство, който ще създаде ясен регламент „за развитието на двустранните отношения по европейски модел“. Президентът Радев приветства направената от премиера Заев категорична  заявка за нов подход на приятелство и добросъседство между България и Република Македония и подчерта очакванията на българската страна за конкретни стъпки в тази насока. Държавният глава призова  за промяна на подхода на делегацията на Република Македония към страната ни в Съвета на Европа по отношение на процедурата по Рамковата конвенция за защита на националните малцинства, за подкрепа за възстановяването и опазването на българските войнишки паметници, които са част от родовата памет и в двете държави, и за активни действия на политиците, които да създават устойчив климат на доверие между България и Република Македония в публичното пространство.  \r\n„Нашата държава няма друга алтернатива, освен присъединяване към НАТО и Европейския съюз и на този етап няма по-важно от изграждането на отношения на добросъседство на Балканите“, подчерта Зоран Заев. Той добави, че България е най-големият приятел на  Република Македония и очаква активна подкрепа от страната ни в процеса на европейска интеграция.  \r\nБългария и Република Македония споделят обща история, както и общо бъдеще в ЕС и НАТО, подчертаха още Румен Радев и Зоран Заев. Премиерът на Република Македония потвърди и готовността си за съвместното отбелязване на значими събития и дати от общата ни история, като Илинденско-Преображенското въстание от 1903 г., делото на светите братя Кирил и Методий и други.  \r\nПостигането на по-добра транспортна, енергийна и комуникационна свързаност между България и Република Македония, както и в региона на Югоизточна Европа, също беше сред акцентите на срещата. Българският президент и министър-председателят на Република Македония бяха единодушни, че двустранният стокообмен може да бъде значително увеличен, както и туристическият обмен. Отбелязана беше позитивната тенденция в двустранното сътрудничество в сферите на образованието и културата.", "date": "2017-06-20", "title": "Президентът Румен Радев: Време е България и Република Македония да обърнат нова страница в двустранните си отношения"}
{"url": "http://www.focus-news.net/news/2017/06/20/2407020/kyustendil-prodalzhavat-deynostite-po-pochistvane-na-dvata-mikroyazovira-v-obshtinata.html", "text": "Продължават дейностите по почистване на двата микроязовира в община Кюстендил. Това каза пред Радио „Фокус” – Кюстендил Ивайло Чалъков, експерт „Отбранителна мобилизационна подготовка” към Община Кюстендил. По думите му вече се работи по почистването на двата водоема, разположени в село Граница и в квартал „Въртешево”. „Сега времето позволява осъществяването на тази дейност. Почиства се едрата и дребната храстова растителност, почистват се дървета по стените, короната и петите на язовирите”, каза Ивайло Чалъков. По думите му се извършват действия и по прочистване на самите канали за оттичане на микроязовирите.\r\nВенцеслав ИЛЧЕВ", "date": "2017-06-20", "title": "Кюстендил: Продължават дейностите по почистване на двата микроязовира в общината"}
{"url": "http://www.focus-news.net/news/2017/06/20/2407019/nimh-utre-shte-bade-predimno-slanchevo-temperaturite-shte-se-povishat-i-maksimalnite-shte-dostignat-mezhdu-28-i-33.html", "text": "През нощта ще преобладава ясно време. Утре ще е предимно слънчево. В следобедните часове над планините и източните райони ще се развие купеста облачност. На отделни места там ще превали и прегърми. Ще духа слаб северозападен вятър. Температурите ще се повишат, максималните ще са между 28° и 33°. Това съобщи за Агенция „Фокус“ Анна Дякова – дежурен синоптик в Националния институт по метеорология и хидрология (НИМХ) към БАН.  Атмосферното налягане  ще се понижи и ще е близко до средното за месеца. На 21 юни в 07.24 часа настъпва астрономическото лято.\r\nНад Черноморието ще преобладава слънчево време, в следобедните часове с развитие на купеста облачност. Само на отделни места е възможно да превали краткотрайно. Ще духа слаб северозападен вятър. Максималните температури ще са 26-27°. Температурата на морската вода е 19-22°. Вълнението на морето ще е 1-2 бала.\r\nНад планините след обяд ще има временни увеличения на облачността.  На отделни места ще превали и прегърми. Ще духа слаб до умерен северозападен вятър. Максималната температура на височина 1200 метра  ще е около 19°, на 2000 метра – около 12°.\r\nПрез следващите три дни затоплянето ще продължи и максималните температури в цялата страна ще са над 30°; в равнините и низините след обяд ще бъде горещо. По Черноморието ще духа бриз и дневните температури ще остават малко по-ниски от тези във вътрешността на страната. В Дунавската равнина ще духа до умерен запад-северозападен вятър. Ще е предимно слънчево, с временни увеличения на облачността в следобедните часове, но в по-голямата част от страната ще се задържи без валежи. Повишена вероятност за краткотрайни превалявания има в четвъртък в източните райони, а в събота – в Югозападна България.", "date": "2017-06-20", "title": "НИМХ: Утре ще бъде предимно слънчево, температурите ще се повишат и максималните ще достигнат между 28° и 33°"}
{"url": "http://www.focus-news.net/news/2017/06/20/2407021/neweurope-komisiyata-za-vanshni-raboti-kam-ep-smyata-che-promenite-v-turskata-konstitutsiya-mogat-da-zamrazyat-pregovorite-za-chlenstvo-na-turtsiya-v-evropeyskiya-sayuz.html", "text": "Преговорите за членство на Турция в Европейския съюз могат да бъдат замразени, ако предлаганите промени в турската конституция се осъществят, предава NewEurope.\r\nТова смята Комисията за външни работи към Европейския парламент, която проведе заседание по този въпрос.\r\nЕвродепутатите отбелязват в годишния си доклад за напредъка на Турция, че 2016 г. е особено трудна за страната, заради войната в Сирия, бежанската криза, както и проваления опит за преврат. \r\nРезолюцията им признава значението на добрите европейско-турски отношения, както и поддържането на конструктивен и отворен диалог.  Евродепутатите от комисията предложиха развитието на Европейско-турския митнически съюз, чрез вписването на човешките права и фундаменталните свободи като част от новото споразумение.\r\nЕвродепутатите от Комисията за външни работи към ЕП смятат, че мерките, които турското правителство е взело за да отговори на неуспешния преврат са непропорционално големи. \r\nВзимайки предвид скорошния турски референдум, както и разширяването на президентската власт, от Комисията за външни работи призоваха Европейската комисия и националните правителства на Европа „да прекратят преговорите за членство на Турция без забавяне, ако конституционната реформа бъде въведена без промени“. Симеон Миланов", "date": "2017-06-20", "title": "NewEurope: Комисията за външни работи към ЕП смята, че промените в турската конституция могат да замразят преговорите за членство на Турция в Европейския съюз"}
{"url": "http://www.focus-news.net/news/2017/06/20/2407023/tenis-yohana-konta-stiga-do-vtoriya-krag-na-turnira-na-treva-v-birmingam.html", "text": "Британската тенисистка Йохана Конта победи украинката Лесия Цуренко. Това извежда Конта до втория кръг на турнира на трева в Бирмингам. Конта победи украинката с 6:3,7:6. Предстои британката да се изправи срещу Кристина Макхейл или Коко Вандевеге.", "date": "2017-06-20", "title": "Тенис: Йохана Конта стига до втория кръг на турнира на трева в Бирмингам"}
{"url": "http://www.focus-news.net/news/2017/06/20/2407024/veliko-tarnovo-oblastnata-komisiya-dade-polozhitelno-stanovishte-za-finansirane-za-remont-na-patya-do-preobrazhenskiya-manastir.html", "text": "Областната комисия за изпълнение на дейности и задачи, свързани с вземане на решения по целесъобразността на постъпили искания от общини за предоставяне на средства от републиканския бюджет чрез Междуведомствената комисия за възстановяване и подпомагане към Министерския съвет, днес проведе редовно заседание. То бе открито от областния управител проф. д-р Любомира Попова, съобщиха от пресцентъра на Областна администрация.\r\nКомисията разгледа и одобри едно искане, внесено от кмета на Община Велико Търново, на стойност 250 065.47 лв. То е за финансиране за трайно възстановяване на общински път, водещ към манастир „Свето Преображение Господне“. Искането получи положително становище от комисията и е изпратено към Междуведомствената комисия към Министерски съвет. Пътят е единствената връзка между републиканския път Русе – Велико Търново и Преображенския манастир. Вследствие на паднали интензивни валежи през месеците май и юни тази година техническото и експлоатационно състояние на пътния участък е силно компрометирано. Частично е отнесено асфалтовото покритие и са установени слягания по пътната настилка.", "date": "2017-06-20", "title": "Велико Търново: Областната комисия даде положително становище за финансиране за ремонт на пътя до Преображенския манастир"}
{"url": "http://www.focus-news.net/news/2017/06/20/2407025/predstoyashti-sabitiya-za-21-yuni-agentsiya-fokus.html", "text": "***\r\nОт 09.00 часа ще започне редовното заседание на Народното събрание.\r\n***\r\nОт 10.00 часа ще започне седмичното заседание на Министерския съвет.\r\n***\r\nОт 10.20 часа министърът на икономиката Емил Караниколов, областният управител на Област Пловдив Здравко Димитров и кметът на Пловдив инж. Иван Тотев ще посрещнат дипломатически корпус в Индустриална зона „Раковски“.\r\n***\r\nОт 09.30 часа 3-ти състав на Специализирания наказателен съд ще заседава по делото срещу Румен С., Младен П. и др., на които са повдигнати обвинения за образуване и ръководене на организирана престъпна група.\r\n***\r\nОт 10.00 часа 5-и състав на Специализирания наказателен съд ще заседава по делото срещу Илко И., Станко Ж. и др., на които са повдигнати обвинения за образуване и ръководене на организирана престъпна група.\r\n***\r\nОт 10.00 часа 8-и състав на Специализирания наказателен съд ще заседава по делото срещу Ангел Д., Деян С. и др., на които са повдигнати обвинения за образуване и ръководене на организирана престъпна група.\r\n***\r\nОт 10.00 часа 15-и състав на Специализирания наказателен съд ще заседава по делото срещу Димитринка Ф., Борис Б. и др., на които са повдигнати обвинения за образуване и ръководене на организирана престъпна група.\r\n***\r\nОт 10.00 часа в зала 19 на Института за етнология и фолклористика с Етнографски музей ще бъде открита научната конференция „Агрокултурни ориентации и практики: Локални трансформации в условията на европеизация и глобализация“.\r\n***\r\nОт 10.00 часа в Конферентната зала на Софийския университет ще се състои информационна среща за запознаване с възможностите по проект „Докторантски център Св. Климент Охридски“, финансиран от Оперативна програма „Наука и образование за интелигентен растеж“.\r\n***\r\nОт 10.00 до 13.00 часа в кабинет 227 дерматолози от ВМА ще провеждат безплатни прегледи. \r\n***\r\nОт 11.00 часа, в хотел „Радисън“, Реформаторският блок съвместно с фондация „Конрад Аденауер“ организира кръгла маса на тема „Пропорционална, мажоритарна или друга избирателна система за честни и демократични избори\".\r\n***\r\nОт 11.00 часа, в сградата на институцията, Омбудсманът Мая Манолова и Фондация „П.У.Л.С.“ организират национална кръгла маса за детската агресия и насилието над подрастващите.\r\n***\r\nОт 11.00 часа в двореца „Врана” Либералният институт за политически анализи ще представи резултатите от социологическо проучване на тема: „Полови стереотипи спрямо участието на жени в политиката”. В дискусията след представянето ще вземат участие представители на неправителствени организации, политици, общественици, а специален гост е Н.В. Цар Симеон II.\r\n***\r\nОт 11.30 часа, на „Позитано“ 20, ще се състои среща между новоизбрания министър-председател на Македония Зоран Заев и председателя на БСП Корнелия Нинова.  След срещата Нинова и Заев ще направят съвместно изявление.\r\n***\r\nОт 13.00 часа в зала „Роял 3“ на хотел „Балкан“ Европейският съвет за външна политика – София организира дискусия на тема „Какво предстои за Р Македония по европейския път?“. В събитието ще вземе участие министърът на външните работи на Република Македония Никола Димитров.\r\n***\r\nОт 13.30 часа 10-и състав на Специализирания наказателен съд ще заседава по делото срещу Цветелин Ц., Тихомир В. и др., на които са повдигнати обвинения за образуване и ръководене на организирана престъпна група.\r\n***\r\nОт 13.30 часа 11-и състав на Специализирания наказателен съд ще заседава по делото срещу Симеон Т., Добрин Д. и др., на които са повдигнати обвинения за образуване и ръководене на организирана престъпна група.\r\n***\r\nОт 13.30 часа 18-и състав на Специализирания наказателен съд ще заседава по делото срещу  Маркс Б., Боян З. и др., на които са повдигнати обвинения за образуване и ръководене на организирана престъпна група.\r\n***\r\nОт 14.00 часа в зала Изток на Народното събрание ПП ВОЛЯ организира кръгла маса на тема „ВОЛЯ за мажоритарен вот“, по време на която лидерът на партията Веселин Марешки ще разясни промените в избирателната система, които ВОЛЯ предлага.\r\n***\r\nОт 14.00 часа в зала „Триадица“ на Гранд Хотел София ще се проведе Шестото редовно заседание на Комитета за наблюдение на ОП „Добро управление“.\r\n***\r\nОт 14.00 часа в „София Хотел Балкан” Висшето училище по застраховане и финанси (ВУЗФ) ще отпразнува 15-тата си годишнина със специално събитие “15 за следващите 15. Кой ще успява през следващите 15 г. и защо?”.\r\n***\r\nОт 15.00 часа в залата на Представителството на Европейската Комисия в България ще се проведе конференция, озаглавена „Детско Здраве в ЕС и България“, която е организирана от Академия за Лидери.\r\n***\r\nОт 15.00 часа в Българска търговско-промишлена палата, Съветът по иновации при БТПП организира кръгла маса на тема „Финансовите инвеститори в подкрепа на иновативните стартъпи и МСП, учредени от студенти и младежи”. \r\n***\r\nОт 18.00 часа в в залата на Столична община на ул. Московска“ 33 ще се състои церемонията по награждаването на победителите в конкурса Homemade Green Sofia 2017.\r\n***\r\nОт 18.00 часа в Национална Библиотека „Св. св. Кирил и Методий“ ще бъде представена поетичната книга на Анна Мария Гюзелева - „А душата знае“.\r\n***\r\nОт 18.30 часа в Литературния клуб на Столична библиотека ще се проведе с авторско четене на Георги Господинов на „От Лапидариум до Там, където не сме и нататък“.\r\n***\r\nОт 19.00 часа в Руския културно-информационен център ще се състои концерт на Държавния академичен оркестър на солистите „Русские узори“. Събитието е с вход свободен и е част от Дните на руската духовна култура в България.\r\n***\r\nОт 18:00 часа в читалище „Родолюбие” ще се състои премиера на книгата „Един живот в пет тетрадки”. Книгата представлява издание на мемоарите на голямата актриса Надя Тодорова. Събитието е част от програмата на Паисиевите дни.\r\n***\r\nОт 10.00 часа в Зала 3 на Окръжен съд-Бургас ще се гледа делото на  българската гражданка Красимира К., за която е искана Европейска заповед за арест.\r\n***\r\nОт 11.00 часа в СУ „Иван Вазов“ ще се проведе пресконференция, на която ще бъде представена ремонтираната пещ на школата по керамика.\r\n***\r\nОт 14.30 часа в Зала 7 състав на Районен съд-Бургас ще заседава по дело, заведено от Петър Н. срещу местен бургаски сайт.\r\n***\r\nОт 18.00 часа в Галерия \"Неси\" ще бъде представена изложба живопис на Месрур Сабит.\r\n***\r\nОт 11.00 часа в НЧ „Надежда“ ще се проведе Творческо ателие „Красотата на българския фолклор“.\r\n***\r\nОт 10.30 часа на ул. „Преслав“ 53, „Социална чайна“, ще се състои пресконференция за представяне на проект  „Активни в труда на територията на общините Бяла и Долни чифлик “ по процедура BG05M9OP001-2.005 ”Активно включване”.\r\n***\r\nОт 17.00 часа в Градската художествена галерия „Борис Георгиев“ ще се проведе пресконференция по  повод Дните на руската култура във Варна. В нея ще участват Коста Базитов – зам.-кмет на Община Варна, Пламена Рачева – директор на ГХГ „Борис Георгиев”, Андрей Галкин – президент на Общество за дружба и сътрудничество с балканските страни (Москва, Русия).  \r\n***\r\nОт 17.15 часа в зала 302 на Общината ще се проведе Среща на кмета с група руски журналисти.\r\n***\r\nОт 20.00 часа на Паметник“Асеневци“„ ще бъде представен „Едуард“- моноспектакъл на Петър Антонов- „Арт лято“. \r\n***\r\nОт 18.00 и 19.00 часа продължават Детски фестивал на изкуствата „Раховче“ и Международен фолклорен фестивал „Раховче“.\r\n***\r\nОт 11.00 часа на площад „Свобода“ ще се състои концерт на Духов оркестър – Добрич с диригент Стоян Манов. \r\n***\r\nОт 18.00 часа в Художествена галерия ще бъде открита изложба „Графика и рисунка“ на Димитър Кулев. \r\n***\r\nОт 19.00 часа в Младежки център – Добрич ще се играе спектакъл по книгите на Хасан Ефраимов „Дервишки караконджул“, „Джанки в Манхатън“,„Епилог – завръщането на караконджула“ и „Зов към сатаната“.\r\n***\r\nОт 17.00 часа Исторически музей ще бъде открита изложбата „От киноцентъра до музейната витрина\".\r\n***\r\nОт 19.00 часа общински драматичен театър ще бъде представена постановката „Любов в лудницата”.\r\n***\r\nОт 20.30 часа в центъра на града от Сдружението на момчилградчани в Бурса и бизнесмени организират благотворителна вечер, посветена на престоящия голям мюсюлмански празник Рамазан Байрам. \r\n***\r\nОт 18.00 часа в Градската художествена галерия „Дечко Стоев“ писателят Нидал Алгафари ще представи две от своите книги.\r\n***\r\nОт 9:30 часа в зала 1 на Окръжен съд-Пловдив ще се гледа делото срещу две бивщи служителки на ТД НАП, обвинени в присвояване на средства. \r\n***\r\nОт 9:30 часа в зала 10 на Районен съд ще се гледа делото срещу 2 лица, обвинени в хулиганство. \r\n***\r\nОт 10:20 часа посланиците на държави от цял свят ще разгледат фирми в зона „Раковски“, част от „Тракия икономическа зона“. Поканен е и вицепремиерът по икономическата и демографската политика Валери Симеонов.\r\n***\r\nОт 12.00 часа в Общински съвет Пловдив ще се проведе пресконференция по повод актуалните теми, свързани с дейността на Общинска фондация \"Пловдив 2019\".\r\n***\r\nОт 17.30 часа в зала 247 на Община Смолян ще се проведе Обществено обсъждане на отчета за  изпълнението на бюджета на Община Смолян за 2016 г.\r\n***\r\nОт 18.30 часа в Регионална библиотека „Захарий Княжески“ ще бъде представена книгата „Зографи отвъд границите“ на Ваня Сапунджиева. \r\n***\r\nОт 05.00 часа при скално светилище на Великата богиня–майка Кибела в Археологически резерват „Тракийски и античен град Кабиле“ ще бъде пресъздаден древнотракийски ритуал по по посрещане на Слънцето в най-дългия ден от годината.\r\n***\r\nОт 13.30 часа посланикът на Русия в България Анатолий Макаров ще участва в церемонията по полагане на цветя към паметна дъска, посветена на 23-ти\r\nказашки полк (кръстопът между ул. „Търговска“ и „Преслав“). \r\n***\r\nОт 14.00 до 16.00 часа в офиса на ПП ГЕРБ на ул. „Георги Бенковски“.", "date": "2017-06-20", "title": "Предстоящи събития за 21 юни (Агенция „Фокус)"}
{"url": "http://www.focus-news.net/news/2017/06/20/2407017/fox-news-ruski-iztrebitel-preletya-na-opasnorazstoyanie-do-amerikanski-razuznavatelen-samolet.html", "text": "Въоръжен руски изтребител прелетя на метри от американски разузнавателен самолет над Балтийско море, предава американският телевизионен канал Fox News.\r\nРуският изтребител Су-27 е имал ракети „въздух-въздух“, и се е приближил „светкавично“ на метри от американския разузнавателен RC-135.    \r\nСпоред американски източници, руският изтребител се е държал „провокативно“ в летателните си маневри. \r\nОт 2 юни до днешна дата, в Балтийско море има над 35 интеракции между руски и американски самолети, както и кораби. Симеон Миланов", "date": "2017-06-20", "title": "Fox News: Руски изтребител прелетя на „опасно“разстояние до американски разузнавателен самолет"}
{"url": "http://www.focus-news.net/news/2017/06/20/2407029/varna-zapochvat-letni-remonti-v-30-uchilishta-i-22-detski-gradini-v-grada.html", "text": "В 30 училища на територията на община Варна стартират строителни дейности, включващи ремонти на помещения, класни стаи, физкултурни салони, боядисване на стени и тавани, подмяна на съществуващи метални дограми, обновяване на парни инсталации, възстановяване на обезвъздушителни линии, подмяна на ел. табла, ремонт на санитарни възли, подмяна на канализационни тръби, изграждане на външни площадки, подмяна и укрепване на тротоарни плочи и др. Това съобщиха от пресцентъра на Община Варна.\r\nПо-мащабни са дейностите в ОУ „Йордан Йовков“ – текущ ремонт на помещения, с цел превръщането им в стая за хранене и класна стая, IV Езикова гимназия „Фредерик Жолио Кюри“ – ремонт на парна инсталация, подмяна на съществуваща метална дограма, подмяна врати и на ел. табла, боядисване на помещения и др., ОУ „Свети Патриарх Евтимий“ – поставяне на стълбищен профил, на первази от гранитогрес и др., СУ „Свети Климент Охридски“ – частична външна топлоизолация, ОУ „Васил Друмев“ – ремонт на санитарни помещения и ОДК- Варна – обновяване на коридори.\r\nСтроителни дейности ще се извършат и в 22 детски градини. В ДГ №17 „Д-р Петър Берон“ предстои основен ремонт на покрив, подмяна на топлообменник и на котел,  ДГ №43 „Пинокио“ – топлоизолация на сградата на филиала, ДГ №15 „Гълъбче“ –  укрепване на тераса, ДГ №32 „Моряче“ – поставяне на топлоизолация на покрив и ДГ №40 „Детски свят“ – реконструкция на северната ограда и др.\r\nОчаква се да започнат и ремонтни дейности в девет училища и три детски градини по двата проекта по ОП „Региони в растеж“ с обща стойност над 19,7 млн. лв.", "date": "2017-06-20", "title": "Варна: Започват летни ремонти в 30 училища и 22 детски градини в града"}
{"url": "http://www.focus-news.net/news/2017/06/20/2407028/the-times-of-israel-palestinets-e-ubit-sled-kato-e-napadnal-izraelski-voynitsi.html", "text": "Палестинец е застрелян от израелски войници, след като ги е нападнал с нож на контролен пункт северно от Ерусалим, предава The Times of Israel .\r\nНападателят се е приближил до войниците на контролния пункт по пътя между еврейското заселническо поселение Адам и палестинския град Каландия в централната част на Западния бряг. Израелските военни са „отвърнали с огън“, след като мъжът се е опитал да ги нападне с ножа си.\r\nНападателят е умрял от раните си, предадоха от Израелските отбранителни сили. Мъжът е идентифициран. Казвал се е Бахаа Самир ал Харбави, на 23 години, от село ал Азария.\r\nНяма ранени израелски военни или цивилни при инцидента.  Симеон Миланов", "date": "2017-06-20", "title": "The Times of Israel: Палестинец е убит след като е нападнал израелски войници"}
{"url": "http://www.focus-news.net/news/2017/06/20/2407032/prof-todor-galunov-politolog-predlozhenieto-za-smesena-izbiratelna-sistema-na-bsp-tseli-da-e-kontrapunkt-na-tova-na-gerb.html", "text": "Предложението за смесена избирателна система на БСП цели да е контрапункт на това на ГЕРБ.  Това каза в интервю за Радио „Фокус“ – Велико Търново политологът проф. Тодор Галунов. По думите му е напълно естествено, когато управляващите имат идея, опозицията да има контраидея. „Аз съм сигурен, че в този проект на БСП ще бъдат взети по-скоро мерки за запазване на сегашното политическо статукво и за запазване на позициите на БСП като втора политическа партия, която ще има солидно присъствие в Парламента, както е сега. БСП няма интерес в момента от чисто мажоритарна система. Ако сега нейните депутати са 80, при една чиста мажоритарна система може да паднат наполовина, а може и да стане по-зле. Така че БСП ще се опита да бъде контрапункт на ГЕРБ. До голяма степен обаче вариантът за смесена система отговаря и на интересите на Обединените патриоти. Тук е парадоксът, че главната опозиционна сила ще представи система, която отговаря в по-голяма степен на интересите на коалиционния партньор на ГЕРБ, отколкото проектът на самия ГЕРБ“, допълни проф. Галунов. Той отбеляза, че ДПС също има своя идея за законопроект, но в него няма идеи за радикална промяна на действащата избирателна система. „Като цяло ДПС е по-скоро за запазване на сегашната изборна система. Другите партии са абсолютно пасивни по въпроса и нямат внесени в българския парламент, или поне публикувани подробни решения за бъдещата българска изборна система“, заяви политологът. Той припомни, че Изборният кодекс е един от най-важните закони, които българският парламент трябва да приеме. В тази връзка според него около гласуването на промените ще се вдигне политически шум, но няма да има някакво радикално политическо решение.\r\nНадежда КРЪСТЕВА", "date": "2017-06-20", "title": "Проф. Тодор Галунов, политолог: Предложението за смесена избирателна система на БСП цели да е контрапункт на това на ГЕРБ"}
{"url": "http://www.focus-news.net/news/2017/06/20/2407009/balgariya-i-republika-makedoniya-ustanovyavat-mehanizam-za-satrudnichestvo-na-ekspertno-ravnishte-po-vaprosite-svarzani-s-chlenstvoto-v-es.html", "text": "България и Република Македония установяват механизъм за сътрудничество на експертно равнище по въпросите, свързани с подготовката на македонската страна за приемане в Европейския съюз и произтичащите от това дейности по планиране, управление и контрол на инвестициите с европейско финансиране. За това се договориха заместник министър-председателят Томислав Дончев и македонският вицепремиер по европейските въпроси Буяр Османи, съобщиха от правителствената информационна служба. \r\nВ следващите седмици се очаква да бъдат дефинирани конкретни теми и сфери на сътрудничество, за които българската страна ще предостави опит и експертиза.\r\nСрещата между двамата заместник министър-председатели се проведе в рамките на официалното посещение на министър-председателя на Република Македония Зоран Заев и водената от него делегация в България.", "date": "2017-06-20", "title": "България и Република Македония установяват механизъм за сътрудничество на експертно равнище по въпросите, свързани с членството в ЕС"}
{"url": "http://www.focus-news.net/news/2017/06/20/2407027/tass-ruskiyat-ministar-na-otbranata-sergey-shoygu-obsadi-borbata-sreshtu-terorizma-v-siriya-s-frenskiya-vanshen-ministar-zhan-iv-lyo-drian.html", "text": "Руският министър на отбраната генерал Сергей Шойгу обсъди с външния министър на Франция Жан-Ив льо Дриан въпросите касаещи борбата с тероризма в Сирия и сигурността в Европа, предава ТАСС.\r\n„Бих искал да споделим с Вас мнения по въпросите на борбата с тероризма в Сирия и европейската безопасност“, каза Сергей Шойгу по време на срещата си с министър Жан-Ив Льо Дриан.\r\nВ хода на срещата, Сергей Шойгу говори за съвместната работа на страните, които са гаранти по създаването на зона за деескалация в Сирия.  Симеон Миланов", "date": "2017-06-20", "title": "ТАСС: Руският министър на отбраната Сергей Шойгу обсъди борбата срещу тероризма в Сирия с френския външен министър Жан-Ив льо Дриан"}
{"url": "http://www.focus-news.net/news/2017/06/20/2407026/parvite-diplomati-na-balgariya-i-republika-makedoniya-nabelyazaha-konkretni-stapki-za-finaliziraneto-na-dogovora-za-dobrosasedstvo.html", "text": "Заместник министър-председателят по правосъдната реформа и министър на външните работи Екатерина Захариева прие министъра на външните работи на Република Македония Никола Димитров и обсъди с него конкретните стъпки пред двете дипломатически ведомства за финализирането на договора за добросъседство между двете съседни държави. Това съобщиха от пресцентъра на МВнР.  \r\nДимитров е в България в рамките на правителствена делегация, водена от премиера на Република Македония Зоран Заев.   \r\nДвамата първи дипломати обсъдиха двустранните отношения и перспективите за задълбочаване на сътрудничеството в различни области.  \r\nВицепремиерът Захариева изтъкна, че поклонението на двамата премиери и техните делегации пред паметника на цар Самуил в София е историческо, с което се отваря нова страница по реалното изпълнение на принципите на приятелството и добросъседството. Следваща стъпка в тази посока ще бъде участието на премиерите Борисов и Заев в общото отбелязване на Илинденско-Преображенското въстание. Захариева окачестви тези стъпки като европейски подход към общата история.   \r\nМинистър Димитров заяви, че правителството му е решено да върви с бързи крачки към извършването на нужните реформи и изтъкна като първи положителен знак за новия етап в отношенията кръщаването на улици в Скопие и в София съответно на името на покойните президенти на двете държави д-р Желю Желев и Борис Трайковски.  \r\nМинистрите се договориха да поддържат постоянен работен контакт, при който да споделим своя опит.", "date": "2017-06-20", "title": "Първите дипломати на България и Република Македония набелязаха конкретни стъпки за финализирането на договора за добросъседство"}
{"url": "http://www.focus-news.net/news/2017/06/20/2407014/anadolu-agency-amerikanski-iztrebitel-svali-propravitelstven-dron-v-nebeto-nad-siriya.html", "text": "Американски изтребител свали въоръжен „проправителствен“ дрон „Шахед-129“, който е летял в небето над южна Сирия, предава Anadolu Agency . Дронът, който е иранско производство, бе свален от американски изтребител F-15E, „след като показал агресивно намерение и настъпил срещу коалиционните сили“, които са били стационирани в  аванпост североизточно от Танф, заяви Командването на САЩ за Близкия изток.\r\nВодената от САЩ коалиция тренира местни части в гарнизона в Танф, който е на сирийско-иракската граница.   Симеон Миланов", "date": "2017-06-20", "title": "Anadolu Agency: Американски изтребител свали \"проправителствен\" дрон в небето над Сирия"}
{"url": "http://www.focus-news.net/news/2017/06/20/2407056/predstoyashti-mezhdunarodni-sabitiya-za-21-yuni-agentsiya-fokus.html", "text": "Британското правителство на малцинството ще представи политическата си програма, в традиционна реч, която ще прочете кралицата.\r\n*** В Унгария 11 души ще бъдат съдени за смъртта на 71 мигранти, които са намерени в изоставен камион на австрийска магистрала през 2015 г.\r\n***  Германският канцлер Ангела Меркел и бившият държавен секретар на САЩ Хенри Кисинджър ще се срещнат.\r\n***  Владимир Путин ще се срещне с бразилския президент Мишел Темер.\r\n***  Австрийският канцлер Кристиан Керн ще проведе разговор с премиерите на Чехия и Словакия, Бохуслав Соботка и Робърт Фицо.\r\n***  Германският канцлер Меркел и министър-председателят на Финландия ще дадат съвместно изявление преди предстоящата среща на Европейския съюз.\r\n***  Румънският парламент ще гласува вот за недоверие към премиера Сорин Гриндеану.", "date": "2017-06-20", "title": "Предстоящи международни събития за 21 юни /Агенция „Фокус“/"}
{"url": "http://www.focus-news.net/news/2017/06/20/2407057/plovdiv-koloezdachna-obikolka-na-balgariya-za-kupa-vasil-levski-shte-tragne-ot-karlovo.html", "text": "Колоездачна обиколка на България за Купа „Васил Левски” ще се проведе в навечерието на 180-годишнината от рождението на Апостола на свободата. Това съобщи за Радио „Фокус” - Пловдив Антон Минев, зам.-кмет на Карлово. Обиколката се провежда за първа година, като ще тръгне от град Карлово и ще премине през Троян и Ловеч. Организатори са областните управи на Ловеч и Пловдив и Колоездачният съюз, който е в основата на техническата подготовка на състезанието, както и трите общини, през които ще премине обиколката – Карлово, Троян и Ловеч. Обиколката стартира на 16 юли в 14.00 часа. Първият етап на обиколката ще е от Карлово до Троян. Характерното за този етап е, че в един от участъците – Беклемето, в обиколката ще могат да се включат и аматьори и любители колоездачи. В същинското състезание участие ще вземат само отбори, които са регистрирани в Колоездачния съюз и индивидуални състезатели, които са заявили участие в обиколката. Състезанието ще бъде съгласувано с АПИ, тъй като ще се проведе на територията на републиканската пътна мрежа, както и с органите на МВР в Ловеч и Троян.  „Ние сме съвсем нови в този спорт, нямаме традиции като Ловеч и Троян, но се надяваме да предизвикаме интереса към този спорт и тази обиколка да стане традиция в следващите години”, каза Антон Минев.\r\nЦветана ТОНЧЕВА", "date": "2017-06-20", "title": "Пловдив: Колоездачна обиколка на България за Купа „Васил Левски” ще тръгне от Карлово"}
{"url": "http://www.focus-news.net/news/2017/06/20/2407055/140-godini-ot-sazdavaneto-na-parvoto-obshtogradsko-upravlenie-v-balgariya-se-otbelyazvat-prez-2017-godina.html", "text": "140 години от създаването на Първото общоградско управление в България се отбелязват през 2017 година. Това отбеляза в предаването „Добре дошли в Свищов“ на Радио „Фокус“ – Велико Търново уредникът на музей  „Музей на преминаване на руските войски“, който се намира край Свищов. Той припомни, че административната власт у нас се заражда именно в крайдунавския град, непосредствено след освобождението му. „Едновременно с военните действия, се създава и Канцелария за гражданско управление на освободените зад Дунава земи. Ръководител на тази Канцелария е бил княз Владимир Черказки. Още в самото начало император Александър Втори издава Манифест към българския народ, чрез помощта на руските войски, които се намират вътре в страната, да се създаде правилно управление“, посочи още Цветан Шикеров. Той уточни, че за дата на създаване на Управлението се счита 16 юли. Именно в този ден, през 1877 година, за губернатор е назначен Найден Геров, а негов заместник е Драган Цанков. „Канцеларията на  губернатора се помещава в дома на бащата на Алеко Константинов. Самият Константинов също се включва в управлението на страната, макар и да е бил само 14-годишен. Писар е бил Никола Живков, който е и автор на тогавашния опълченски марш, който по-късно се превръща и в химн на страната „Шуми Марица“, разказа още уредникът. Така, по думите му, се появява административното управление на България.\r\nЛуиза ТРАНЧЕВА", "date": "2017-06-20", "title": "140 години от създаването на Първото общоградско управление в България се отбелязват през 2017 година"}
{"url": "http://www.focus-news.net/news/2017/06/20/2407033/the-korea-herald-yuzhnokoreyskiyat-prezident-mun-dzhe-in-osadi-severna-koreya-za-smartta-na-amerikanskiya-student-oto-uormbiar.html", "text": "Президентът на Южна Корея Мун Дже-ин заяви, че Северна корея е отговорна за смъртта на американския студент Ото Уормбиър, който умря, след като бе пуснат на свобода от Северна Кораея, предава The Korea Herald .\r\n„Можем да спекулираме, че е имало много несправедливо и жестоко отношение към г-н Уормбиър, и аз силно осъждам подобни действия от страна на Северна Корея“, заяви южнокорейският президент.\r\n„Не можем да сме сигурни, че Северна Корея е убила г-н Уормбиър, но аз вярвам, че е ясно, че те носят сериозна отговорност в процеса, който е довел до смъртта му“, каза Мун Дже-ин. Симеон Миланов", "date": "2017-06-20", "title": "The Korea Herald: Южнокорейският президент Мун Дже-ин осъди Северна Корея за смъртта на американския студент Ото Уормбиър"}
{"url": "http://www.focus-news.net/news/2017/06/20/2407030/balgariya-i-makedoniya-shte-podpishat-dogovor-za-dobrosasedstvo-na-2-avgust-2017g-kogato-zaedno-v-skopie-shte-chestvat-i-ilinden-obzor.html", "text": "България и Македония ще подпишат Договор за добросъседство на 2 август, когато заедно в Скопие ще честват и Илинден. Това стана ясно след срещата между премиерите на България и Македония – Бойко Борисов и Зоран Заев. Българският министър-председател ще посети македонската страна на 2 август. Именно тогава се очаква двете държави да подпишат Договор за добросъседство. \r\nИ двамата премиери бяха категорични, че по договора остават много малки детайли за уточняване и се обединиха около това, че Македония също трябва да се присъедини към ЕС и НАТО. Заев заяви, че Македония днес затваря една глава на история на национализъм и омраза и отваря глава на европейско бъдеще. \r\nНа въпрос на какъв език ще бъде подписан Договора за добросъседство, проблем ли ще е македонският език, Борисов коментира, че има думи, които биха могли да имат различно тълкуване. Той уточни Македония ще подпише договора на езика, вписан в Конституцията й. Според него иначе ще я наруши.\r\nЗоран Заев изрази надежда Гърция също да подаде ръка на Македония по пътя й към ЕС и НАТО. \r\nПремиерът Бойко Борисов поздрави македонския си колега за постигнатата стабилност и спокойствие в страната след тежката политическа криза там. „Македония има историческия шанс да направи така, че гражданите й да се чувстват добре. Пътят към НАТО и ЕС минава първо през вътрешна стабилност”, подчерта Борисов. По думите му България ще продължи да работи и с Гърция, така че двете държави да решат съществуващите проблеми, защото според него дестабилизация в Македония означава и дестабилизация по нашите граници. Борисов подчерта, че българската държава първа е признала Република Македония и че няма по-близък народ от македонския. Той бе категоричен, че нашата страна ще продължи да помага на Македония по пътя й на евроатлантическа интеграция.\r\nОт своя страна премиерът Зоран Заев определи срещата в София като историческа и подчерта, че България е приятелска страна, от която Македония очаква помощ за пълноправното си членство в ЕС и НАТО. Той уточни, че е щастлив, че в лицето на Бойко Борисов Македония има такъв приятел. \r\nДвамата премиери бяха единодушни, че ще продължат да работят за изграждането на общи инфраструктурни проекти, свързващи двете страни. Като символ на новите отношения между България и Македония и поклон пред общата история, в разговорите беше постигнато разбирателство улици в София и в Скопие да бъдат кръстени на президентите Желю Желев и Борис Трайковски, а след срещата си в Министерския съвет двамата премиери заедно поднесоха венци пред паметника на цар Самуил.\r\nСлед това Зоран Заев се срещна и с държавния глава Румен Радев. Българският президент заяви, че е време България и Македония да обърнат нова страница в двустранните си отношения. По думите му усложненията между двете държави са неестествени и не отговарят нито на историческите, нито на съвременните реалности, нито на бъдещите ни цели. Обща е била позицията, че гражданите и в България, и в Македония очакват от своите политици да провеждат политика на приятелство и добросъседство между двете най-близките държави на Балканите. \r\nПо време на срещата президентът Радев е потвърдил подкрепата на страната ни за евроатлантическата и европейската перспектива на Македония. Държавният глава призова  за промяна на подхода на делегацията на Република Македония към страната ни в Съвета на Европа по отношение на процедурата по Рамковата конвенция за защита на националните малцинства, за подкрепа за възстановяването и опазването на българските войнишки паметници, които са част от родовата памет и в двете държави, и за активни действия на политиците, които да създават устойчив климат на доверие между България и Република Македония в публичното пространство. \r\nИ Радев, и Заев подчертаха, че България и Македония споделят обща история, както и общо бъдеще в ЕС и НАТО. Българският президент и министър-председателят на Македония бяха единодушни, че двустранният стокообмен може да бъде значително увеличен, както и туристическият обмен. Отбелязана беше позитивната тенденция в двустранното сътрудничество в сферите на образованието и културата. \r\nВ сряда от 11.30 ч. на „Позитано“ 20 ще се състои среща на Зоран Заев с председателя на БСП Корнелия Нинова. Очаква се след срещата Нинова и Заев  да направят съвместно изявление.\r\nЛюба АЛЕКСИЕВА", "date": "2017-06-20", "title": "България и Македония ще подпишат Договор за добросъседство на 2 август 2017г., когато заедно в Скопие ще честват и Илинден (ОБЗОР)"}
{"url": "http://www.focus-news.net/news/2017/06/20/2407060/kyustendil-tri-baseyna-na-teritoriyata-na-obshtinata-sa-s-izdadena-zapoved-razreshavashta-kapaneto-i-pluvaneto.html", "text": "Три басейна на територията на Община Кюстендил са с издадена заповед, разрешаваща извършване на къпане и плуване. Това съобщиха за Радио „Фокус” – Кюстендил от Общинската комисия по водноспасителна дейност. Басейните се намират на улица „Земен” в Кюстендил, квартал „Запад” и в землището на село Грамаждано. В издадените заповеди е упоменат период, през който може да се осъществява дейността, както и работното време на плувните басейни. Въведено е и изискването стопаните на плувните басейни да извършват непрекъснато упоменатите задължения в Наредбата за водноспасителна дейност и обезопасяване на водните площи. Предстои издаването на заповеди за експлоатация на още плувни басейни на територията на Община Кюстендил.\r\nВенцеслав ИЛЧЕВ", "date": "2017-06-20", "title": "Кюстендил: Три басейна на територията на Общината са с издадена заповед, разрешаваща къпането и плуването"}
{"url": "http://www.focus-news.net/news/2017/06/20/2407059/aleksandar-mindachkin-zarnoproizvoditel-po-niski-dobivi-ochakvat-zarnoproizvoditelite-v-pazardzhishko-tazi-godina.html", "text": "По-ниски добиви очакват зърнопроизводителите в Пазарджишко тази година, каза за Радио „Фокус” – Пазарджик Александър Миндачкин, зърнопроизводител и председател на Регионалния съюз на производителите на зърнени и маслодайни култури. „Вероятно добивите ще са по-ниски, като има индикации в тази посока. В част от Южна България дъждовете през пролетта малко закъсняха и част от посевите пострадаха. Това ще рефлектира върху добивите и ще окаже влияние. За качеството на зърното не можем да кажем със сигурност какво ще е, защото има много фактори, а вероятно валежите от последните дни също ще се отразят. Това е трудно предвидимо, но се надяваме да е добро. Картината е доста шарена и по отношение на валежи и на качество”, коментира Миндачкин. Според него жътвата в областта закъснява, но закъснението ще е минимално. „Следващите дни се очакват доста високи температури и има вероятност да влезем в графика за жътвата”, каза още производителят.\r\nТеодора ДИМИТРОВА", "date": "2017-06-20", "title": "Александър Миндачкин, зърнопроизводител: По-ниски добиви очакват зърнопроизводителите в Пазарджишко тази година"}
{"url": "http://www.focus-news.net/news/2017/06/20/2407054/ruskoto-ministerstvo-na-otbranata-ruskiyat-pilot-e-reagiral-na-provokativnite-manevri-na-amerikanskiya-razuznavatelen-samolet.html", "text": "Американски разузнавателен самолет е изпълнявал провокационни маневри над Балтийско море около съпровождащият го руски изтребител, предава Интерфакс.\r\n„В хода на съпровождането, екипажа на RC-135 e предприел опит за сближаване с руския изтребител, изпълнявайки провокационно движение към Су-27“, се казва в заявление на руското Министерство на отбраната.\r\n„Руският пилот е реагирал на маневрата на RC-135 след, което е продължил да съпровожда разузнавателния самолет на САЩ до промяната на курса му от границите на Руската федерация“, казаха от руското министерство. Симеон Миланов", "date": "2017-06-20", "title": "Руското Министерство на отбраната: Руският пилот е реагирал на провокативните маневри на американския разузнавателен самолет"}
{"url": "http://www.focus-news.net/news/2017/06/20/2407035/krasimir-uzunov-balgariya-mozhe-da-bade-most-kam-evropa-ne-samo-na-makedoniya-no-i-na-vsichki-strani-koito-se-namirat-na-zapad-ot-nas-i-ne-sa-integrirani-v-es.html", "text": "България може да бъде моста към Европа не само на Македония, но и на всички страни, които се намират на запад от нас и които не са интегрирани в Европейския съюз, поставяйки техните проблеми. Това коментира в обзорното предаване „Това е България“ президентът на Агенция и Радио „Фокус“ Красимир Узунов, по повод визитата на премиера на Македония Зоран Заев в България. Узунов припомни, че по време на словото си в парламента, на което беше гласувано правителството, македонският министър-председател каза, че се затваря глава на пререкания, защото няма как една страна да има проблеми с всичките си 4 съседки. „Просто на Македония времето ѝ изтича и няма време да продължи да мисли, че е пъпът на цивилизацията, откъдето без нея нищо не може да се случи. Тоест онази еквидистанция, която беше наложена по времето на покойния президент Киро Глигоров, говоря за 90-те години. Тези 10 години управление на Груевски, които горе-долу подтискаха всичко, което може да мисли по-различно извън клана Груевски в Македония, затова тук, ако отворим една друга скоба, премиерът на България е прав, че след избора на ново правителство на Македония на практика се създаде възможност да се работи повече за европейската интеграция на Македония“, обясни Красимир Узунов. Той каза още, че България може да бъде мостът към Европа не само за Македония, но и за всички страни, които се намират на запад от нас и не са интегрирани. Той допълни, че това не означава, че интеграцията ще бъде бърза, защото Македония трябва да се реформира и на първо място да стане член на НАТО.", "date": "2017-06-20", "title": "Красимир Узунов: България може да бъде мост към Европа не само на Македония, но и на всички страни, които се намират на запад от нас и не са интегрирани в ЕС"}
{"url": "http://www.focus-news.net/news/2017/06/20/2407022/pazardzhik-prichina-za-nedovolstvoto-na-sluzhitelite-na-mvr-e-lipsata-na-sotsialen-dialog-i-raznoboy-v-pozitsiite-na-rakovodstvoto-spored-sindikalist.html", "text": "Причина за поредното недоволство на служителите на МВР е липсата на социален диалог и разнобой в позициите на политическото ръководство, което е меко казано озадачаващо. Това каза за Радио „Фокус” – Пазарджик Иван Сердаров, зам.-председател на синдикалното дружество към ОДМВР – Пазарджик. „Те излизат единия ден с изявление, че ще увеличават заплатите и разговорите и консултациите са стигнали до желания резултат, а на другия ден се оказа, че това съвсем не е така. На третия ден пък, че е било едва ли не така, но частично, а никой не знае кога и как ще се случи”, коментира Сердаров. По думите му служителите в системата на МВР като цяло работят в среда на несигурност и една такава допълнителна дезинформация от страна на ръководните фактори в министерството, а и в държавата, им идва малко в повече. Сердаров уточни, че все още не е сигурно как ще протекат протестите и кога ще се случат. „По въпроса все още текат консултации“, уточни синдикалистът.\r\nТеодора ДИМИТРОВА", "date": "2017-06-20", "title": "Пазарджик: Причина за недоволството на служителите на МВР е липсата на социален диалог и разнобой в позициите на ръководството, според синдикалист"}
{"url": "http://www.focus-news.net/news/2017/06/20/2407058/frenskiyat-vanshen-ministar-zhan-iv-lyo-drian-frantsiya-ne-iska-otslabvaneto-na-rusiya.html", "text": "Франция не се стреми към изолацията на Русия от Европа, нито пък към отслабването на икономиката й, заяви френският външен министър Жан-Ив льо Дриан по време на визитата си в Москва, предава AFP.\r\n„Не се стремим към руската изолация от останалата част на Европа, нито към икономическото й отслабване“, каза льо Дриан пред репортери.\r\n„Трябва да се разбираме“, подчерта френският външен министър.  \r\nПо време на визитата си той се срещна и с руския министър на отбраната Сергей Шойгу. Симеон Миланов", "date": "2017-06-20", "title": "Френският външен министър Жан-Ив льо Дриан: Франция не иска „отслабването“ на Русия"}
{"url": "http://www.focus-news.net/news/2017/06/20/2407062/tsentralnata-gara-v-tsentara-na-bryuksel-e-evakuirana-sled-vzriv.html", "text": "Централната гара в центъра на Брюксел е евакуирана след взрив. Информацията съобщава специалният пратеник на Радио „Фокус“ в Брюксел - Албена Иванова. Службите за сигурност, които са на самата гара са открили огън срещу мъж, който е носил колан с експлозиви. Заради ситуацията цялата гара е евакуирана, районът е отцепен. Евакуиран е и големият площад в Брюксел – Гран Плас. Хората, които са били в заведенията там са били затворени временно вътре в ресторантите от съображения за сигурност. Към момента белгийската полиция уверява, че ситуацията е под контрол, нападателят  неутрализиран. Той е застрелян от службите за сигурност. Засилено е полицейското присъствие в цялата централна част на Брюксел.", "date": "2017-06-20", "title": "Централната гара в центъра на Брюксел е евакуирана след взрив"}
{"url": "http://www.focus-news.net/news/2017/06/20/2407065/afp-predi-da-bade-likvidiran-napadatelyat-v-bryuksel-e-vikal-allah-akbar.html", "text": "Застреляният нападател е викал \"Аллах Акбар\", преди да причини експлозията в централната гара на Брюксел, съобщава AFP.\r\nАгенцията цитира очевидци, които твърдят, че са видели млад мургав човек с количка, която се е взривила и е предизвикала паниката на гарата в Брюксел.\r\nБелгийският национален кризисен център по-късно заяви, че заподозреният е бил \"неутрализиран\" и ситуацията е под контрол. Николай Братанов", "date": "2017-06-20", "title": "AFP: Преди да бъде ликвидиран нападателят в Брюксел е викал „Аллах Акбар“"}
{"url": "http://www.focus-news.net/news/2017/06/20/2407061/the-telegraph-politsiyata-v-bryuksel-e-neutralizirala-napadatel-na-tsentralnata-gara-v-bryuksel.html", "text": "Централната гара в Брюксел е евакуирана, след като войници са открили огън срещу мъж, който е носил с колан с експлозиви, съобщава The Telegraph.\r\nДвата взрива са потвърдени от полицията, както и че „е неутрализирала лице, носещо експлозивен колан на гарата“. \r\nСпециални отряди са на мястото и ситуацията е под контрол.\r\nОчакват се подробности. Николай Братанов", "date": "2017-06-20", "title": "The Telegraph: Полицията в Брюксел е неутрализирала нападател на Централната гара в Брюксел"}
{"url": "http://www.focus-news.net/news/2017/06/20/2407064/zam-predsedatelyat-na-gerb-tsvetan-tsvetanov-nyama-pritesneniya-sred-balgarskata-delegatsiya-v-bryuksel-sled-intsidenta-na-garata-v-belgiyskata-stolitsa.html", "text": "\"Няма притеснения сред българската делегация в Брюксел, след инцидента на гарата в белгийската столица.\" Това заяви за Агенция \"Фокус\" заместник-председателят на ГЕРБ Цветан Цветанов.\r\n\"Обстановката е спокойна, въпреки съобщението за полицейската операция в района на гарата. Ние сме заедно с представителите на правителството, които са пристигнали за участие в Съвета на министрите. Тук са министрите Лиляна Павлова, Николина Ангелкова, Нено Димов, кандидата за български еврокомисар Мария Габриел и много български евродепутати и народни представители. Правят впечатление прецизността и професионализма, с които действат белгийските служби за сигурност, за да гарантират нормалната работа на политическия връх на съюза\", коментира Цветанов.", "date": "2017-06-20", "title": "Зам.-председателят на ГЕРБ Цветан Цветанов: Няма притеснения сред българската делегация в Брюксел след инцидента на гарата в белгийската столица"}
{"url": "http://www.focus-news.net/news/2017/06/20/2407066/ottsepen-e-rayonat-okolo-tsentralnata-gara-v-bryuksel-vsledstvie-na-vzriva.html", "text": "Отцепен е районът на централната гара в Брюксел, вследствие на взрива. На място има изключително много полиция, военни и специални части. Над града летят хеликоптери, съобщава специалният пратеник на Радио „Фокус“ – Албена Иванова. Разширява се периметърът, който е отцепен, изнасят се леките коли и автобусите на градския транспорт. Преди минути към мястото влязоха и два автомобила на спешна помощ. Няма информация за пострадали граждани. Нападателят, който е носел колан с експлозиви е ликвидиран от органите на реда. Няколко от метростанциите в района за затворени. \r\nОчаквайте подробности.", "date": "2017-06-20", "title": "Отцепен е районът около централната гара в Брюксел, вследствие на взрива"}
