{"url": "http://www.focus-news.net/news/2018/06/10/2532302/tass-siriyskite-kyurdi-sa-gotovi-na-pregovori-s-damask-bez-predvaritelni-usloviya.html", "text": "Сирийските кюрди официално обявиха своето съгласие „да влязат в преговори с Дамаск без предварителни условия“, предава ТАСС.\r\n„Готови сме да изпратим делегация в Дамаск за встъпване в диалог със сирийското правителство, за да разрешим кризата“, пише в заявление на Съвета на демократическа Сирия – политическо крило на въоръжената коалиция „Сирийски демократически сили“.\r\nОфициалният представител на коалицията Хикмет Хабиб „кюрдите са сериозно настроени за диалог с Дамаск“. „СДС контролира около трета от територията на страната и не противостои на правителствените войски, те воюват единствено с терористичните банди на „Ислямска държава“, отбеляза той. Според него „кюрдите в Дамаск имат всички основания бързо да постигнат политическо споразумение“.\r\nПо-рано делегация на Демократичния фронт на Сирия посети град Камъшлъ в североизточния край на страната, за да започне диалог между самопровъзгласената кюрдска автономна администрация и Дамаск. След посещението лидерът на фронта Мейс Крейди потвърди, че „кюрдите нямат сепаратистки стремежи и нямат намерение да използват оръжие срещу сирийската армия“.  Виктор Турмаков", "date": "2018.06.10", "title": "ТАСС: Сирийските кюрди са готови на преговори с Дамаск без предварителни условия"}
{"url": "http://www.focus-news.net/news/2018/06/10/2532301/stara-zagora-za-shesti-pat-v-selo-kirilovo-se-sabraha-za-praznik-na-chereshata.html", "text": "Традиционният Празник на черешата в село Кирилово и тази година предложи пъстро тържество. Над 3 часа продължи веселбата в центъра на селото, а музикално-танцов поздрав към жителите и гостите отправиха състави от Стара Загора и Гълъбово, както и местните самодейци. Това съобщиха от пресцентъра на Община Стара Загора.\r\n\"Благодаря на всички вас, които всяка година сте част от празника, посветен на сладкия и емблематичен за нас плод\", приветства гостите кметът на населеното място Станимира Маринова. Тя изказа благодарност на зам.-председателя на Народното събрание Емил Христов, депутатите Радостин Танев и Борис Кърчев, както и на общинските съветници Милена Желева и Нели Калнева, за закупуването на народни носии за малките лазарки от местното читалище. Кметът на Кирилово подчерта, че благодарение на сладкарския базар миналата година и гостите на празника е била закупена и още една носия.  \r\nОтново вкусът на сочния плод бе представен чрез различни ястия и питиета, а жури излъчи най-добрите кулинарни изкушения. Организаторите бяха подготвили още тематична изложба от детски рисунки, както и бе показана реколта на производители от региона.  \r\nВеселието в старозагорското село бе организирано и тази година от местното  кметство и НЧ \"Изгрев - 1921\", с подкрепата на Община Стара Загора.", "date": "2018.06.10", "title": "Стара Загора: За шести път в село Кирилово се събраха за Празник на черешата"}
{"url": "http://www.focus-news.net/news/2018/06/10/2532303/cherna-nedelya-na-patya-obzor.html", "text": "Седмицата завърши с черна серия на пътя. 9-годишно дете загина, а жена пострада при челен удар между два автомобила на пътя Пирдоп - Клисура. Сигналът за инцидента е подаден около 9.50 часа. \r\nПри друг инцидент мотоциклетист загина на място, след като катастрофира на пътя Русе - Бяла. Сигналът е подаден около 11.20 часа. Причините за произшествията са в процес на установяване.\r\nМъж и жена пострадаха при катастрофа в благоевградския квартал „Струмско“. Инцидентът възникна около 18.00 часа на кръстовището на улиците „П.К.Яворов” и „Яне Сандански”, където се блъснаха два автомобила, единият от който учебен. Пострадалите бяха транспортирани в МБАЛ - Благоевград, където по-късно жената е починала. \r\nЗасиленият трафик и текущите ремонти доведоха до километрични задръствания и тапи по основните пътни артерии в страната. Километрични задръствания се образуваха на АМ \"Хемус\" в района на Витиня, както и в различни участъци на АМ \"Тракия\". Временно движението по АМ \"Тракия\" между 334 и336 км бе затворено в двете посоки заради пожар в близка нива. Огънят не достигна пътното платно, но затварянето се наложи заради силното задимяване в района, което пречеше на видимостта на шофьорите. До пълното потушаване на огъня пътуващите трябваше да използват обходни маршрути.", "date": "2018.06.10", "title": "Черна неделя на пътя (ОБЗОР)"}
{"url": "http://www.focus-news.net/news/2018/06/10/2532297/mihail-mikov-visokiyat-ton-na-korneliya-ninova-i-karanitsite-s-gerb-nyama-da-pomognat-na-bsp-da-specheli-izbori.html", "text": "Високият тон на Корнелия Нинова и караниците с ГЕРБ няма да помогнат на БСП да спечели избори. Това каза Михаил Миков, експредседател на БСП и на Народното събрание, в разговор с Илиана Беновска в предаването „Беновска пита“ по Радио К2 и Канал 3, съобщиха от екипа на предаването. Михаил Миков коментира актуалните политически теми.Две години управление на Корнелия Нинова начело на БСП – резултати и изводи\r\n„Нали няма да станете и експолитик или може би атмосферата в БСП Ви навежда на други мисли“, започна разговорът Илиана Беновска.\r\nМихаил Миков отговори, че атмосферата е едно, но когато човек иска да се занимава с политика е друго, защото това е свързано с начина на мислене, с поведението, понякога казваш няма да се ядосвам повече и на другия ден пак продължаваш.\r\n„Значи идвате зареден с енергия от пленума на БСП“, попита Беновска.\r\nМихаил Миков каза, че се зарежда с енергия от нещата, с които се занимава, от близките, от приятелите, от истинските неща в живота, това зарежда човек с енергия.\r\n„Преди малко питах Андрей Новаков от ЕНП и цитирах изявление на Корнелия Нинова от днешния пленум. Вие сте го чул и видял, не знам каква е била реакцията на партийните членове. Нинова е казала пред Вас, че Борисов се е провалил във всичките мисии на отмъстител, строител и обединител. И тъй като дойдоха някои представители на БСП, не  знам защо напоследък на пресконференции Корнелия Нинова не идва или Вие ще ми обясните защо. Попитах Курумбашев, Зафиров и Зарков ако Борисов е неуспял, в какво е успяла Корнелия Нинова за тези две години. Те ми отговориха, че БСП са успели в с.Макреш, Видинско. Това каза Зафиров и спря дотук. След това Курумбашев се сети и каза, че успех на Нинова било и изборът на президент. Аз не се съгласих с това и казах, че това е успех благодарение на ДПС. И третият успех е, че Борисов и ГЕРБ са се съгласили с позицията на БСП за АЕЦ „Белене“. Какъв е Вашият анализ за двете години мандат на Корнелия Нинова“, попита Беновска.\r\nМихаил Миков заяви, че винаги като лидер на партията се е явявал на пресконференции и е отговарял на въпросите на медиите. Той каза, че не може да говори от името на Корнелия Нинова. Относно изборната победа на БСП в с.Макреш, Миков каза, че този успех е на хората от Видин и той не бива да се подценява. За съжаление, резултатите от местните избори показват, че тенденцията БСП да губи продължава. Това, за което беше избрана Корнелия Нинова начело на БСП, не се случва. На много места дори БСП не успява да номинира кандидати. \r\n„Само да Ви кажа какво каза Георги Гергов, като потвърждение на това, което казвате. Той заяви, че „причината е в ръководството на БСП, БСП да е заспала и да не е в кондиция“, попита Беновска.\r\nМихаил Миков коментира, че има апатия и на много места хората не намират идеята, заради която да тръгнат след БСП. Не е достатъчно само да се караш с ГЕРБ и да викаш на висок глас. Нужни са политики, които да увлекат млади и стари. В поредицата частични местни избори се вижда, че това продължава като негативна тенденция и се доказва от социологическите проучвания. Високият тон и караниците няма да помогнат на БСП да спечели доверие.\r\n„Въпреки всичко и този анализ, който не е само Ваш, но Нинова продължава да е председател на БСП. Това до кога ще продължава, може би до следващия конгрес“, попита Беновска.\r\nМихаил Миков смята, че е важно какво се случва с БСП. Партията отстъпи от още една лява позиция, която я идентифицираше като лява партия. Това е позицията за модернизацията на армията. БСП не подкрепяше 2% от БВП увеличение преди да се намерят средства за здравеопазването, образованието, демографската катастрофа. Плевнелиев се опита да превърне това предложение на един КСНС в предложение на политическия елит. Тогава БСП заяви, че не иска да е от този елит. Михаил Миков обърна внимание, че само 44 души от 80 от БСП са участвали в гласуването в пленарна зала, а другите са намерили повод да не са в зала. Днес постфактум БСП ревизира тази си позиция. Една лява партия при този ръст на БВП, състояние на бюджета, при този недостиг на средства в здравеопазване, образование, при тази тежка демографска катастрофа, ако щете и за пътищата да отидат парите е по-добре, категоричен е Миков. \r\n„Вие много неща направихте за реформиране на предишния устав на БСП. Допустимо ли е една ПГ или който и да било да вземе решение „за“ или „против“ подкрепа на увеличение на парите за въоръжаване, без това да бъде обсъдено от партията и при положение, че има противно партийно решение“, попита Беновска.\r\n„Днес ние издадохме една индулгенция по един предрешен въпрос. Аз лично гласувах против. Замаза се работата. Тук става въпрос за 3,3 млрд.лв. с тенденция да станат 4 млрд.лв., ако се включи и модернизацията на флота“, заяви Михаил Миков. Според него, има натиск върху опозицията. Странно е да говориш, че правителството е корумпирано, а в същото време да подпишеш проекти за над 3 млрд.лв. \r\n„Защо не успявате на НС на БСП да наложите една единна позиция не на саморазправа с Корнелия Нинова, а за принципното поведение на БСП. Излезе информация, че Нинова се е срещала с американския посланик. Зафиров посочи, че Нинова в един ден се е срещнала с американския посланик и с руския посланик. Но аз знам, че срещата с руския посланик е била на коктейл в посолството по случай празник на Русия. Това е все едно и аз да съм била на среща с руския посланик. Обяснете не трябва ли тези неща също да се обсъждат“, попита Беновска.\r\nМихаил Миков отговори, че Нинова е трябвало да даде информация за срещите си пред членовете на Националния съвет, но не го е направила. Той отбеляза още, че пленумът продължава с по-нисък кворум от този, който се изисква по устав. Михаил Миков помоли Беновска тези въпроси да ги насочи към Корнелия Нинова, защото по устав Нинова получи повече власт.\r\n„Залязвате БСП“, отвърна Беновска.\r\nСпоред Михаил Миков, по-важни са идеите и политиките, които БСП предлага да намерят своя ляв носител. \r\n„Елате на власт и си осъществявайте Вашите политики“, отвърна Беновска.\r\n„Не Вие качвате на власт, за да ни каните, а хората. Трябва да ги убедиш с политики, които са в техен интерес. Ние казваме с оръжейните проекти нищо, че сме в опозиция тези 3,3 млрд.лв, впрочем бюджетът на Министерство на културата годишно е около 100 млн.лв., т.е. всяка година по едни 3-4 бюджета на културата ще отиват за въоръжение“, отговори Михаил Миков. Той попита кой ще кара самолетите и танковете, ако не се вземат мерки за справяне с демографската криза. От 30 000 души армията спадна на 25 000 души, заради липсата на финансова мотивация на военнослужещите. Михаил Миков припомни как навремето България е подарявала танкове на Македония, ракетите сме ги върнали на Русия и се полага всички усилия в посока разоръжаване.\r\n„Аз лично като гражданин смятам, че трябва да имаме обновление на армията“, попита Беновска.\r\nМихаил Миков даде пример с Австрия, която има 2-3 пъти по-ниски разходи от БВП за отбрана. Румъния е осигурила темп на растеж 6-7%, затова има по-високи разходи за отбрана. „Когато БСП беше на власт, имаше разходи за отбрана 2,6%, но темповете на растеж на БВП са били 6-7%, растяха заплатите, доходите. Сега с 3% ръст, хайде с 4% да се напънеш, ама така да се напънеш, че да ти се пукнат ушите, къде си тръгнал да купуваш тези скъпи машини изведнъж и да натоварваш бюджета и данъкоплатеца“, ядоса се Миков.Кога БСП ще дойде на власт и ще спечели избори?\r\n„Вие знаете ли, че не сте били на власт в София от 1990 г., когато кметът на БКП Стефан Нинов беше свален и знаете ли, че не сте печелили парламентарни избори от 2009г.“, попита Беновска. \r\n„Знам и че често задавате този въпрос на Калоян Паргов. Спомняте си, че през 2013 г. Успяхме да съставим правителство като втора политическа сила. Очевидно хората, които дават доверие се разочароват, когато сме на власт и след това се оттеглят. Трябва да трупаме доверие с ясни идеи и послания. Аз съм критичен и по въпроса за прогресивното данъчно облагане. Неравенствата в България растат. БСП две години нито веднъж не внесе законопроекти са премахване на плоския данък“, разкритикува Михаил Миков. За всичко това вина носи дясното управление на България. Има ли нужди от реформи в МВР?\r\n„Бяхте министър на МВР. Критикувате ли и Вие Валентин Радев за убития затворник Пелов“, попита Беновска.\r\nМихаил Миков каза, че не иска да критикува вътрешния министър, защото натрупванията в МВР са много тежки и не може МВР да се разглежда извън контекста на цялото общество. Миков предупреди, че масово напускат полицаи, заради липсата на финансова мотивация и премахването на социални придобивки. 9 години Борисов не може да се оправдава с предишните правителства. Смяната на министъра не е решил. Нужен е сериозен преглед на проблемите. Михаил Миков припомни, че Цветан Цветанов го е обвинявал за „златните принтери“, но да отиде да види, че сега някъде пишат с гъши пера. \r\n„Наемате ли се излезете с някакво конструктивно предложение за МВР“, попита Беновска.\r\nМихаил Миков отговори, че ако го попитат с удоволствие, но насила помощ няма да предлага. „Ако става въпрос за прогресивния данък, веднага ще го напиша и ще го дам на Борисов да го внесе“, заключи експредседателят на БСП Михаил Миков пред Илиана Беновска в предаването „Беновска пита“ по Радио К2 и Канал 3 на 10 юни 2018 година.", "date": "2018.06.10", "title": "Михаил Миков: Високият тон на Корнелия Нинова и караниците с ГЕРБ няма да помогнат на БСП да спечели избори"}
{"url": "http://www.focus-news.net/news/2018/06/10/2532298/blagoevgrad-pochinala-e-postradalata-pri-katastrofata-v-rayona-na-kvartal-strumsko.html", "text": "Жената, пострадала при катастрофата в района на квартал „Струмско“, е починала в МБАЛ - Благоевград. Това съобщиха за Радио „Фокус“ – Пирин от лечебното заведение. При инцидента между два леки автомобила, възникнал малко след 18.00 часа на кръстовището на улиците „П.К.Яворов” и „Яне Сандански”, е пострадал и съпругът на жената, който е настанен в благоевградската болница.\r\nЛивия НИНОВА", "date": "2018.06.10", "title": "Благоевград: Починала е пострадалата при катастрофата в района на квартал „Струмско“"}
{"url": "http://www.focus-news.net/news/2018/06/10/2532299/predstoyashti-mezhdunarodni-sabitiya-za-11-yuni-agentsiya-fokus.html", "text": "Среща на външните министри от нормандския формат (Франция, Германия, Русия и Украйна) върху конфликта в Украйна.\r\n*** Сесия на Европейския парламент.\r\n*** Германският канцлер Ангела Меркел ще се срещне с лидерите на международните икономически и финансови организации, включително директора на МВФ Кристин Лагард и президента на Световната банка Джим Йонг-ким.\r\n*** Френски железопътни работници започват двудневна стачка\r\n***", "date": "2018.06.10", "title": "Предстоящи международни събития за 11 юни (Агенция \"Фокус\")"}
{"url": "http://www.focus-news.net/news/2018/06/10/2532300/tsvetan-tsvetanov-prisastva-na-predstavyaneto-na-knigata-na-simeon-dyankov-nakade-varvi-evropa-pred-mladezhite-ot-gerb-sofiya-i-gerb-sofiya-oblast.html", "text": "Председателят на ПГ на ГЕРБ и заместник-председател на партията Цветан Цветанов присъства тази вечер на представянето на книгата на Симеон Дянков „Накъде върви Европа“. Бившият финансов министър представи своя съвместен труд с Андерс Аслунд пред над 60 младежи от ГЕРБ-София и ГЕРБ-София област. Събитието се проведе в централата на ГЕРБ в София. Това съобщиха от пресцентъра на ПП ГЕРБ.\r\n„Симеон Дянков има голям принос за финансовата дисциплина на България, заради която днес сме давани за пример“, изтъкна Цветанов. По думите му в новия програмен период 2021 – 2027 г. за България има много положителни моменти, като увеличението с 8% на средствата за кохезионната политика.\r\nЦветанов коментира, че е важно в борбата с популизма и фалшивите новини да се изтъкват именно тези добри новини и да се дават добрите примери. „За съжаление в България някои системни партии вече станаха крайно популистки“, отбеляза председателят на ПГ на ГЕРБ.\r\nНа свой ред Симеон Дянков представи книгата си, която анализира големите заплахи пред европейската икономика и предлага пакет от мерки за ускорен растеж. Той бе категоричен, че България е изпълнила всички критерии за влизане в еврозоната. „Самото желание на държавата да се присъедини към еврозоната е доказателство, че ние вярваме в европейския проект“, подчерта Дянков. По думите му очертаването на ясна европейска перспектива пред страните от Западните Балкани ще донесе в бъдеще неизменни позитиви на региона от чисто икономически характер. Като ключово за повишаването на конкурентоспособността на Европа, бившият финансов министър посочи създаването на единен дигитален, финансов и енергиен пазар.", "date": "2018.06.10", "title": "Цветан Цветанов присъства на представянето на книгата на Симеон Дянков „Накъде върви Европа“ пред младежите от ГЕРБ-София и ГЕРБ-София област"}
{"url": "http://www.focus-news.net/news/2018/06/10/2532304/api-vazstanoveno-e-dvizhenieto-po-pat-i-6-klisura-anton.html", "text": "Възстановено е движението по път I-6 Клисура - Антон. Това съобщиха от пресцентъра на Агенция \"Пътна инфраструктура\".", "date": "2018.06.10", "title": "АПИ: Възстановено е движението по път I-6 Клисура - Антон"}
{"url": "http://www.focus-news.net/news/2018/06/10/2532306/veliko-tarnovo-arheolozi-shte-ustanovyavat-dali-krepostta-ryahovets-e-obitavana-predi-kraya-na-12-vek.html", "text": "Археолози ще установяват дали крепостта „Ряховец“ е обитавана преди края на 12 век. Това каза за Радио „Фокус“ – Велико Търново ръководителят на проучванията Илиян Петракиев. Той посочи, че усилията на екипа тази година ще са концентрирани в района на западната порта на крепостта, тъй като културният  пласт там е най-дебел. Миналата година експертите са установили, че „Ряховец“ е обитавана в края на 12-ти век и през 13-ти век. „Изяснихме, че в периода 12-ти – средата на 13-ти век е имало две фази на обитаване, но не знаем какво е било преди това. Тази година ние ще слезем под ниво 13-ти век и се надявам да направим един археологически разрез на разкопките, т.е. благодарение на един стратиграфски профил да видим обитавана ли е крепостта преди края на 12 век, колко периода на обитаване има и от кое време са“, посочи Петракиев. Той припомни, че през изминалото лято, с цел изясняване хронологията на изграждане и преустройство на съоръженията, археолозите са проучвали  няколко сектора –  при западната порта, участъци от северната крепостна стена и от обитаваната площ на крепостта. „Идеята ни е да имаме картина не само върху поселищния живот в единия край на крепостта, а да имаме  няколко опорни точки, защото няма практика един обект да се проучва на 100%. Трябва да оставим нещо и за бъдещите поколения, когато технологиите ще са много по-развити и ще има друг поглед върху археологията и върху историческия период, когато могат да се допълнят знанията, които ние ще добием сега на терен. Така се опитваме чрез по-малка площ да добием повече информация. Археологията е деструктивна наука. За да проучим н пластовете, ние ги унищожаваме. Затова е изключително важно документирането на всяка една проучена площ, за да може след като ние я унищожим, благодарение на информацията, тя да бъде виртуално възстановена, а при нужда и възстановена на самия терен“, посочи ръководителят на проучваията.\r\nНадежда КРЪСТЕВА", "date": "2018.06.10", "title": "Велико Търново: Археолози ще установяват дали крепостта „Ряховец“ е обитавана преди края на 12 век"}
{"url": "http://www.focus-news.net/news/2018/06/10/2532307/donald-tramp-shte-razbera-ot-parvata-minuta-dali-severna-koreya-e-seriozna-na-sreshtata-v-singapur.html", "text": "Президентът на САЩ Доналд Тръмп заяви, че ще реши „още в първата минута“ на срещата му на високо равнище със Сингапур с лидера на Северна Корея Ким Чен-ун, дали страната му е партньор за преговори, на който може да се разчита, предава Politico.\r\n„Мисля, че още в първата минута ще разбера това“, заяви Тръмп по време на пресконференция преди заминаването си в Сингапур. „Имам усет. Знаете как знаете дали ще харесате някого още от първите пет секунди? Мисля че бързо ще разбера дали ще се случи нещо добро“, допълни той.\r\nТръмп също така определи като „фалшиви новини“ думите, че Ким Чен-ун си е осигурил победа, карайки го да се съгласи на преговорите, посочвайки, че Северна Корея е освободила трима американски затворници преди срещата, след като на 24 май Тръмп заплаши, че срещата няма да се състои. \r\nНа въпрос дали ще осъди Ким за потисничеството и за нарушенията на човешките права в страната му, Тръмп заяви, че „всяка възможност ще бъде на масата“.  Виктор Турмаков", "date": "2018.06.10", "title": "Доналд Тръмп: Ще разбера от първата минута, дали Северна Корея е сериозна на срещата в Сингапур"}
{"url": "http://www.focus-news.net/news/2018/06/10/2532308/kyustendil-muzeynata-ekspozitsiya-v-kashtata-na-vladimir-dimitrov-maystora-e-iztsyalo-obnovena.html", "text": "Музейната експозиция в къщата на Владимир Димитров – Майстора е изцяло обновена. Това съобщи за Радио „Фокус” – Кюстендил Валентин Господинов, директор на Художествена галерия „Владимир Димитров – Майстора” – Кюстендил. По думите му експозиционното пространство в къщата музей в село Шишковци е обновено с цел отговаряне на съвременните представи за културен туризъм. „С новата документална експозиция се допълва представата за Майстора, придобита за него в художествената галерия в Кюстендил, където се осъществява срещата с неговото творчество. Акцентът е поставен върху Майстора и село Шишковци, което за Рисувача е столицата на рая”, каза Валентин Господинов. По думите му експонираните материали, с които е работил художникът – неговата палитра, работна престилка, фотоси и текстове, излезли изпод ръката му, са мост към възприемането му не само като художник, но и като човек и личност. В стъклени конструкции са експонирани народни носии, които са препратка към духа на времето, в което е живеел и творил Майстора.\r\nВенцеслав ИЛЧЕВ", "date": "2018.06.10", "title": "Кюстендил: Музейната експозиция в къщата на Владимир Димитров – Майстора е изцяло обновена"}
{"url": "http://www.focus-news.net/news/2018/06/10/2532305/ria-novosti-vanshniyat-ministar-na-italiya-i-generalniyat-sekretar-na-nato-obsadiha-neobhodimostta-ot-dialog-s-rusiya.html", "text": "Новият външен министър на Италия Енцо Моаверо и генералният секретар на НАТО Йенс Столтенберг се съгласиха за необходимостта диалогът с Русия да се поддържа, предава РИА Новости.\r\n„Страните се съгласиха за необходимостта да се поддържа диалогът НАТО и Русия. В частност Моаверо оцени резултатите от последното заседание на Съвета Русия-НАТО в Брюксел“, пише в официално заявление на МВнР на Италия. „ В тази връзка министърът изрази надежда за по-чести срещи на Съвета“, добавят от там.\r\nОтбелязва се, че обсъжданията на тези заседания теми не трябва да „пренебрегват съществуващият диалог между високопоставените военно“.\r\nОсвен това Моаверо е потвърдил политиката на „открити врати“  относно разширяването на НАТО и напомни, че скорошното присъединяване на Черна гора потвърждава необходимостта от този подход“. Виктор Турмаков", "date": "2018.06.10", "title": "РИА Новости: Външният министър на Италия и генералният секретар на НАТО обсъдиха необходимостта от диалог с Русия"}
{"url": "http://www.focus-news.net/news/2018/06/10/2532310/varna-izvestniyat-gratski-duhovnik-i-tsarkoven-pevets-arhimandrit-nikodimos-kavarnos-shte-iznese-kontsert-v-hram-sv-atanasiy-v-grada.html", "text": "Известният гръцки духовник и църковен певец архимандрит Никодимос Каварнос ще изнесе концерт в храм „Св. Атанасий” във Варна на 17 юни от 18.00 часа. Това съобщиха от Варненска и Великопреславска митрополия. Програмата включва византийска църковна музика. Събитието се провежда с благословението на Негово Високопреосвещенство Варненския и Великопреславски митрополит Йоан и е част от проявите, свързани с отбелязване на 180-годишнината на варненския храм „Св. Атанасий”. В концерта участие ще вземе и църковният хор при едноименния храм под диригентство на Евгения Григорова. Това е първо гостуване на отец Никодимос Каварнос в България. Организатори са Варненска и Великопреславска света митрополия и църковното настоятелство при храм „Св. Атанасий”. Концертът е със свободен вход.", "date": "2018.06.10", "title": "Варна: Известният гръцки духовник и църковен певец архимандрит Никодимос Каварнос ще изнесе концерт в храм „Св. Атанасий” в града"}
{"url": "http://www.focus-news.net/news/2018/06/10/2532311/tehran-times-predsedatelyat-na-parlamenta-na-iran-zayavi-che-vremeto-na-es-da-potvardi-pozitsiyata-si-po-yadrenoto-sporazumenie-izticha.html", "text": "Председателят на парламента на Иран Али Лариджани заяви, че ЕС трябва да изясни позициите си по споразумението от 2015 г. за ядрената програма на Иран, пише  Tehran Times.\r\n„Времето за преговори изтича. Ако европейците смятат, че могат да запазят ядреното споразумение, трябва да обявят позицията си скоро и ясно“, заяви Лариджани. Той допълни, че ако ЕС не успее да потвърди ангажиментите си да запазят интересите на Иран, след като САЩ напуснаха споразумението, те ще трябва да приемат последиците. \r\n„В противен случай Иран ще предприеме различни действия в ядреното поле, както и по други въпроси“, уточни той.\r\nСъщевременно той допълни, че президентът на САЩ Доналд Тръмп „бърка политическата арена с пазарлък на пазара за зеленчуци“. „Той пренебрегва етичните и професионални ангажименти, след като така лесно наруши ядреното споразумение, постигнато след няколко години преговори. Светът на политиката е място на логични отношения и изчисления, а не за грубо политическо поведение“, заключи той. Виктор Турмаков", "date": "2018.06.10", "title": "Tehran Times: Председателят на парламента на Иран заяви, че времето на ЕС да потвърди позицията си по ядреното споразумение изтича"}
{"url": "http://www.focus-news.net/news/2018/06/10/2532061/anadolu-agency-gartsiya-postavya-ohrana-na-turskite-voenni-uchastvali-v-prevrata.html", "text": "Осемте турски военни са поставени под сериозна охрана в Гърция, предава Anadolu Agency.\r\nПо информация на гръцкия вестник , цитиран от агенцията, осемте турски военни са преместени в казарма в Гърция под сериозна охрана заради страх от отвличане или опит за убийство, след като бяха освободени с решения на гръцкия съд.  Те са настанени в район, който се охранява от 80 въоръжени полицаи, включително снайперисти.\r\nСпоред вестника гръцкото правителство е притеснено от думите на турския вицепремиер Бекир Боздаг: „Наше задължение е да върнем в Турция тези превратаджии, където и да са“.\r\nПрез януари Гръцкият върховен съд  отхвърли искането за екстрадиция на осемте военни, а през май гръцката държава им предостави убежище. Юлиян Марков", "date": "2018.06.10", "title": "Anadolu Agency: Гърция поставя охрана на турските военни, участвали в преврата"}
{"url": "http://www.focus-news.net/news/2018/06/10/2532059/pregled-na-osnovnite-temi-v-svetovniya-pechat-agentsiya-fokus.html", "text": "Президентът на САЩ Доналд Тръмп напусна срещата на лидерите на държавите от Г7 в събота със силно предупреждение към някои от най-близките съюзници на Вашингтон: намалете търговските бариери или се изправете пред последствията, пише американският вестник The Hill.\r\nДокато се подготвяше да напусне по-рано срещата на Г7 в Шарлевоа, Канада, за да замине за Сингапур за предстоящата среща със севернокорейския лидер Ким Чен-ун, Тръмп представи ултиматум към чуждестранните лидери, настоявайки техните страни да намалят търговските си бариери със САЩ или да се изправят пред риска да загубят достъп до пазара на най-голямата икономика в света.\r\n„Те нямат избор. Ще бъда честен с вас, те нямат избор“, заяви Тръмп пред репортери по време на пресконференция, добавяйки че компании и работни места са напуснали САЩ, за да избягат от търговските бариери наложени отвън. „Ще поправим тази ситуация. А ако не се поправи, тогава няма да се занимаваме с тези страни“.\r\n„Ние сме банковата касичка, която всички ограбват. Това приключва“, добави Тръмп.\r\nТой също предупреди страните опитващи се да отвърнат на митата за стомана и алуминий, добавяйки че ще продължи да преследва подобни търговски мерки, докато другите държави отстъпят и се съгласят на „справедливи“ търговски сделки със САЩ.\r\n„Европейският съюз е брутален към САЩ. И те разбират това. Те го знаят. Когато им го казвам, те ми се усмихват”, заяви Тръмп.\r\n„Те не могат да повярват, че им се размина. Канада не може да повярва, че ѝ се размина. Мексико – имаме търговски дефицит от 100 милиарда с Мексико и това не включва всичките наркотици, които влизат от там“, продължи той.\r\nЗапитан за състоянието на отношенията на САЩ с останалите членки на Г7, Тръмп настоя че те не са били по-добри. „Нивото на отношенията e 10. Ангела, Еманюел, Джъстин. Бих казал, че отношенията ни са 10“, заяви той.\r\n*** Президентът на САЩ Доналд Тръмп и лидерът на Северна Корея Ким Чен-ун ще се съберат от противоположните части на света през следващата седмица за тяхната историческа двустранна среща, но когато пристигнат в Сингапур в неделя, техните хотели ще са на по-малко от 2 километра разстояние, пише американският вестник Washington Examiner.\r\nДвама души запознати с планирането заявиха, че президентът и неговата делегация ще отседнат в сингапурския хотел „Shangri-La“, където министърът на отбраната на САЩ Джеймс Матис присъства на глобална конференция по сигурността и където местните власти увеличиха мерките за сигурност през последните дни. Районът беше определен като „район за специално събитие“ от правителството на Сингапур през изминалата неделя.\r\nМеждувременно се очаква делегацията на Северна Корея да има осигурени стаи в хотел „St. Regis“, където местни медии забелязаха служители да инсталират допълнителни охранителни камери около входа на луксозния хотел по-рано през тази седмица.\r\nГоворител на хотела отказа да потвърди дали той ще посрещне Ким Чен-ун и не предостави причина за повишаването на сигурността. Петзвездният хотел е „само на 10 минути пеша“ от градската част, където се намира хотела на Доналд Тръмп, според източници на Washington Examiner.\r\nПредставители на Белия дом обявиха през миналата седмица, че Тръмп и Ким ще се срещнат за първи път във вторник сутринта в хотел „Capella” на остров Сентоса. Част от крайбрежния имот е ограден за гости и посетители.\r\n„За Capella Singapore е чест да бъде избран за място на историческото събитие“, заяви Джолийна Сеа, маркетингов директор на хотела. „Конфиденциалността и сигурността на гостите остава нашият топ приоритет по всяко време“.\r\n„Не можем да разкрием детайли свързани с това събитие“, отговори тя, когато бе запитана какви протоколи по сигурността се прилагат.\r\n*** Президентът на Иран Хасан Роухани заяви, че планира да обсъди ситуацията, след излизането на САЩ от ядреното споразумение, с президента на Русия Владимир Путин, пише израелският вестник The Times of Israel.\r\nГоворейки в началото на съботната си среща с Путин в кулоарите на събранието на Шанхайската организация за сътрудничество (ШОС) в Циндао, Китай, Роухани похвали близките отношения между Русия и Иран.\r\nИран има статут на наблюдател в ШОС и Путин заяви, че Москва ще подкрепи пълноправното членство на Иран.\r\nРоухани заяви, че излизането на САЩ от ядреното споразумение с Иран гарантира „важна и сериозна дискусия между нашите две страни“.\r\nТой също така похвали руско-иранското сътрудничество в Сирия, заявявайки че „нашата роля в региона е доста значима“.\r\nСега в разгара на излизането на САЩ от споразумението, „членовете на ШОС може да използват даването на пълноправно членство на Иран като начин за изразяване на подкрепа към Техеран и ядреното споразумение“, заяви Даун Мърфи, професор по международна сигурност в американския военновъздушен колеж.\r\nГоворейки в събота пред AFP, висшият ирански представител Масумех Ебтекар заяви, че Иран се надява Европейските сили, Русия и Китай, да потвърдят готовността си за запазване на споразумението „колкото се може по-рано, тъй като Иран не може да чака завинаги“.\r\n„Ние бяхме надежден участник в този ангажимент, дадохме най-доброто от себе си и показахме нашите добри намерения. Изправени сме пред много изменчива ситуация“, заяви тя.\r\n*** Турция ще продължи да изпълнява изискванията на споразумението за мигранти с Европейския съюз, въпреки решението да се „отмени изпълнението“ на двустранното споразумение за мигранти с Гърция, заяви турски дипломат пред турския вестник Hurriyet.\r\n„Ние имаме споразумение с ЕС и то ще бъде изпълнено“, заяви дипломатът, пожелал анонимност.\r\n„Отмяната на двустранното споразумение за мигранти с Гърция може и да окаже влияние по законен начин на споразумението с ЕС, но то ще бъде валидно и решението отнасящо се до Гърция няма да повлияе директно на споразумението с ЕС на практика“, отбеляза дипломатът.\r\n„Имаме споразумение за мигранти с ЕС. То се изпълнява. Имаме двустранно споразумение с Гърция. Сега го отменяме. Процесът не е напълно завършен, но нашата работа към Гърция ще продължи“, заяви министърът на външните работи на Турция Мевлют Чаувшоглу.\r\nСпоразумението с Гърция представлява юридическия гръбнак на споразумението за мигранти между Турция и Европейския съюз, сключено на 18 март 2016 година. Според споразумението, за всеки сирийски мигрант върнат в Турция от островите на Гърция, един сириец в Турция ще бъде разпределен в ЕС.", "date": "2018.06.10", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/06/10/2532060/sputnik-frenskata-initsiativa-za-novo-iransko-yadreno-sporazumenie-sa-nepriemlivi-za-iran.html", "text": "Френската инициатива за ново иранско ядрено споразумение са неприемливи за Иран, предава Sputnik.\r\nФренските намерения да убедят, страните подписали иранското ядрено споразумение, да създадат нов по-пълен документ, който да удовлетворява всички страни, включително и САЩ са неприемливи за Иран.\r\nЗа агенцията говори иранският парламентарист Хосеин Нагави-Хосейни заяви:\r\n„Иран е готов да участва в преговори по съществуващото иранско ядрено споразумение, но само в рамките на дискусия за прилагането му, а не за неговата промяна или въвеждане на нови точки във вече подписаният документ“.\r\nИранската парламентарна комисия за ядреното споразумение подчерта,че единственият предмет на преговори между Иран и трите европейски страни, подписали споразумението е доколко те са готови да гарантират изпълнението на техните задължения и да гарантират компенсации за вредите, които Иран ще претърпи заради американските санкции.\r\n„Ако европейските страни подписали споразумението са готови да предоставят гаранции, споразумението ще се прилага…но ние няма да водим никакви нови преговори за ново ядрено споразумение няма да водим нито с Европа нито със САЩ“, добави Нагави-Хосейни. Юлиян Марков", "date": "2018.06.10", "title": "Sputnik: Френската инициатива за ново иранско ядрено споразумение са неприемливи за Иран"}
{"url": "http://www.focus-news.net/news/2018/06/10/2532063/emsc-useteno-e-zemetresenie-s-magnitud-33-v-bosna-i-hertsegovina.html", "text": "Регистрирано е земетресение с магнитуд 3.3 на територията на Република Сръбска , Босна и Херцеговина, съобщава страницата на Европейския средиземноморски сеизмологичен център.\r\nЗеметресението е станало в 23:16 часа българско време (22:16 местно време) на 5 километра северозападно от град Трън и 14 километра северно от Баня Лука на дълбочина от 2 километра. Земетресението е усетено в Трън, Баня Лука и околностите.  Юлиян Марков", "date": "2018.06.10", "title": "EMSC: Усетено е земетресение с магнитуд 3.3 в Босна и Херцеговина"}
{"url": "http://www.focus-news.net/news/2018/06/10/2532058/predstoyashti-sabitiya-v-stranata-za-10-yuni-agentsiya-fokus.html", "text": "***\r\nОт 08.30 часа в Центъра за спешна медицинска помощ ЦСМП – София ще се състои официална церемония за връчване на първите Грамоти от инициативата „Спешните медици, с които се гордеем“.\r\n***\r\nОт 09.00 часа в парка „Заимов“ ще се проведе спортният празник „Детска игриада“.\r\n***\r\nОт 09.30 часа в храм-паметник „Св. Александър Невски“ ще бъде отслужена тържествена архиерейска св. Литургия по повод 1000-годишнината на Българската Охридска Архиепископия.\r\n***\r\nС изпити по английски език и по биология продължава втората кандидатстудентска сесия за учебната 2018/ 2019 г. на Софийския университет „Св. Климент Охридски“. От 09.00 часа започва изпитът по английски език. Изпитът по биология е с начален час от 14.00 часа. \r\n***\r\nОт 10.00 часа от паркингът пред Националния стадион „Васил Левски” ще започне групова 5-километрова разходка в Борисовата градина под наслов „Аз ходя пеша”.\r\n***\r\nОт 11.00 часа на ул. „Позитано 20“ ще започне Пленумът на БСП.\r\n***\r\nОт 12.00 часа в зала 11 на НДК ще се проведе годишният концерт на Английско училище „Максимум”.\r\n***\r\nОт 13.00 часа Български вегански съюз организира протест за затваряне на Софийския зоопарк. Протестът ще се проведе пред входа на зоологическата градина откъм бул. „Симеоновско шосе”.\r\n***\r\nОт 17.30 часа в конферентната зала на 6-ти етаж в УМБАЛ „Св. Иван Рилски“ ще се състои китарен концерт за пациентите на Клиниката по неврохирургия на лечебното заведение. Концертът е част от традиционният китарен фестивал Sofia GuitArt Festival.\r\n***\r\nОт 17.30 и 19.30 часа в зала 11 на НДК ще се състоят два концерта на Балетна школа „Финес“.\r\n***\r\nОт 14.00 часа в конферентната зала на хотел „Реджина Мария“ по инициатива на народните представители от ПП ГГЕРБ Даниела Димитрова и Пламен Манушев ще се проведе срещата с представители на туристическия бранш във връзка с Регламента за защита на личните данни.\r\n***\r\nОт 13.00 часа в зала 2 на Експозиционен център „Флора Бургас“ Професионалната гимназия по компютърно програмиране и иновации в Бургас организира информационна среща с родители и кандидат-гимназисти.\r\n***\r\nОт 17.00 часав  Арт салона на Радио Варна ще бъде открита изложба на школа по фотография и компютърна обработка „Позитив“ с ръководител Елвира Георгиева и школа по художествена фотография с ръководител Надежда Шипкова.\r\n*** \r\nОт 11.00 часа в парк „Градска градина“ като част от програмата за Празника на горнооряховския суджук ще се състои празнична програма с участието на самодейни колективи. \r\n*** \r\nОт 17.00 часа в парк „Градска градина“ като част от програмата за Празника на горнооряховския суджук ще се състои фолклорен концерт на оркестър „Плам“ – Русе. \r\n*** \r\nОт 19.00 часа в парк „Градска градина“ като част от програмата за Празника на горнооряховския суджук ще се състои фолклорен концерт на Пепи Христозова. \r\n*** \r\nОт 20.30 часа в парк „Градска градина“ като част от програмата за Празника на горнооряховския суджук ще се състои концерт на Кичка Бодурова и Квартет „Мистик“.\r\n***\r\nОт 10.00 часа на пл. „Свобода“, в Художествена галерия – Добрич и РИМ - Добрич ще се проведе детски панаир.\r\n***\r\nОт 20.30 часа, когато започва свещената нощ Кадир, в центъра на Момчилград ще бъде даден голям ифтар, посветен на престоящия голям мюсюлмански празник Рамазан Байрам.\r\n***\r\nОт 09.00 часа Негово преосвещенство Константийският епископ Яков ще оглави архиерейска света Литургия в пазарджишкия храм „Успение на Пресвета Богородица“ в Неделята на Всички български светии.\r\n***\r\nВ Пазарджик ще се проведе турнир по минифутбол под мотото „Да подгреем преди Световното в Русия”.\r\n*** \r\nОт 11.00 до 13.00 часа\tпо главната улица на Свищов „Цар Освободител“ до пл. „Алеко“, ще премине тържествен парад на групите, учатници във   Фестивала на античното наследство „Орел на Дунава“, след което ще се състои загасяне огъня на Фестивала и награждаване на участниците.\r\n***\r\nОт 16.30 часа ще се проведе шестото издание на Празника на черешата.", "date": "2018.06.10", "title": "Предстоящи събития в страната за 10 юни (Агенция „Фокус“)"}
{"url": "http://www.focus-news.net/news/2018/06/10/2532309/sport-mirela-demireva-uspya-da-skochi-dva-metra-na-diamantenata-liga-v-stokholm.html", "text": "Българката Мирела Демирева завърши на второ място в дисциплината скок височина на състезанието от Диамантената лига по лека атлетика в Стокхолм (Швеция), успявайки при третия опит за първи път в кариерата си да преодолее два метра – гросмайсторската граница.\r\nПобедителката Мария Ласицкене от Русия победи, също завършвайки с 200 см, но от първи опит. Трета се нареди представителката на домакините Ерика Кинсей със 194 см.   Виктор Турмаков", "date": "2018.06.10", "title": "Спорт: Мирела Демирева успя да скочи два метра на Диамантената лига в Стокхолм"}
{"url": "http://www.focus-news.net/news/2018/06/10/2532066/", "text": "Марио Панчев, който простреля и уби избягалия затворник Владимир Пелов, е починал от раните си в „Пирогов“. Престрелката между двамата беше на 5 юни в Ботевград. Събраните от първия оглед доказателства сочат, че двамата са стреляли един срещу друг, като Пелов е нападнал Панчев. Основната версия, по която се работи, са неуредени финансови отношения между двамата, които преди години са имали общ бизнес. На мястото на местопрестъплението са намерени 3 пистолета - един в тревната площ, един на земята до трупа, и един в чантичка на кръста на Владимир Пелов. При допълнителния оглед са намерени 7 гилзи. Владимир Пелов е с три наранявания - едното е в основата на лицето, а другите две са в десния крак. От година и половина Пелов и Панчев са били в много обтегнати отношения. От МВР обясниха, че от около месец е имало оперативна информация, че Пелов е на територията на Ботевград. Той е бил с променен външен вид - с брада и облечен със суитчър с качулка и шапка. Владимир Пелов избяга преди около два месеца от Софийския затвор заедно с друг затворник Радослав Колев. В последните седмици полицията проведе няколко операции в района а Ботевград, тъй като се предполагаше, че Пелов се укрива там, но при нито една от акциите той не беше открит. \r\nПрестрелката в Ботевград беше основна тема и в парламента на 6 юни. Депутатите от опозицията настояха да се предостави информация по случая. След като вътрешният министър Валентин Радев беше в чужбина, в пленарна зала докладва гл. секретар на МВР Младен Маринов. В деня след престрелката полицейското присъствие в Ботевград остана засилено. А блок в града беше евакуиран, след като в апартамент бяха намерени взривни вещества. На място работиха специалисти от отряда за борба с тероризма, които да ги обезвредят. Младен Маринов опроверга информацията, че апартаментът е на жената на Марио Панчев. Той увери, че екипът, който работи по случая в Ботевград е проверен и няма основание за изтичане на информация. Всички подадени сигнали по случая са били проверени от МВР, районът на Ботевград, откъдето Пелов е родом, също е проверяван. На 8 юни вътрешният министър Валентин Радев коментира: „Бяхме на крачка да заловим Владимир Пелов“. Възложена е проверка, която да покаже дали по случая „Пелов“ са допуснати грешки.\r\nБиляна ИВАНОВА", "date": "2018.06.10", "title": "Почина и вторият участник в престрелката в Ботевград (ОБЗОР)"}
{"url": "http://www.focus-news.net/news/2018/06/10/2532068/shestviya-v-podkrepa-i-protiv-horata-s-razlichna-seksualna-orientatsiya-blokiraha-stolitsata-obzor.html", "text": "Няколко шествия в подкрепа и против хората с различна сексуална ориентация се проведоха в София в съботния ден и блокираха движението по ключови улици и булеварди. За единадесета поредна година под мотото „Различни хора, равни права“ в столицата се проведе София Прайд. По данни, публикувани на официалната страница на Български хелзински комитет в социалната мрежа Facebook, „София прайд“ е най-голямото правозащитно събитие в България. За 10 години броят на участниците се е увеличил над 60 пъти – от 50 души през 2008 г. до повече от 3300 през 2017 г.\r\nМеждувременно при пилоните на НДК “Национална Съпротива” организира шествие под надслов „Да запазим децата от разврата“. Участниците в него се обявиха против „София прайд 2018“ и Истанбулската конвенция. Членовете на организацията настояха Държавната агенция за закрила на детето да потърси отговорност на родителите на децата, присъствали на парада на хората с различна сексуална ориентация. Категоричното си несъгласие срещу „Прайд“-а изразиха и от Св. Синов, ВМРО, НФСБ и Атака.\r\nВъпреки засиленото полицейско присъствие и различните маршрути на двете събития, на входа на Борисовата градина се стигна до кратко напрежение между участници в \"София Прайд\" и представители на \"Национална съпротива\". Двама души бяха задържани от органите на реда. \r\nПо рано-през деня пред Народното събрание се проведе национален „Поход за Семейството“. Събитието бе в подкрепа на традиционния брак между мъж и жена и християнските семейни ценности. Подобни шествия се състояха и в още 4 големи български града - Пловдив, Варна, Бургас и Русе. Малко по-късно също пред НДК концерт \"За Възраждане на семейните ценности\" организира и партия “Възраждане”.", "date": "2018.06.10", "title": "Шествия в подкрепа и против хората с различна сексуална ориентация блокираха столицата (ОБЗОР)"}
{"url": "http://www.focus-news.net/news/2018/06/10/2532321/angela-merkel-komentarite-na-donald-tramp-za-g-7-sa-otrezvyavashti-i-depresirashti.html", "text": "Германският канцлер Ангела Меркел заяви, че отказът на президента на САЩ да подпише общо комюнике с другите лидери на страните от „Г-7“ по време на срещата им на високо равнище в Квебек е „отрезвяващ и донякъде депресиращ“, предава  AFP.\r\n„Тежко е, понякога и депресиращо, но това не е краят на „Групата на седемте“, заяви Меркел по време на телевизионно интервю след завръщането си от Канада. Виктор Турмаков", "date": "2018.06.10", "title": "Ангела Меркел: Коментарите на Доналд Тръмп за „Г-7“ са отрезвяващи и депресиращи"}
{"url": "http://www.focus-news.net/news/2018/06/10/2532064/afp-turskiyat-prezident-osadi-reshenieto-za-zatvaryane-na-dzhamii-v-avstriya.html", "text": "Турският президент Реджеп Тайип Ердоган осъди решението за затваряне на джамии в Австрия, предава AFP.\r\nТой е определил решението, с което се затворят седем джамии и да се изгонят от страната около 60 турски имами и техните семейства като антиислямско и обеща ответни мерки.\r\n„Тези мерки, предприети от австрийския канцлер, страхувам се, водят света към война между кръста и полумесеца“, каза Ердоган в своя реч в Истанбул .\r\nАвстрийският министър на вътрешните работи Херберт Кикл от крайно-дясната Партия на Свободата, младши коалиционен партньор в правителствената коалиция, заяви, че изгонените имами са свързани с Турско-ислямската културна асоциация – клон на Турската агенция по религиозните дела - Дианет.\r\nМинистър Кикл добави, че правителството ги подозира в нарушаване на забраната за чуждестранно финансиране на религиозните организации. Юлиян Марков", "date": "2018.06.10", "title": "AFP: Турският президент осъди решението за затваряне на джамии в Австрия"}
{"url": "http://www.focus-news.net/news/2018/06/10/2532070/evening-standard-pochina-kitaristat-na-grupata-fliytuud-mak-dani-kiruan-na-68-godini.html", "text": "Почина китаристът на групата „Флийтууд Мак“ Дани Кируан на 68 години, пише лондонският Evening Standard.\r\nГрупата потвърди смъртта му в изявление на страницата си в социалната мрежа „Фейсбуук“ и отдаде почит на \"истинското наследство\" на музиката, която написа като част от групата.\r\nДани Кируан се присъединява  към „Флийтууд Мак“, когато навършва 18 години, след като бива одобрен от Мик Флийтууд.\r\nТой участва в пет студийни албума с групата и я напуска през 1972 г., когато влошава отношенията си с колегите. След като напуска, той започва самостоятелна кариера, но решава да се оттегли от музикалната индустрия в края на 70-те години на миналия век. Юлиян Марков", "date": "2018.06.10", "title": "Evening Standard: Почина китаристът на групата „Флийтууд Мак“  Дани Кируан на 68 години"}
{"url": "http://www.focus-news.net/news/2018/06/10/2532071/tass-severnokoreyskiyat-lider-kim-chen-un-izletya-ot-phenyan-za-singapur.html", "text": "ТАСС: Севернокорейският лидер Ким Чен-ун излетя от Пхенян за Сингапур\r\nСевернокорейският лидер Ким Чен-ун излетя от Пхенян за Сингапур, съобщава южнокорейската агенция , цитирана от ТАСС.\r\nПо данни на агенцията самолет на авиокомпанията   е излетял от летището в Пхенян, макар, че няма официално потвърждение, че севернокорейския лидер се намира на борда.\r\nПо същото време към Сингапур лети и американският президент Доналд Тръмп, който е извършил междинно кацане за презареждане с гориво на международното летище в град Ираклио на гръцкия остров Крит на път от Квебек за Сингапур, съобщават от пресслужбата на Белия дом, цитирани от ТАСС. Юлиян Марков", "date": "2018.06.10", "title": "ТАСС: Севернокорейският лидер Ким Чен-ун излетя от Пхенян за Сингапур"}
{"url": "http://www.focus-news.net/news/2018/06/10/2532072/pregled-na-osnovnite-temi-v-britanskiya-pechat-agentsiya-fokus.html", "text": "Доналд Тръмп вярва в срещата в Сингапур, но и Ким Чен-ун има план, пише британският вестник The Guardian.\r\nЕдва ли някой може да бъде сигурен, че срещата между двамата може да доведе до споразумение за ликвидиране на севернокорейските ядрени оръжия. Никой не знае дали „изолираното кралство“ ще излезе от зоната на мрака и има твърде много въпроси, които чакат отговор.\r\nНо едно е сигурно: когато поздравява Ким, Тръмп ще претендира , че той има единствена заслуга за  това, което със сигурност ще обяви, че е исторически момент, заслужаващ  Нобелова награда за мир\r\nСрещата на върха изглежда орисана  да стане шоуто на Доналд Тръмп. Остров Сентоса, където ще се проведе  срещата, ще бъде неговият остров на любовта. Дори ако не успее да получи това, което иска и избухне, както е заплашил, бившият телевизионен водещ  ще гарантира, че той е център на вниманието.\r\nИзключителното  его на Тръмп не е единственият фактор в играта. Чрез споделянето на световната сцена с изолирания лидер на Северна Корея, той е направил голям рисков залог на един  аутсайдер.\r\nЗимните олимпийски игри през февруари в Южна Корея бяха повратна точка. Южнокорейският президент  покани Ким да изпрати делегация и той изпрати по-малката си сестра Ким Йо-чен. Нейната дипломация разби стереотипите и спечели сърцата. Зимните игри промениха  отношенията, които бяха замразени след  Корейската война. Сякаш все още младоликият  Ким, след като приключи с натрупването на оръжия, реши да излезе на международната сцена като равен\r\nОттогава насам Ким посрещна Мун Джей-ин  два пъти с положителни резултати. Той  прие и  Майк Помпео, държавен секретар на САЩ, доброволно унищожи местата за тестване на оръжия и освободи арестуваните американски граждани, замени трима реакционни генерали. Сега идва Тръмп, без да крещи за Армагедон, пътуващ на хиляди километри заради привилегията да стисне ръката на Ким и да се похвали със сделката на века. Срещата на върха вече е победа на Ким.\r\n***Доналд Тръмп се оттегля от общото комюнике на Г-7, пише британският вестник The independent.\r\nАмериканският президент написа в социалната мрежа „Туитър“ следното гневно съобщение:\r\n\"Въз основа на фалшивите изявления на Джъстин по време на неговата пресконференция и факта, че Канада налага огромни тарифи на американските ни фермери, работници и компании, съм инструктирал американските ни представители да не подкрепят комюникето\".\r\nСтраните – участнички след срещата на върха на Г-7 в Канада издадоха съвместно изявление, обещавайки да се борят срещу протекционизма и да следват установените търговски правила, въпреки ясните различия между САЩ и техните колеги от останалите страни.\r\nСъвместното изявление на лидерите на САЩ, Франция, Германия, Великобритания, Япония, Италия и Канада,идва след като  американският президент Доналд Тръмп отказа да оттегли решението си да наложи мита върху стоки, включително внос на стомана и алуминий като част от своята така наречената   стратегия  „Америка първо“.\r\nКомюникето  бе потвърдено от канадския министър-председател Джъстин Трюдо, който призна, че трудният разговор с Тръмп относно търговията показва, че трябва да се свърши много работа между страните, но въпреки това отбеляза  съвместната декларация като положителна стъпка към международното сътрудничество.\r\nИзявлението на  Трюдо дойде след спекулациите, че групата трудно ще  намери консенсус.\r\nСъщо дни преди срещата на върха преговарящите заявиха пред медиите, че липсата на консенсус е рядкост за годишното събиране и че общите контури на споразуменията обикновено са готови, преди лидерите на страната да пристигнат на срещата.\r\nДоналд Тръмп и неговата администрация съобщиха, че са се оттеглили от частта, свързана с изменението на климата, а в окончателния текст на съвместното комюнике ясно се посочва, че Съединените щати не са съгласни с казаното по темата.\r\n***Искането за нов референдум от подкрепената от филантропа-милиардер Джордж Сорос инициатива се определя като обида за британските гласоподаватели, пише британският вестник Sunday Express.\r\n„Най-доброто за Великобритания“ представи своята \"пътна карта\" за осигуряване на референдум за крайната сделка на Брекзит, която правителството ще сключи с Брюксел.\r\nИска се хората да имат избор между това споразумение и оставането си в Европейския съюз - и гласуването да се състои преди 29 март 2019 г., когато Великобритания трябва да напусне блока.\r\nГрупата е финансирана частично от унгарско-американския милиардер Джордж Сорос - познат като човекът, който \"фалира Bank of England\"  в  черната сряда през 1992 година.\r\nДжон Лонгоуърт, съпредседател на инициативата \"Да напуснем значи да напуснем\", реагира яростно на заговора, за да се наложи втори вот за Брекзит. Той каза: \"Тази измамна кампания, водена от милиардера Джордж Сорос, е обида за британските гласоподаватели“.\r\n\"Да има такава кампания, финансирана от чуждестранен милиардер, е симптоматично за антидемократичната природа на  ЕС и тактиката на тормоз.\r\n\"Имахме референдум за ЕС и британците са гласували да напуснат. Тактиката за многократни  референдуми е предпочитана от ЕС, който провежда референдум след референдум, докато Брюксел получи желания от него резултат.\r\n\"Като страна трябва да гледаме напред към икономическите ползи, които Брекзит  предлага на Великобритания. Тази отрицателна, \" Най-доброто за Великобритания \"е олицетворение на най-лошото за Великобритания.\r\n***Почина китаристът на групата „Флийтууд Мак“ Дани Кируан на 68 години, пише лондонският Evening Standard.\r\nГрупата потвърди смъртта му в изявление на страницата си в социалната мрежа „Фейсбуук“ и отдаде почит на \"истинското наследство\" на музиката, която написа като част от групата.\r\nДани Кируан се присъединява  към „Флийтууд Мак“, когато навършва 18 години, след като бива одобрен от Мик Флийтууд.\r\nТой участва в пет студийни албума с групата и я напуска през 1972 г., когато влошава отношенията си с колегите. След като напуска, той започва самостоятелна кариера, но решава да се оттегли от музикалната индустрия в края на 70-те години на миналия век.", "date": "2018.06.10", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/06/10/2532065/the-guardian-donald-tramp-vyarva-v-sreshtata-v-singapur-no-i-kim-chen-un-ima-plan.html", "text": "Доналд Тръмп вярва в срещата в Сингапур, но и Ким Чен-ун има план, пише британският вестник The Guardian.\r\nЕдва ли някой може да бъде сигурен, че срещата между двамата може да доведе до споразумение за ликвидиране на севернокорейските ядрени оръжия. Никой не знае дали „изолираното кралство“ ще излезе от зоната на мрака и има твърде много въпроси, които чакат отговор.\r\nНо едно е сигурно: когато поздравява Ким, Тръмп ще претендира , че той има единствена заслуга за  това, което със сигурност ще обяви, че е исторически момент, заслужаващ  Нобелова награда за мир\r\nСрещата на върха изглежда орисана  да стане шоуто на Доналд Тръмп. Остров Сентоса, където ще се проведе  срещата, ще бъде неговият остров на любовта. Дори ако не успее да получи това, което иска и избухне, както е заплашил, бившият телевизионен водещ  ще гарантира, че той е център на вниманието.\r\nИзключителното  его на Тръмп не е единственият фактор в играта. Чрез споделянето на световната сцена с изолирания лидер на Северна Корея, той е направил голям рисков залог на един  аутсайдер.\r\nЗимните олимпийски игри през февруари в Южна Корея бяха повратна точка. Южнокорейският президент  покани Ким да изпрати делегация и той изпрати по-малката си сестра Ким Йо-чен. Нейната дипломация разби стереотипите и спечели сърцата. Зимните игри промениха  отношенията, които бяха замразени след  Корейската война. Сякаш все още младоликият  Ким, след като приключи с натрупването на оръжия, реши да излезе на международната сцена като равен\r\nОттогава насам Ким посрещна Мун Джей-ин  два пъти с положителни резултати. Той  прие и  Майк Помпео, държавен секретар на САЩ, доброволно унищожи местата за тестване на оръжия и освободи арестуваните американски граждани, замени трима реакционни генерали. Сега идва Тръмп, без да крещи за Армагедон, пътуващ на хиляди километри заради привилегията да стисне ръката на Ким и да се похвали със сделката на века. Срещата на върха вече е победа на Ким. Юлиян Марков", "date": "2018.06.10", "title": "The Guardian: Доналд Тръмп вярва в срещата в Сингапур, но и Ким Чен-ун има план"}
{"url": "http://www.focus-news.net/news/2018/06/10/2532075/sport-sobstvenikat-na-chelsi-roman-abramovich-nyama-namerenie-da-prodava-otbora.html", "text": "Футбол: Собственикът на Челси Роман Абрамович няма намерение да продава отбора, въпреки проблемите си с английските власти. Английският бизнесмен Джим Ратклиф е предложил на Абрамович оферта за 2 милиарда и 300 милиона паунда, но руснакът е отказал сделката.  Абрамович купи Челси през 2003 година за 200 милиона евро.", "date": "2018.06.10", "title": "Спорт: Собственикът на Челси Роман Абрамович няма намерение да продава отбора"}
{"url": "http://www.focus-news.net/news/2018/06/10/2532067/the-independent-donald-tramp-se-otteglya-ot-obshtoto-komyunike-na-g-7.html", "text": "Доналд Тръмп се оттегля от общото комюнике на Г-7, пише британският вестник The independent.\r\nАмериканският президент написа в социалната мрежа „Туитър“ следното гневно съобщение:\r\n\"Въз основа на фалшивите изявления на Джъстин по време на неговата пресконференция и факта, че Канада налага огромни тарифи на американските ни фермери, работници и компании, съм инструктирал американските ни представители да не подкрепят комюникето\".\r\nСтраните – участнички след срещата на върха на Г-7 в Канада издадоха съвместно изявление, обещавайки да се борят срещу протекционизма и да следват установените търговски правила, въпреки ясните различия между САЩ и техните колеги от останалите страни.\r\nСъвместното изявление на лидерите на САЩ, Франция, Германия, Великобритания, Япония, Италия и Канада,идва след като  американският президент Доналд Тръмп отказа да оттегли решението си да наложи мита върху стоки, включително внос на стомана и алуминий като част от своята така наречената   стратегия  „Америка първо“.\r\nКомюникето  бе потвърдено от канадския министър-председател Джъстин Трюдо, който призна, че трудният разговор с Тръмп относно търговията показва, че трябва да се свърши много работа между страните, но въпреки това отбеляза  съвместната декларация като положителна стъпка към международното сътрудничество.\r\nИзявлението на  Трюдо дойде след спекулациите, че групата трудно ще  намери консенсус.\r\nСъщо дни преди срещата на върха преговарящите заявиха пред медиите, че липсата на консенсус е рядкост за годишното събиране и че общите контури на споразуменията обикновено са готови, преди лидерите на страната да пристигнат на срещата.\r\nДоналд Тръмп и неговата администрация съобщиха, че са се оттеглили от частта, свързана с изменението на климата, а в окончателния текст на съвместното комюнике ясно се посочва, че Съединените щати не са съгласни с казаното по темата. Юлиян Марков", "date": "2018.06.10", "title": "The Independent: Доналд Тръмп се оттегля от общото комюнике на Г-7"}
{"url": "http://www.focus-news.net/news/2018/06/10/2532077/pregled-na-mezhdunarodnite-novini-do-6-chasa-agentsiya-fokus.html", "text": "Лидерите на Г-7 не успяха да изгладят различията в търговския спор със САЩ, който ги доведе до ръба на търговска война, а американският президент си тръгна по-рано от срещата, за да замине за Сингапур, където предстои срещата му със севернокорейския лидер Ким Чен-ун.\r\nАмериканският президент предупреди останалите лидери, че „измамата е разкрита“ по отношение на търговските практики на техните страни към САЩ.\r\nДоналд Тръмп обяви, че е постигнал значителен прогрес, успявайки да убеди лидерите на другите страни, че  търговията между тях и САЩ трябва да бъде по-балансирана.\r\n„Предполагам, че те ще се върнат към белите дъски и ще проверят нещата отново“,каза Тръмп, визирайки плановете на другите страни да въведат реципрочни търговски мита срещу САЩ, защото могат да се лишат от достъпа до американския пазар.\r\n„За нас е важно, че остава решимостта за  базирана на правила търговия“, заяви германският канцлер Ангела Меркел.\r\nНа срещата американският президент предложи страните от Г-7 да установят правила за свободна търговия по между си без мита и бариери.\r\nУтопичната идея на Доналд Тръмп бе прита със скептицизъм от останалите участници в срещата, а високопоставен европейски представител каза, че това би било скок към един напълно нов свят.\r\nФренският президент например посочи, че Франция има отворени граници с Великобритания и Германия съгласно европейското законодателство и има търговски дефицит и с двете страни – далеч от визията на Доналд Тръмп за балансирана реципрочна търговия.\r\nНа тръгване американският президент предупреди:\r\n„Ние се обръщаме към всички страни“, говорейки за големите съществуващи търговски бариери и мита пред американския износ по света. „Това ще спре. Или ние ще спрем да търгуваме с тях.И това ще е много печеливш отговор,  ако го направим“.\r\n„Ако те отговорят с реципрочни мерки, ще сгрешат“, предупреди той, като напомни, че САЩ имат много по-малко какво да губят от техните партньори, ако световната търговия се затрудни. „Ние ще спечелим тази война хиляда пъти“.\r\n***Всяко споразумение със Северна Корея ще бъде резултат от решение на  момента, заяви американският президент преди заминаването си за Сингапур, където ще се проведе историческата среща с севернокорейския лидер Ким Чен-ун.\r\n„Имам ясна цел, но трябва да кажа – ще бъде нещо, което ще бъде решение на мига“, заяви Тръмп пред репортерите в Квебек. „Нямате представа. Такова нещо не е правено до този момента на такова високо ниво“.\r\nСпоред американския президент ще отнеме време да се сключи споразумение за денуклеаризацията, но тази среща поне може да създаде връзка между САЩ и Северна Корея, които дори нямат дипломатически отношения.\r\n***Трима военнослужещи са загинали в Мали, 13 терористи са ликвидирани.\r\nВоенните са „отблъснали терористична атака в ранните утринни часове“ в град Бони, съобщават от Министерството на отбраната на Мали.\r\n„Въоръжените сили са убили 13 терористи и са задържали оръжие и муниции, трима войници са загинали в резултат на нападението“, се казва в съобщението на министерството.\r\n***Турция е изградила 764 километра бетонна стена по границата със Сирия.\r\nАнкара е започнала изграждането на стената през 2015 година, като целта е да се изгради 826 километрова стена, като част от мерките за увеличаване на граничната сигурност и борбата срещу трансграничната контрабанда и трафика на мигранти. Също така са завършени почти напълно и 144 километра гранична бетонна ограда с Иран.\r\nГраничното съоръжение има електронна защита с термални камери, системи за наблюдение, радари, сеизмични и акустични сензори, както и  дистанционно контролирани оръжия .\r\nВидеонаблюдението включва както самата стена, така и широко пространство около нея. Има допълнителни лазерни сензори, заглушаващи електронни устройства и системи за насочено осветление.\r\n***Кризисният щаб изчислява щетите от бурята в Скопие.\r\nТези, които са понесли материални щети днес, няма да получат никаква финансова компенсация, съобщиха от Кризисния щаб на град Скопие, като добавиха, че това е природна катастрофа. От щаба обясняват, че вятърът със скорост над 72 километра в час се смята за природно бедствие, а днешният вятър надвишава 80 километра в час.\r\nСъщо така от Кризисния щаб обявиха, че всички държавни предприятия в страната са мобилизирани, за да изчистят блокираните канализации и пътища от счупени дървета и клони. Става дума за  около 30 паднали дървета.\r\n\"Целият град е проблемен, имаме много изкоренени дървета, мобилизираме се, но никой не може да се противопостави на естествената сила. На наше разположение имаме всички камиони, всички транспортни средства \", каза Ардиан Муча, директор на „Паркове и озеленяване“.\r\nОт Министерството на вътрешните работи съобщиха, че до 14 часа на територията на град Скопие са регистрирани 10 повредени автомобила.\r\n***Генералният секретар на ООН Антониу Гутериш  говори за замърсяването на океаните с пластмаса на срещата на Г-7.\r\n“Около 8 милиона тона пластмасови отпадъци попадат ежегодно в океана. Ако не променим ситуацията, то общата маса на отпадъците към 2050 година ще превишат биомасата на цялата риба в океана. Сега пластмасовите отпадъци се намират в най-отдалечените райони на планетата и стават причина за смъртта на морски обитатели, нанасят крупна вреда на хората, чиито поминък зависи от риболова и туризма“, зави Гутериш.\r\nТой също така обърна внимание върху изтощението на морските биоресурси, разрушаването на океанските екосистеми и последствията от глобалното затопляне в крайбрежните зони, които са застрашени от заливане поради повишението на нивото на Световния океан .\r\n***Регистрирано е земетресение с магнитуд 3.3 на територията на Република Сръбска , Босна и Херцеговина, съобщава страницата на Европейския средиземноморски сеизмологичен център.\r\nЗеметресението е станало в 23:16 часа българско време (22:16 местно време) на 5 километра северозападно от град Трън и 14 километра северно от Баня Лука на дълбочина от 2 километра. Земетресението е усетено в Трън, Баня Лука и околностите. \r\n***Турският президент Реджеп Тайип Ердоган осъди решението за затваряне на джамии в Австрия.\r\nТой е определил решението, с което се затворят седем джамии и да се изгонят от страната около 60 турски имами и техните семейства като антиислямско и обеща ответни мерки.\r\n„Тези мерки, предприети от австрийския канцлер, страхувам се, водят света към война между кръста и полумесеца“, каза Ердоган в своя реч в Истанбул .\r\nАвстрийският министър на вътрешните работи Херберт Кикл от крайно-дясната Партия на Свободата, младши коалиционен партньор в правителствената коалиция, заяви, че изгонените имами са свързани с Турско-ислямската културна асоциация – клон на Турската агенция по религиозните дела - Дианет.\r\nМинистър Кикл добави, че правителството ги подозира в нарушаване на забраната за чуждестранно финансиране на религиозните организации.\r\n***Лидерите от Г-7 са готови да приемат нови санкции срещу Русия, пише в заключителния документ от срещата на лидерите на страните от Г-7 в Канада.\r\nНие сме готови да приемем допълнителни ограничителни мерки, за да усети Русия по-силно тяхното въздействие“, пише в документа.\r\nВ същото време лидерите на Г7 обвързаха премахването на санкциите срещу Русия с изпълнението на споразуменията от Минск от страна на Москва. \"Опазването на санкциите очевидно е свързано с невъзможността на Русия да демонстрира пълно спазване на задълженията си в съответствие с минските споразумения и уважението към суверенитета на Украйна\", се казва в изявлението.\r\n\"Ние още веднъж осъждаме незаконното присъединяване на Крим и потвърждаваме продължаващата ни подкрепа за украинския суверенитет, независимост и териториална цялост в рамките на международно признатите граници\", се казва в изявлението. То подчертава, че лидерите на Групата на Седемте са все още ангажирани да предоставят на Украйна цялостна помощ при осъществяването на реформите.\r\nОсвен това лидерите на Г7 поискаха от Москва да спре да подкрепя сирийските власти. В комюникето се призовава за прекратяване на \"дестабилизиращи дейности\", \"подкопаване на демократичните системи\" и \"подкрепа на сирийския режим\".\r\nВ същото време лидерите на Групата на Седемте  заявиха, че ще продължат да си сътрудничат с Москва при разрешаването на международни кризи, но изясниха, че това е възможно само ако се съблюдават интересите на Г7. \"Ще продължим да си сътрудничим с Русия в разрешаването на регионални и глобални предизвикателства, винаги когато това е в наш интерес\", се отбелязва в комюникето.\r\n***Лидерите от Г-7 са готови да приемат нови санкции срещу Русия, пише в заключителния документ от срещата на лидерите на страните от Г-7 в Канада.\r\nНие сме готови да приемем допълнителни ограничителни мерки, за да усети Русия по-силно тяхното въздействие“, пише в документа\r\nВ същото време лидерите на Г7 обвързаха премахването на санкциите срещу Русия с изпълнението на споразуменията от Минск от страна на Москва. \"Опазването на санкциите очевидно е свързано с невъзможността на Русия да демонстрира пълно спазване на задълженията си в съответствие с минските споразумения и уважението към суверенитета на Украйна\", се казва в изявлението.\r\n\"Ние още веднъж осъждаме незаконното присъединяване на Крим и потвърждаваме продължаващата ни подкрепа за украинския суверенитет, независимост и териториална цялост в рамките на международно признатите граници\", се казва в изявлението. То подчертава, че лидерите на Групата на Седемте са все още ангажирани да предоставят на Украйна цялостна помощ при осъществяването на реформите.\r\nОсвен това лидерите на Г7 поискаха от Москва да спре да подкрепя сирийските власти. В комюникето се призовава за прекратяване на \"дестабилизиращи дейности\", \"подкопаване на демократичните системи\" и \"подкрепа на сирийския режим\".\r\nВ същото време лидерите на Групата на Седемте  заявиха, че ще продължат да си сътрудничат с Москва при разрешаването на международни кризи, но изясниха, че това е възможно само ако се съблюдават интересите на Г7. \"Ще продължим да си сътрудничим с Русия в разрешаването на регионални и глобални предизвикателства, винаги когато това е в наш интерес\", се отбелязва в комюникето.\r\n***Шанхайската организация за сътрудничество (ШОС) става по-силна с приемането на нови членове, заяви китайският президент Си Дзинпин на откриването на 18-то заседание на държавните глави на страните членки на формата.\r\n\"Нашата среща ще се проведе за първи път в този формат след разширяването на ШОС и присъствието на главите на всичките осем страни-членки. Срещата на високо равнище е от историческо значение. С увеличаването на постоянните членове на организацията ни тя е станала по-силна и по-силна ..\" - Си Дзинпин специално приветства Индия и Пакистан, които за пръв път участват в срещата на върха на ШОС като пълноправни членове на организацията.\r\nСпоред него страните от региона и международната общност имат големи очаквания за ШОС. \"Ние носим все по-голяма отговорност за осигуряване на стабилност и сигурност и за насърчаване на развитието и просперитета на региона\", - каза председателят на Китайската народна република.\r\nШОС е създадена през 2001 година. Първоначално организацията включва Русия, Китай, Казахстан, Киргизстан, Таджикистан и Узбекистан. През 2017 година Индия и Пакистан стават членове на ШОС. Организацията има секретариат, който работи в Пекин, както и регионална антитерористична структура в Бишкек.\r\nВ структурата на ШОС има и страни-наблюдатели: Монголия, Иран, Афганистан и Беларус. Предвижда се и механизъм за партньори за диалог, който сега включва Армения, Азербайджан, Камбоджа, Непал, Турция и Шри Ланка.", "date": "2018.06.10", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/06/10/2532062/afp-liderite-na-g-7-reshiha-da-se-boryat-s-protektsionizma-i-da-premahnat-barierite-v-targoviyata.html", "text": "Лидерите на Г-7 решиха да се борят с протекционизма и да премахнат бариерите в търговията, предава AFP.\r\nЛидерите на Г7 излязоха със съвместно изявление в събота за борба с протекционизма и намаляване на търговските бариери, след като те приключиха с трудната среща на върха в Канада, с акцент върху американското налагане на мита на своите съюзници.\r\nСлед два дни на ожесточени спорове между Съединените щати от една страна и Канада, Япония и европейските участници от друга,  организацията излезе със съвместно изявление,  което се опитва да скрие пукнатините в отношенията по между им.\r\nНо опитите да се предаде поне подобие на единство бяха подкопани, когато канадският премиер Джъстин Трюдо потвърди, че ще наложи мита и срещу САЩ в отговор на американските ходове срещу стоманодобивната и алуминиевата индустрия в страната.\r\nДокументът от осем страници включваше и съвместни ангажименти, за да се гарантира, че Иран \"никога няма да търси, развива или придобива ядрено оръжие\",  както и настояване Русия да спре да подкопава западните демокрации.\r\nПо време на срещата на върха Тръмп беше обвинен в намерението си да подкопае международния ред, основаващ се на \"правила\",  но окончателното изявление започна с подчертаването на \"решаващата роля на международната система за търговия, основаваща се на правила\",  както и на ангажимента \"да продължи борбата с протекционизма . \"\r\n\"Ние се ангажираме да модернизираме Световната търговска организация (СТО) , за да я направим по-справедлива възможно най-скоро. Стремим се да намалим тарифните бариери, нетарифните бариери и субсидиите\".\r\nГоворейки на пресконференция след срещата на върха, Трюдо призна, че има големи различия с Доналд Тръмп.\r\n\"Това, което направихме този уикенд, е че се събрахме, запретнахме  ръкавите си и  намерихме консенсусен език, за който всички ние можехме да се съгласим\", каза Трюдо.\r\n\"Очевидно президентът (Тръмп) ще продължи да казва каквото казва.\"\r\nТрюдо отново осъди решението на Тръмп да се позове на опасенията за националната сигурност, за да наложи мита върху алуминия и стоманата  като \"обида\" на канадските ветерани от войната, които се биха заедно с американските съюзници.\r\nТой заяви,  че е казал на Тръмп,  че \" с голямо съжаление, но с абсолютна яснота и твърдост ще предприемем ответни  мерки  на 1 юли,  прилагайки еквивалентни тарифи на тези, които американците несправедливо са приложили към нас\".\r\nАмериканският президент Доналд Тръмп напусна срещата на върха заради срещата си с лидера на Северна Корея следващия вторник. Юлиян Марков", "date": "2018.06.10", "title": "AFP: Лидерите на Г-7 решиха да се борят с протекционизма и да премахнат бариерите в  търговията"}
{"url": "http://www.focus-news.net/news/2018/06/10/2532076/tass-shanhayskata-organizatsiya-za-satrudnichestvo-stava-po-silna-s-priemaneto-na-novi-chlenove.html", "text": "Шанхайската организация за сътрудничество (ШОС) става по-силна с приемането на нови членове, заяви китайският президент Си Дзинпин на откриването на 18-то заседание на държавните глави на страните членки на формата, предава TACC.\r\n\"Нашата среща ще се проведе за първи път в този формат след разширяването на ШОС и присъствието на главите на всичките осем страни-членки. Срещата на високо равнище е от историческо значение. С увеличаването на постоянните членове на организацията ни тя е станала по-силна и по-силна ..\" - Си Дзинпин специално приветства Индия и Пакистан, които за пръв път участват в срещата на върха на ШОС като пълноправни членове на организацията.\r\nСпоред него страните от региона и международната общност имат големи очаквания за ШОС. \"Ние носим все по-голяма отговорност за осигуряване на стабилност и сигурност и за насърчаване на развитието и просперитета на региона\", - каза председателят на Китайската народна република.\r\nШОС е създадена през 2001 година. Първоначално организацията включва Русия, Китай, Казахстан, Киргизстан, Таджикистан и Узбекистан. През 2017 година Индия и Пакистан стават членове на ШОС. Организацията има секретариат, който работи в Пекин, както и регионална антитерористична структура в Бишкек.\r\nВ структурата на ШОС има и страни-наблюдатели: Монголия, Иран, Афганистан и Беларус. Предвижда се и механизъм за партньори за диалог, който сега включва Армения, Азербайджан, Камбоджа, Непал, Турция и Шри Ланка. Юлиян Марков", "date": "2018.06.10", "title": "ТАСС: Шанхайската организация за сътрудничество става по-силна с приемането на нови членове"}
{"url": "http://www.focus-news.net/news/2018/06/10/2532080/bbc-edin-chovek-e-zaginal-a-dvama-sa-raneni-sled-napadenie-s-nozh-v-yaponski-vlak-strela.html", "text": "Един загинал и двама ранени следа нападение с нож в японски влак-стрела, предава BBC.\r\nИнцидентът е станал около 22 часа местно време (16 часа българско време) в събота във влака-стрела, движещ се по линията Токио – Осака, когато 22-годишният Ичиро Коджима е нападнал един мъж и две жени с нож, като мъжът е получил сериозни наранявания в областта на шията и е починал в болницата.  Нападателят е свален на гара Одавара от Полицията, като е признал, че избрал жертвите си на случаен принцип. Във влака е възникнала паника, като пътниците са бягали разплакани от нападателя. Юлиян Марков", "date": "2018.06.10", "title": "BBC: Един човек е загинал, а двама са ранени след нападение с нож в японски влак-стрела"}
{"url": "http://www.focus-news.net/news/2018/06/10/2532081/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”. Днес преди обяд над по-голямата част от страната ще преобладава слънчево време, над Западна България с временни увеличения на облачността. Около и след обяд отново на места в Западна и Централна България ще има краткотрайни валежи и гръмотевици, интензивни ще са явленията главно в планинските райони. Остават условията за градушки. Над Източна България ще преобладава слънчево време с временни увеличения на облачността, но без валежи. Ще духа слаб до умерен североизточен вятър. Температурите слабо ще се понижат и преобладаващите максимални ще бъдат между 25° и 30°Ограничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\n1)\tза периода от 01 юни до 15 септември 2018 г. за дните петък - неделя: Ограниченията важат само за следните участъците от републиканската пътна мрежа:\r\nАМ „Тракия“ ограничението в движението на МПС над 12 т ще бъде както следва:\r\nв петък от 18 ч. до 20 ч. в посока София - Пловдив;\r\nв неделя от 16 ч. до 20 ч. в посока Бургас - София.\r\nАМ „Струма“:\r\nв събота от 10 ч. до 14 ч. в посока п. в. „Даскалово“ - ГКПП „Кулата“.\r\nАМ „Марица“:\r\nв неделя от 16 ч. до 20 ч. в посока Свиленград - АМ „Тракия“.\r\nи за дните петък – от 17:00 часа до 20:00 часа и неделя – от 14:00 часа до 20:00 часа:\r\n-\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n-\tпът I-1 Благоевград-ГКПП „Кулата“;\r\n-\tпът I-5 Русе-Велико Търново;\r\n-\tпът I-9 Варна-Бургас;\r\n-\tпът II-99 Бургас-Царево.\r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nЗабраната се отнася за всички периоди, в които е определен повече от един почивен или празничен ден.\r\nОграниченията важат само за участъците от републиканската пътна мрежа, както следва:\r\n-\tВсички автомагистрали; \r\n-\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n-\tпът I-1 Благоевград-ГКПП „Кулата“;\r\n-\tпът I-4 п. в. „Коритна“-Велико Търново-Шумен;\r\n-\tпът I-5 Русе-Велико Търново;\r\n-\tпът I-8 ГКПП „Калотина“-София;\r\n-\tпът I-9 Варна-Бургас;\r\n-\tпът II-18 Околовръстен път София;\r\n-\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.Състояние на автомагистралите:\r\nАМ „Тракия“:\r\nОбласт София: \r\n- Ограничено е движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 20.12.2018 г.\r\nДвижението по АМ \"Тракия\" в района на Ихтиман от км 35+700 до км 37+200 се осъществява с повишено внимание поради чести случаи на падаща мъгла или задимяване по пътя. Срок 30.06.2019 г.\r\nОбласт Пловдив: Временно движението по АМ „Тракия“ от км 134 до км 156+960 в участъка от Пловдив до Стара Загора се извършва с максимална скорост до 90 км/ч и повишено внимание поради извършване на ремонтни дейности. Движението на МПС до 12 тона в участъка се осъществява двупосочно в платното посока Бургас. Срок до 30.06.2018 г.\r\nДвижението на МПС над 12 тона по АМ „Тракия“ в участъка от км 133 до км 156 в двете посоки е ограничено поради ремонтни дейности на настилката по платното в посока София. \r\nОбходни маршрути: \r\nВ посока София – Бургас се отклонява при пътен възел „Пловдив – изток“ на км 133, по път II-56, път I-8, път II-66 – Мирово – Плодовитово – път III-666 – пътен възел Оризово /Плодовитово/ и включване на АМ „Тракия“ при км 165, или по маршрут пътен възел Чирпан на км 174, път II-66 Обходен път Чирпан – Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133+2. \r\nВ посока Бургас – София се отклонява при пътен възел Чирпан на км 184, път II-66 Обходен път Чирпан – Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133, или по маршрут пътен възел Оризово /Плодовитово/ на км 165, път III-666, път II-66 Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133. Срок до 30.06.2018 г.\r\nВременно движението на леки МПС до 12 тона по АМ Тракия от км 133 до км 156 се осъществява двупосочно в едно платно в посока София – Бургас поради затваряне на платното Бургас – София за ремонтни дейности. Срок до 30.06.2018 г.\r\nОбласт Бургас: Движението от км 308+107 до км 359+475 се осъществява с повишено внимание поради косене на тревни площи. Организацията на движение е сигнализирана с пътни знаци и конуси. Срок до 22.06.2018 г.; Движението от км  325+000 до км 359+475 в участъка п.в. Карнобат до п.в. Ветрен – ремонтни дейности, възстановяване на мантинели деформирани от ПТП в двете посоки. Организацията на движение е сигнализирана с пътни знаци и конуси. Срок до 12.06.2018 г.      \r\nАМ „Хемус“: \r\nОбласт София: \r\nДвижението по от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г.\r\nДвижението по АМ „Хемус“ от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно-възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ - п.в. Ботевград. Срок 20.12.2018 г.\r\nДвижението по АМ „Хемус“ от км 36+170 до км 36+710 в посока София е ограничено поради аварийно – възстановителни дейности по виадукт „Коренишки дол“ при км 36+450. Движението се извършва двупосочно в платното посока Варна. Срок до 20.12.2018 г.\r\nДвижението по от км 36+770 до км 38+150 в посока Варна е ограничено поради аварийно-възстановителни дейности на виадукт при км 37+920. Движението се осъществява двупосочно в платното посока София. Срок 20.12.2018 г.\r\nОбласт Варна:\r\nДвижението в участъка п.в. Невша – п.в. Млада Гвардия от км 375+800 до км 381+500 посока Варна се осъществява двупосочно в платното посока София поради ремонтни дейности на асфалтовата настилка. Срок до 30.06.2018 г.\r\nДвижението в участъка п.в. Ветрино – п.в. Неофит Рилски от км 389+717 до км 393+600 посока Варна се осъществява двупосочно в лявото платно /посока София/ поради ремонтни дейности на асфалтовата настилка. Затваря се п.в. Неофит Рилски, като МПС се пренасочват по път I-2 Русе – Варна. Слизането от AM “Хемус“ посока с. Габърница и с. Неофит Рилски се осъществява на п.в. Ветрино. Затваря се връзката при  п.в. Неофит Рилски в посока Варна. Движението се пренасочва по път I-2 Русе – Варна, като качването на AM “Хемус“ се осъществява при  п.в. Девня. Срок до 30.06.2018 г.\r\nАМ „Струма“: \r\nОбласт Кюстендил: Движението в участъка Долна Диканя – Тунел „Блатино” се осъществява с повишено внимание поради косене на тревни площи. Сигнализирано е с пътни знаци. Срок до 15.06.2018 г.\r\nАМ „Марица“:\r\nОбласт Пловдив: \r\nДвижението на МПС над 12 тона по АМ „Марица“ в участъка от км 0 до км 2 в посока София е ограничено поради ремонтни дейности. \r\nОбходен маршрут: в посока Свиленград – София движението се отклонява при пътен възел Оризово /Плодовитово/ по път II-66 Плодовитово – Поповица, по път I-8 до гр. Пловдив, по път II-56 и включване на АМ „Тракия“ при пътен възел „Пловдив – изток“ на км 133. Срок до 30.06.2018 г.\r\nАМ „Черно море“: \r\nДвижението по АМ „Черно море“ Варна – Бургас от км 2+329 до км 3+238 се осъществява при пълно затваряне на платното посока Бургас и пренасочване на движението в платното посока Варна поради ремонт на виадукт „Звездица”. Срок до 15.10.2018 г. \r\nАМ „Люлин“: \r\nОбласт София: Движението по АМ \"Люлин\" София – Перник е ограничено за леки МПС до 12 тона от км 7+100 до км 12+860 поради обрушване на ската при км 9+600. Движението се осъществява по обходен маршрут: в посока Перник се отклонява на п.в. \"Мало Бучино\" по път II-1801 /Околовръстен път София - кв. Суходол - Мало Бучино - Големо Бучино - Перник/. Срок от 10:00 до 18:00 часа до 15.06.2018 г. Неделя 10.06.2018 г. ограничения няма да има.\r\nДвижението по АМ \"Люлин\" е затруднено за МПС над 12 т от км 7+100 до км 12+860 поради обрушване на ската при км 9+600. Движението се осъществява с поетапно пропускане в интервал от 2 часа, както следва: от 10:00 до 12:00 часа; от 13:00 до 15:00 часа и от 16:00 до 18:00 часа автомобилите изчакват на определените места. В часовете от 12:00 до 13:00 часа; от 15:00 до 16:00 часа и след 18:00 движението се възстановява. Срок от 10:00 до 18:00 часа на 15.06.2018 г. Неделя 10.06.2018 г. ограничения няма да има.\r\nДвижението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Срок до 30.06.2018 г.\r\nОбласт Перник: \r\n- Временно движението по АМ Люлин в участъка от п. в. Даскалово до граница с област София е ограничено поради обрушване на скатове при 9 километър. Движението за тежкотоварните МПС над 12 тона се спира поетапно с изчакване на място с продължителност от два часа за периода от 10:00 до 18:00 часа. Леките автомобили се пренасочват по обходен маршрут по път I-1 през Владая и през път III-1801 Големо Бучино – Перник. Срок до 15.06.2018 г. Събота 09.06.2018 г. ограничението ще е само от 13:00 до 18:00 ч. Неделя 10.06.2018 г. ограничения няма да има.\r\n- Движението по АМ \"Люлин\" при км 16+460 в платно в посока София – Благоевград е ограничено в аварийната лента поради аварийно-възстановителни дейности на свлекли се земни маси. Движението се осъществява в активната и изпреварваща лента в посока Благоевград. Участъка е сигнализиран с пътни знаци. Водачите да се движат с повишено внимание. Срок до 31.07.2018 г.Въведени ограничения по основните пътни направления:\r\nПроходи:\r\n- „Върбишки“ - затворен за всички МПС. Срок: целогодишно; \r\n- „Златишки“ - затворен за всички МПС. Срок: целогодишно;\r\n- „Айтоски“ - отворен за всички МПС;\r\n- „Котленски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - отворен за всички МПС;\r\n- „Вратник“ - забранен за МПС над 10 т. Срок: целогодишно;\r\n- „Дюлински“ - забранен за МПС над 3,5 т. Срок: целогодишно;\r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно;\r\n- „Твърдишки“ - забранен за МПС над 10 т. Срок: целогодишно;\r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: \r\n- При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.;\r\nОбласт София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; движението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград Срок 15.06.2018 г.;\r\nДвижението по път София – Перник от км 281+890 (при разклонението за с. Драгичево) се ограничава в една лента за движение в лявото платно, преди кръстовището и отваряне след него при км 282+115. Скоростта на движение се ограничава до 40 км/час. Срок 30.09.2018 г.\r\nОбласт Перник: \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок до 31.11.2018 г.\r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.\r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 30.06.2018 г.;\r\n- път І-2 Граница Румъния-Русе-Цар Калоян-Разград-Шумен-Девня-Варна: област Русе: Русе - Разград от км 34+196 до 34+590 -   мост при с. Писанец  - спортно мероприятие „ Бънджи скокове“. Участъка е сигнализиран с пътни знаци.  Ограничение на скоростта до 40 км/ч. Провеждане: събота от 09:00 до 19:00 часа, неделя от 09:00 до 19:00 часа.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.;\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:\r\nОбласт Ловеч:\r\nДвижението по път I-4 село Български извор до село Сопот от км 16+000 до км 24+000се осъществява с повишено внимание поради машинно косене на банкети и изсичане на храсти. Водачите да се движат със съобразена скорост. Срок до 15.06.2018 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе:\r\nдвижението в участъка Русе – р-н Две могили от км 11+000 до км 26+800 се осъществява повишено внимание поради  ремонтни дейности на асфалтовата настилка. Срок до 15.06.2018 г.;\r\nдвижението в участъка Бяла – разклон Борово от км 44+600 до км 52+240 се осъществява повишено внимание поради ремонтни дейности по асфалтовата настилка. Движението се регулира от сигналисти. Срок до 12.06.2018 г.\r\nДвижението в участъка Русе – Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.06.2018 г. \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 15.06.2018 г. \r\nОбласт Кърджали:\r\nЧерноочене – Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с. Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\nДвижение с повишено внимание по път I-5/Е85 в участъка надлез Кирково - ГКПП Маказа от км 390+090 до км 390+210 поради извършващи се в близост до пътното платно строително ремонтни дейности. Има ограничение на скоростта. Срок до 31.08.2018 г.\r\nОбласт Стара Загора:\r\nДвижението по път I-5 Шипка - Габрово през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 30.06.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт София: \r\nДвижението по път I-6 при Буново от км 169+000 до км 171+500 се осъществява с повишено внимание поради строително-монтажни работи при км 170+536 в банкета и част от лявата лента на движение /посока София/. Скоростта на движение се ограничава до 50 км/ч. Срок до 29.06.2018 г.\r\nобласт Бургас: \r\nДвижението в участъка София – Бургас от км 491+860 до км 496+000 в чертите на гр. Бургас се осъществява при следните ограничения: През първи етап се затваря платно посока вход Бургас, като движението се пренасочва в платно посока изход Бургас. Движението се осъществява двупосочно при скорост до 70 км/час. През втори етап от км 496+000 до км 496+260 се затваря дясното пътно платно. Движението се насочва през съществуващата дясна лента на кръговото кръстовище през обходен маршрут по ул. ,,Професор Якимов” при намалена скорост до 40 км/час. Срок до 30.06.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация указваща ограничението. Срок до 30.09.2018 г.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: \r\nКранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.\r\nДвижението в участъка от км 125+000 до км 165+000 се осъществява с повишено внимание, поради монтаж на ограничителни системи. Движение в свободната лента, съобразно създадената организация на движение. Срок до 30.03.2018 г.;\r\nДвижението по път І-9 Варна – Златни пясъци от км 83+200 до км 100+100 се осъществява с повишено внимание поради ръчно косене на тревни площи. Движението се осъществява съобразно създадената ВОБД. Срок до 11.06.2018 г.\r\nОбласт Бургас: \r\nДвижението в участъка Обзор – Сл. бряг от км 165+000 до км 199+100 се осъществява с повишено внимание поради почистване на банкети и оформяне  на окопи. Участъкът е сигнализиран с пътни знаци. Срок до 12.06.2018 г.;\r\nДвижението по път I-9 в участъка Ахелой – Поморие е ограничено и се осъществява по обходен маршрут:\r\n- За пътуващите Бургас – Варна: от пътен възел Бургас „Север“ по път III-906 – с. Лъка – гр. Каблешково, по път III-6009 гр. Каблешково – Ахелой и обратно.\r\n- За пътуващите от Ахелой до Поморие и обратно: Поморие – Каменар – Каблешково – Ахелой. Срок до 18.06.2018 г.\r\nДвижението по път Бургас – Слънчев бряг в участъка обход на гр. Ахелой от км 212+000 до км 217+000 се осъществява с повишено внимание спрямо поставената вертикална сигнализация и ограничение на скоростта на 50 км/ч поради ремонтни дейности. Срок до 15.06.2018 г.\r\nДвижението по път Варна – Бургас при км 231+750 се осъществява в една лента на определени участъци поради частични ремонтни дейности на асфалтовата настилка в участъка от км 231+200 до км 231+875 дясно. Срок до 26.06.2018 г.\r\nДвижението в участъка Обзор – Сл. бряг от км 167+000 до км 199+100 се осъществява с повишено внимание поради полагане на крайна маркировка. Организацията на движение е сигнализирана с пътни знаци. Срок до 12.06.2018 г.\r\nДвижението в участъка Обзор – Равда от км 167+100 до км 207+600 се осъществява с повишено внимание поради косене на тревни площи. Организацията на движение е сигнализирана с пътни знаци. Срок до 19.06.2018 г.\r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвеждат следните ограничения за движение: \r\n∙ Етап 1: изграждане на връзката на обходния път с път І-9 при затворена дясна лента за движение. Движението по І-9 се извършва еднопосочно в посока Несебър – Ахелой, а в посока Ахелой – Несебър ще става по съществуващ бетонов път, който е собственост на община Несебър и е разположен успоредно на І-9.\r\n∙ Етап 2: изграждане на връзката на обходния път с път І-9 при затворена лява лента за движение и част от дясната. Движението по път І-9 се извършва еднопосочно в посока Несебър – Ахелой, а в посока Ахелой – Несебър съществуващ бетонов път, който е собственост на община Несебър и е разположен успоредно на І-9.\r\n∙ Етап 3: при работа по обходния път движението се осъществява по път І-9, като се предупреждава за входове/изходи за тежка механизация и скоростта се ограничава до 50 км/ч. Срок до 15.06.2018 г.Състояние на републиканската пътна мрежа:\r\nРемонтни дейности и временна организация на движението /ВОД/:\r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности: \r\nПът II-99: Движението по път II-99 от км 0+000 до км 3+500 Крайморие  – отбивката за Рибарско селище се извършват се частични  ремонтни дейности по пътната настилка. Организацията на движението се сигнализира с пътни знаци. Срок до 15.06.2018 г.\r\nПът II-79: Движението по Път II-79 от км 38+000 до км 84+000 в участъка „Елхово Бургас“ се извършват ремонтни дейности косене на банкети. Организацията на движението се регулира с пътни знаци. Срок до 15.06.2018 г.\r\nПът III-795: Движението по път III-795 в участъка Крумово градище – Карнобат от км 49+000 до км 53+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 02.07.2018 г\r\nПът III-2085: Движението по път III-2085 Просеник – Гюльовци от км 20+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 21.06.2018 г.\r\nПът III-5392: Движението по път III-5392 от км 5+800 до км 17+900 в участъка Камено-Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 16.06.2018 г.;\r\nПът III-7907: Движението по път III-7907 от км 5+200 до км 16+200 в участъка Тръстиково-надлез Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 15.06.2018 г.\r\nПът III-7909: Движението по път III-7909 кв. „Горно Езерово“ – Братово от км 4+000 до км 12+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 15.06.2018 г.\r\nПът III-9008: Движението по път III-9008 в участъка Деспред – п.в. Братово от км 11+130 до км 13+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 15.06.2018 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км км  0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 11.01.2019 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-514: Ограничено е движението по път III-514 Г. Оряховица – Арбанаси от км 44+090 до км 46+474 поради ремонтни дейности. \r\nОбходен маршрут: по път II-53 от Г.Оряховица до пътен възел с път I-4 до с.Шереметя, по път VTR 1014 до с.Арбанаси и обратно. Срок до 30.06.2018 г.\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът II-53: Движението по път II-53 Поликраище – Елена в участък от км 16+800 до км 17+570 се осъществява с повишено внимание поради изграждане на пътна връзка. Срок до 12.06.2018 г.\r\nПът III-504: Ограничено е движението на път III-504 Стефан Стамболово – Обединение в участъка от км 16+700 до км 26+113 поради ремонтни дейности. Обходен маршрут: По път Стефан Стамболово – VTR1235/за Полски Сеновец/ - път I-5 Полски Тръмбеш – път-502 – Обединение и обратно. Срок до 30.06.2018 г.\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 11.01.2019 г.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 30.06.2018 г. \r\nПът III-1411: Движението по път III-1411 с. Буковец – с. Слана бара от км 24+162 до км 26+664 в участъка между с. Буковец и с.Слана бара е ограничено поради авариен ремонт на мост над р. Тополовец. \r\nОбходен маршрут от Видин до с. Слана бара и обратно: Път I-1/Видин-Димово/, път II-14 /Видин-Кула/ до п.к. „Вила Пчела” при км 3+217, общински път, път III-1411 /с. Слана бара/. Срок до 30.06.2018 г.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички автомобили поради ремонтни дейности по воден цикъл. \r\nОбходни маршрути: в направление Плевен – Ферибот Оряхово: За автомобили до 10 т. по улици в гр. Оряхово. \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово. Движещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 26.08.2018 г.\r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 е ограничено, поради основен ремонт /рехабилитация/ на път II-11. \r\nОбходен маршрут: По уличната мрежа на гр. Козлодуй\r\nОграничението е сигнализирано с пътни знаци, съгласно проекта за временна организация. Срок 31.08.2018 г.\r\nПът ІIІ-101: Движението по път IІІ-101 Криводол – Палилула се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 12.06.2018 г.\r\nПът III-101: Движението по път III-101 Михайлово –Хайредин- Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 12.07.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.\r\nПът III-1301: Движението по път III-1301 Криводол – Галатин от км 1+000 до км 2+700 се осъществява при стесняване на една от лентите поради частични ремонти на асфалтовата настилка и почистване на окопи. Срок до 18.06.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности:\r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.\r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г.\r\nПът II-44: Движението по път II-44 Драгановци – Габрово от км 14+600 до км 23+978,36 и от км 25+731 до км 28+972,75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Срок до на 30.06.2018 г.\r\nПът II-44: Движението по път II-44 Драгановци – Габрово в участъка от км 16+970 до км 17+175 се осъществява в едната лента поради извършване на ремонт на пътно съоръжение при км 17+075. Ремонтът включва направа на стоманобетонна плоча, хидроизолация и полагане на нови пластове. Поставена е необходимата пътна сигнализация. Срок до 30.06.2018 г.\r\nПът IІ-44: Движението по път IІ-44 Драгановци - Габровно от км 18+000 до км 18+965 е ограничено за товарни автомобили над 5 т. поради ремонт на пътно съоръжение при км 18+693. Движението по направление Габрово - Севлиево се организира по следния Обходен маршрут: Товарните автомобили над 5 т се отклоняват на пътен възел \"Попови\" по път III-5004 към с. Рязковци, оттам по път III-4403 към с. Козирог и по път III-4041 към гр. Севлиево. Поставена е необходимата сигнализация. Срок до 12.09.2018 г.\r\n\tПът IІ-44: Движението по път II-44 Севлиево - Габрово от км 18+000 до км 18+965 в района на с. Новаковци е ограничено поради ремонт на пътно съоръжение при км 18+693. Движението по направление Габрово - Севлиево се организира по следния Обходен маршрут: По път III-4402 през селата Горна Росица, Райновци, Враниловци и гр. Севлиево. Движението по направление Севлиево - Габрово е организирано по път III-4402 през селата Горна Росица, Гъбене, Райновци, Враниловци и гр. Габрово. Поставена е необходимата пътна сигнализация. Срок до 12.09.2018 г.\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 30.06.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-71: Движението по път II-71 Силистра – Добрич от км 36+760 до км 38+000 в района на с. Коларци се осъществява с повишено внимание поради пропадане на част от пътното тяло. Срок до 22.06.2018 г.\r\nПът II-97: Движението по път II-97 Околовръстен път на гр. Добрич от км 7+824 до км 16+539 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 30.09.2018 г.\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІІ-107: Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци. Срок до 15.06.2018 г.\r\nПът ІІІ-623: Движението по път ІІІ-623 в участъка Бобов дол – Жедна от км 14+800 до км 15+560 се осъществява с повишено внимание поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г.\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.06.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: \r\nПът III-865: Движението по път III-865 Ардино – с. Бойно от км 32+000 до км 49+500 се осъществява в една лента поради частични ремонтни дейности на асфалтовата настилка. Срок до 30.06.2018 г.\r\nОПУ-Ловеч: \r\nВременно са въведени следните ограничения за движение на МПС:\r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”.\r\nОбходен маршрут за МПС до 12 тона: по улици през центъра на гр. Ловеч. \r\nОбходни маршрути за товарни автомобили над 12 т.:\r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут.\r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”.\r\n- За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен.\r\nДвижението се регулира с пътни знаци. Срок до 30.11.2018 г.\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.06.2018 г.\r\nРемонтни дейности: \r\nПът II-35: Движението по път II-35 Плевен – Кърнаре в град Троян от км 70+911 до км 73+201 е ограничено поради частичен ремонт на асфалтовата настилка. Затворено е платното за движение в посока Кърнаре, като движението се осъществява двупосочно в платното в посока Ловеч. Водачите да се движат със съобразена скорост. Срок 30.06.2018 г.\r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.08.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 10.01.2019 г.\r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи.\r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 26.06.2018 г.\r\nРемонтни дейности:\r\nПът ІІ-11: Движението по път ІІ-11 Сливата - Орсоя при км 28+000  се осъществява двупосочно в една лента поради почистване на земни окопи и изграждане под окопен дренаж. Движението се регулира от сигналисти. Срок до 11.06.2018 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: \r\nПът III-801: Движението по път III-801 Белица - Поибрене /Граница Софийска област – с. Поибрене/, от км 30+000 до км 35+680 се осъществява в една лента чрез поетапно затваряне на лява и дясна ленти за движение, поради частични ремонтни дейности на асфалтовата настилка. Срок до 09.06.2018 г. \r\nПът III-3704: Движение по път III-3704 Пазарджик – Ветрен се осъществява в една лента от км 0+000 до км 22+000, чрез поетапно затваряне на лява и дясна ленти за движение, поради частични ремонтни дейности на асфалтовата настилка. Срок до 09.06.2018 г. \r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г.\r\nРемонтни дейности:\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.06.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци.\r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-56: Движението по път II-56 Раковски – Пловдив при пътен възел Пловдив-изток е ограничено за тежкотоварните МПС с тегло над 12 тона. Поради ремонтни дейности на настилката на АМ „Тракия\" тежкотоварните МПС с тегло над 12 тона се отклоняват по обходни маршрути: \r\nЗа посока Пловдив – Бургас по път II-56 Стряма - Брезово до път I-6.\r\nЗа посока Стряма – Бургас по път II-56, път I-8, път II-66, път III-667 и включване на АМ „Тракия“ при км 165 на пътен възел „Плодовитово“. Срок до 30.06.2018 г.\r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 10.06.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 10.06.2018 г.\r\nОПУ-Разград:\r\nВременно са въведени следните ограничения за движение на МПС: \r\nРемонтни дейности: няма.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 28.11.2018 г.\r\nРемонтни дейности: \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 10.09.2018 г.\r\nПът II-54: Движението по път гара Бяла – Ценово от км 0+000 до км 13+100 се осъществява с повишено внимание поради рязане на храсти, профилиране на пътни банкети, почистване на канавки и частични ремонтни дейности по асфалтовата настилка. Срок до 15.06.2018 г.\r\nОПУ-Силистра: \r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът ІІІ-2307: Движението по път ІІІ-2307 с. Овен – Главиница, в участъка с. Овен – с. Руйно, от км 0+000 до км 6+209 се осъществява в една лента, поради превантивен ремонт. Движението се регулира със сигналисти, пътни знаци и конуси. Срок до 20.11.2018 г.\r\nОПУ-Сливен:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно.\r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г.\r\nПът II-86: Движението на МПС под 12 тона по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г.\r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.10.2018 г.\r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 30.06.2018 г.\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.10.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г.\r\nРемонтни дейности: няма.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: \r\nПът II-18: Движението по път II-18 Софийски околовръстен път /СОП/ АМ \"Тракия\" - Казичене от км 32+680 до км 35+577 е ограничено поради строително-монтажни дейности в лявото платно /посока Казичене/. Движението се извършва двупосочно в дясното платно /посока АМ \"Тракия\"/. Срок до 10.06.2018 г. \r\nПът II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни дейности. Срок 18.06.2018 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 07.01.2019 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: \r\nПът II-66: Движението по път II-66 с.Плодовитово – с.Мирово от км 110+000 до км 120+000 се осъществява в една лента поради полагане на маркировка на пешеходни пътеки. Движението се регулира със светлоотразителни конуси. Срок до 11.06.2018г.\r\nПът III-663: Движение по път III-663 околовръстен път гр.Чирпан в посока гр.Димитровград от км 0+000 до км 8+000 се осъществява в една лента поради полагане на маркировка на пешеходни пътеки. Движението се регулира със светлоотразителни конуси. Срок до 11.06.2018 г.\r\nОПУ-Търговище:\r\nВременно са въведени следните ограничения за движение на МПС:\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.08.2018 г.\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.08.2018 г.\r\nПът III-4082: Движението на МПС над 3,5 т. по път III-4082 Капище-Банковец от км 0+000 до 11+300 е ограничено поради ремонт на мост. Срок до 30.06.2018 г.\r\nРемонтни дейности:\r\nПът III-2002: Движението по път III-2002 в с. Зараево от км 29+200 до км 29+550 се осъществява с повишено внимание поради превантивен ремонт на пътната настилка. Срок до 30.08.2018 г.\r\nПът III-5102: Движение с повишено внимание по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 поради превантивен ремонт на пътната настилка.  Срок до 30.10.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г.\r\nРемонтни дейности: \r\nПът III-505: Движението по път III-505 Малко Градище – Сива река – пътно кръстовище с път I-8 (Любимец – Свиленград) от км 62+394 до км 62+858 в района на пътно кръстовище за Свиленград и Любимец се осъществява в една лента поради ремонтни дейности по асфалтовата настилка. Срок до 12.06.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 30.06.2018 г.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 30.06.2018 г.\r\nРемонтни дейности:\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 30.06.2018 г.Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.06.10", "title": "Актуална пътна обстановка"}
{"url": "http://www.focus-news.net/news/2018/06/10/2532082/cnn-talibanite-prizovavat-za-spirane-na-oganya-sled-karvavo-napadenie-v-provintsiya-konduz.html", "text": "След като при нападение над полицейска база рано сутринта в провинция Кондуз загинаха 17 афгански полицаи, a  пет други бяха ранени, талибаните призоваха за спиране на огъня по време на празника Еид ал Фитр, предава американския телевизионен канал CNN.\r\nГоворителят на талибаните Забиула Моджахид пое отговорност за атаката в съобщение до медиите.\r\nВ отделно изявление на талибаните те обявяват, че нападенията ще спрат за три дни по време на празника, но атаките срещу „чуждестранните завоеватели“ ще продължат.\r\nАфганистанското правителство обяви 10-дневно спиране на огъня заради празник.\r\n„Това спиране на огъня е момент за талибаните да преосмислят кампанията си на насилие, която не печели в тяхна полза души и сърца, но все повече отдалечава афганистанския народ от тяхната кауза“, заяви афганистанският президент Ашраф Гани.  Юлиян Марков", "date": "2018.06.10", "title": "CNN: Талибаните призовават за спиране на огъня след кърваво нападение в провинция Кондуз"}
{"url": "http://www.focus-news.net/news/2018/06/10/2532069/sunday-express-iskaneto-za-nov-referendum-e-obida-za-angliyskite-izbirateli.html", "text": "Искането за нов референдум от подкрепената от филантропа-милиардер Джордж Сорос инициатива се определя като обида за британските гласоподаватели, пише британският вестник Sunday Express.\r\n„Най-доброто за Великобритания“ представи своята \"пътна карта\" за осигуряване на референдум за крайната сделка на Брекзит, която правителството ще сключи с Брюксел.\r\nИска се хората да имат избор между това споразумение и оставането си в Европейския съюз - и гласуването да се състои преди 29 март 2019 г., когато Великобритания трябва да напусне блока.\r\nГрупата е финансирана частично от унгарско-американския милиардер Джордж Сорос - познат като човекът, който \"фалира Bank of England\"  в  черната сряда през 1992 година.\r\nДжон Лонгоуърт, съпредседател на инициативата \"Да напуснем значи да напуснем\", реагира яростно на заговора, за да се наложи втори вот за Брекзит. Той каза: \"Тази измамна кампания, водена от милиардера Джордж Сорос, е обида за британските гласоподаватели“.\r\n\"Да има такава кампания, финансирана от чуждестранен милиардер, е симптоматично за антидемократичната природа на  ЕС и тактиката на тормоз.\r\n\"Имахме референдум за ЕС и британците са гласували да напуснат. Тактиката за многократни  референдуми е предпочитана от ЕС, който провежда референдум след референдум, докато Брюксел получи желания от него резултат.\r\n\"Като страна трябва да гледаме напред към икономическите ползи, които Брекзит  предлага на Великобритания. Тази отрицателна, \" Най-доброто за Великобритания \"е олицетворение на най-лошото за Великобритания. Юлиян Марков", "date": "2018.06.10", "title": "Sunday Express: Искането за нов референдум е обида за английските избиратели"}
{"url": "http://www.focus-news.net/news/2018/06/10/2532083/predstoyashti-sabitiya-v-stranata-za-10-yuni-agentsiya-fokus.html", "text": "***\r\nОт 08.30 часа в Центъра за спешна медицинска помощ ЦСМП – София ще се състои официална церемония за връчване на първите Грамоти от инициативата „Спешните медици, с които се гордеем“.\r\n***\r\nОт 09.00 часа в парка „Заимов“ ще се проведе спортният празник „Детска игриада“.\r\n***\r\nОт 09.30 часа в храм-паметник „Св. Александър Невски“ ще бъде отслужена тържествена архиерейска св. Литургия по повод 1000-годишнината на Българската Охридска Архиепископия.\r\n***\r\nС изпити по английски език и по биология продължава втората кандидатстудентска сесия за учебната 2018/ 2019 г. на Софийския университет „Св. Климент Охридски“. От 09.00 часа започва изпитът по английски език. Изпитът по биология е с начален час от 14.00 часа. \r\n***\r\nОт 10.00 часа от паркингът пред Националния стадион „Васил Левски” ще започне групова 5-километрова разходка в Борисовата градина под наслов „Аз ходя пеша”.\r\n***\r\nОт 11.00 часа на ул. „Позитано 20“ ще започне Пленумът на БСП.\r\n***\r\nОт 12.00 часа в зала 11 на НДК ще се проведе годишният концерт на Английско училище „Максимум”.\r\n***\r\nОт 13.00 часа Български вегански съюз организира протест за затваряне на Софийския зоопарк. Протестът ще се проведе пред входа на зоологическата градина откъм бул. „Симеоновско шосе”.\r\n***\r\nОт 17.30 часа в конферентната зала на 6-ти етаж в УМБАЛ „Св. Иван Рилски“ ще се състои китарен концерт за пациентите на Клиниката по неврохирургия на лечебното заведение. Концертът е част от традиционният китарен фестивал Sofia GuitArt Festival.\r\n***\r\nОт 17.30 и 19.30 часа в зала 11 на НДК ще се състоят два концерта на Балетна школа „Финес“.\r\n***\r\nОт 14.00 часа в конферентната зала на хотел „Реджина Мария“ по инициатива на народните представители от ПП ГГЕРБ Даниела Димитрова и Пламен Манушев ще се проведе срещата с представители на туристическия бранш във връзка с Регламента за защита на личните данни.\r\n***\r\nОт 13.00 часа в зала 2 на Експозиционен център „Флора Бургас“ Професионалната гимназия по компютърно програмиране и иновации в Бургас организира информационна среща с родители и кандидат-гимназисти.\r\n***\r\nОт 17.00 часав  Арт салона на Радио Варна ще бъде открита изложба на школа по фотография и компютърна обработка „Позитив“ с ръководител Елвира Георгиева и школа по художествена фотография с ръководител Надежда Шипкова.\r\n*** \r\nОт 11.00 часа в парк „Градска градина“ като част от програмата за Празника на горнооряховския суджук ще се състои празнична програма с участието на самодейни колективи. \r\n*** \r\nОт 17.00 часа в парк „Градска градина“ като част от програмата за Празника на горнооряховския суджук ще се състои фолклорен концерт на оркестър „Плам“ – Русе. \r\n*** \r\nОт 19.00 часа в парк „Градска градина“ като част от програмата за Празника на горнооряховския суджук ще се състои фолклорен концерт на Пепи Христозова. \r\n*** \r\nОт 20.30 часа в парк „Градска градина“ като част от програмата за Празника на горнооряховския суджук ще се състои концерт на Кичка Бодурова и Квартет „Мистик“.\r\n***\r\nОт 10.00 часа на пл. „Свобода“, в Художествена галерия – Добрич и РИМ - Добрич ще се проведе детски панаир.\r\n***\r\nОт 20.30 часа, когато започва свещената нощ Кадир, в центъра на Момчилград ще бъде даден голям ифтар, посветен на престоящия голям мюсюлмански празник Рамазан Байрам.\r\n***\r\nОт 09.00 часа Негово преосвещенство Константийският епископ Яков ще оглави архиерейска света Литургия в пазарджишкия храм „Успение на Пресвета Богородица“ в Неделята на Всички български светии.\r\n***\r\nВ Пазарджик ще се проведе турнир по минифутбол под мотото „Да подгреем преди Световното в Русия”.\r\n*** \r\nОт 11.00 до 13.00 часа\tпо главната улица на Свищов „Цар Освободител“ до пл. „Алеко“, ще премине тържествен парад на групите, учатници във   Фестивала на античното наследство „Орел на Дунава“, след което ще се състои загасяне огъня на Фестивала и награждаване на участниците.\r\n***\r\nОт 16.30 часа ще се проведе шестото издание на Празника на черешата.", "date": "2018.06.10", "title": "Предстоящи събития в страната за 10 юни (Агенция „Фокус“)"}
{"url": "http://www.focus-news.net/news/2018/06/10/2532084/predstoyashti-mezhdunarodni-sabitiya-za-10-yuni-agentsiya-fokus.html", "text": "Президентът на САЩ Доналд Тръмп и лидерът на Северна Корея Ким Чен-ун ще пристигнат в града.\r\n*** Принц Филип навършва 97 години.\r\n*** Първи рунд на местните частични избори в Италия.\r\n*** Швейцария ще гласува върху нов закон за хазарта, който би забранил чуждестранните уебсайтове за залагания.\r\n***", "date": "2018.06.10", "title": "Предстоящи международни събития за 10 юни (Агенция \"Фокус\")"}
{"url": "http://www.focus-news.net/news/2018/06/10/2532086/alsat-m-makedoniya-balgariya-shte-zakupi-150-voenni-prevozni-sredstva-i-16-novi-boyni-samoleta.html", "text": "Българският парламент одобри план за отделяне на два милиарда долара за закупуване на 150 военни превозни средства и 16 нови бойни самолета, с които да бъдат заменени съветските изтребители МиГ-29, отбелязва скопският телевизионен канал „Алсат-М“.\r\nРешението бе взето след отказа на някои от военните пилоти да управляват старите МиГ-ове от съображения за сигурността им. \r\nБългария се присъедини към НАТО през 2004 г., но въпросът с какви видове самолети да бъдат заменени МиГ-овете няма отговор повече от десетилетие. Алиансът насърчава своите източни членове да разработват или купуват ново оборудване от западните страни в съюза, подчертават от редакцията.Тереза Герова", "date": "2018.06.10", "title": "„Алсат-М“ (Македония): България ще закупи 150 военни превозни средства и 16 нови бойни самолета"}
{"url": "http://www.focus-news.net/news/2018/06/10/2532078/sadbata-na-balgarskata-krava-koyato-nezakonno-e-presyakla-granitsata-na-es-shte-bade-reshena-v-nachaloto-na-sledvashtata-sedmitsa-obzor.html", "text": "Съдбата на българската крава, която незаконно е пресякла границата на Европейския съюз, ще бъде решена в началото на следващата седмица. Животното се изследва за вируси, чието отхвърляне е важно, за да се предотврати появата на икономически опасни болести като син език, заразен нодуларен дерматит и др. Окончателните резултати ще излязат в понеделник – 11 юни, като дотогава животното остава под карантина. \r\nДо това се стигна, след като в средата на май месец бременната крава избяга от собственика си и пресече границата със Сърбия, изминавайки 20 километра. Две седмици по-късно сръбски фермер връща кравата на нейния собственик в България, който е обвинен, че не е уведомил органите за нейното изчезване, за връщането и за транспортирането ѝ. В същото време не е спазил и изискването за поставянето ѝ в карантинен период.\r\nСъгласно европейското законодателство при преминаване през ГКПП едно такова животно трябва да бъде евтаназирано, ако не бъде представен документ, потвърждаващ, че е напълно здраво. В тази връзка депутатът от Европейския парламент Джон Флек изпрати лично писмо до министър-председателя на България Бойко Борисов. „Без съмнение е, че това е случай, в който прагматизмът трябва да възтържествува над строгото спазване на правилата“, се казва в текста на писмото до Борисов. Петиция за защита на българската крава бе стартирана веднага и в интернет. \r\nПредвид създалата се обстановка - придвижването на случая до Европейската комисия и застъпничеството, решението за съдбата на животното ще бъде взето от изпълнителния директор на Областната дирекция по безопасност на храните в Кюстендил.", "date": "2018.06.10", "title": "Съдбата на българската крава, която незаконно е пресякла границата на ЕС, ще бъде решена в началото на следващата седмица (ОБЗОР)"}
{"url": "http://www.focus-news.net/news/2018/06/10/2532073/tass-liderite-ot-g-7-sa-gotovi-da-priemat-novi-sanktsii-sreshtu-rusiya.html", "text": "Лидерите от Г-7 са готови да приемат нови санкции срещу Русия, пише в заключителния документ от срещата на лидерите на страните от Г-7 в Канада, предава TACC.\r\nНие сме готови да приемем допълнителни ограничителни мерки, за да усети Русия по-силно тяхното въздействие“, пише в документа.\r\nВ същото време лидерите на Г7 обвързаха премахването на санкциите срещу Русия с изпълнението на споразуменията от Минск от страна на Москва. \"Опазването на санкциите очевидно е свързано с невъзможността на Русия да демонстрира пълно спазване на задълженията си в съответствие с минските споразумения и уважението към суверенитета на Украйна\", се казва в изявлението.\r\n\"Ние още веднъж осъждаме незаконното присъединяване на Крим и потвърждаваме продължаващата ни подкрепа за украинския суверенитет, независимост и териториална цялост в рамките на международно признатите граници\", се казва в изявлението. То подчертава, че лидерите на Групата на Седемте са все още ангажирани да предоставят на Украйна цялостна помощ при осъществяването на реформите.\r\nОсвен това лидерите на Г7 поискаха от Москва да спре да подкрепя сирийските власти. В комюникето се призовава за прекратяване на \"дестабилизиращи дейности\", \"подкопаване на демократичните системи\" и \"подкрепа на сирийския режим\".\r\nВ същото време лидерите на Групата на Седемте  заявиха, че ще продължат да си сътрудничат с Москва при разрешаването на международни кризи, но изясниха, че това е възможно само ако се съблюдават интересите на Г7. \"Ще продължим да си сътрудничим с Русия в разрешаването на регионални и глобални предизвикателства, винаги когато това е в наш интерес\", се отбелязва в комюникето. Юлиян Марков", "date": "2018.06.10", "title": "ТАСС: Лидерите от Г-7 са готови да приемат нови санкции срещу Русия"}
{"url": "http://www.focus-news.net/news/2018/06/10/2532085/nimh-dnes-okolo-i-sled-obyad-na-mesta-v-zapadna-i-tsentralna-balgariya-shte-ima-kratkotrayni-valezhi-i-gramotevitsi-ostavat-usloviyata-za-gradushki.html", "text": "Днес в сутрешните часове явленията в Западна България временно ще затихнат, а облачността ще се разкъса и над по-голямата част от страната ще преобладава слънчево време. Около и след обяд отново на места в Западна и Централна България ще има краткотрайни валежи и гръмотевици, интензивни ще са явленията главно в планинските райони. Остават условията за градушки. Над Източна България ще преобладава слънчево време с временни увеличения на облачността, но без валежи. Ще духа слаб до умерен североизточен вятър. Температурите слабо ще се понижат и преобладаващите максимални ще бъдат между 25° и 30°. Това съобщи за Агенция „Фокус” дежурният синоптик Георги Цеков от Националния институт по метеорология и хидрология (НИМХ) при Българската академия на науките (БАН).\r\nНад Черноморието ще преобладава слънчево време с временни увеличения на облачността, но без валежи. Ще духа до умерен североизточен вятър. Максимални температури на въздуха: 24-26°. Температурата на морската вода е 22-25°. Вълнението на морето ще бъде 3 бала.\r\nНад планините в Западна и Централна България ще има значителна облачност, около и след обяд купесто-дъждовна. На места ще превали краткотраен дъжд, временно интензивен, придружен с гръмотевици. Много слънчеви часове ще има над масивите в Източна България. Ще духа умерен, по билата и временно силен вятър от изток-североизток. Максимална температура на височина 1200 метра около 20°, на 2000 метра – около 13°.\r\nАтмосферното налягане е и ще се задържи малко по-ниско от средното за юни.", "date": "2018.06.10", "title": "НИМХ: Днес около и след обяд на места в Западна и Централна България ще има краткотрайни валежи и гръмотевици, остават условията за градушки"}
{"url": "http://www.focus-news.net/news/2018/06/10/2532088/gd-granichna-politsiya-intenziven-e-trafikat-na-izhod-za-tovarni-avtomobili-na-gkpp-kapitan-andreevo-i-gkpp-dunav-most-vidin.html", "text": "Интензивен е трафикът на изход за товарни автомобили на ГКПП „Капитан Андреево“ и ГКПП „Дунав мост – Видин“. Това съобщиха от пресцентъра на ГД „Гранична полиция“. Данните са към 6.00 часа. На границата със Сърбия, Македония и Гърция движението се извършва нормално на всички гранични контролно-пропускателни пунктове.", "date": "2018.06.10", "title": "ГД „Гранична полиция“: Интензивен е трафикът на изход за товарни автомобили на ГКПП „Капитан Андреево“ и ГКПП „Дунав мост – Видин“"}
{"url": "http://www.focus-news.net/news/2018/06/10/2532089/faktor-makedoniya-poveche-ot-100-hilyadi-gramotevitsi-sa-udarili-balkanite-za-15-chasa.html", "text": "Повече от 100 хил. гръмотевици са ударили региона на Балканите за 15-те часа на силни бури, съобщава македонското електронно издание „Фактор“.\r\nЛошото време обхвана голяма част от полуострова с пороен дъжд, силни гръмотевице, ветрове и градушки. В хърватския град Карловец бе съобщено за градушка с размер на топка за тенис. В резултат бяха нанесени сериозни щети.\r\nКъм настоящия момент няма данни за пострадали хора вследствие на лошото време. Синоптиците предупреждават обаче, че то ще се задържи и в следващите дни. Тереза Герова", "date": "2018.06.10", "title": "„Фактор“ (Македония): Повече от 100 хиляди гръмотевици са ударили Балканите за 15 часа"}
{"url": "http://www.focus-news.net/news/2018/06/10/2532074/tass-tereza-mey-prizova-es-da-ne-predpriema-ednostranni-targovski-merki-sreshtu-sasht.html", "text": "Тереза Мей призова ЕС да не предприема едностранни търговски мерки срещу САЩ на пресконференцията след края на срещата на Г-7 в канадската провинция Квебек, предава TACC.\r\nБританският премиер Тереза Мей осъди въвеждането на данъци върху металите от Вашингтон, но в същото време призова властите на Европейския съюз да не прилагат едностранни действия срещу САЩ в търговската война.\r\n\"Трябва да покажем на нашите граждани, че глобалната икономика наистина може да работи за всички, така че всеки да почувства ползите от свободната търговия, което означава, че трябва да се работи, за да стане международната система, включително Световната търговска организация (СТО) по-ефективна.  Но това не означава, че трябва да се предприемат едностранни действия срещу нашите партньори \", заяви Тереза Мей.\r\n\"Когато не сме съгласни с нещо със съюзниците си\", продължи тя, \"ще бъде правилно да казваме това и да изложим проблема открито и откровено - точно това направихме на тази среща, демонстрирайки нашето дълбоко разочарование от несправедливото решение на САЩ да наложи вносни мита върху стоманата и алуминия от ЕС. \"\r\nСпоред Мей въвеждането на такива търговски тарифи \"подкопава конкуренцията, намалява производителността на труда, премахва  стимулите за иновации и в крайна сметка прави всички по-бедни\". \"В замяна на това Европейският съюз ще прибегне до мерки за противодействие\", допълни ръководителят на британското правителство.\r\nСъщевременно Мей заяви, че трябва да се избягва такъв сценарий, при който мерките, предприети на  принципа на \"око за око\", да приемат формата на ескалация и призова страните  \"към конструктивен диалог\". Юлиян Марков", "date": "2018.06.10", "title": "ТАСС: Тереза Мей призова ЕС да не предприема едностранни търговски мерки срещу САЩ"}
{"url": "http://www.focus-news.net/news/2018/06/10/2532091/natsionalniyat-savet-na-bsp-shte-provede-redovno-zasedanie.html", "text": "Националният съвет на БСП ще проведе редовно заседание. Заседанието ще се състои от 11.00 ч. в зала „Александър Лилов“ на ул. „Позитано“ 20 и ще бъде закрито за медиите. Като първа точка от дневния ред е заложен докладът на лидера на БСП Корнелия Нинова за актуалната политическа обстановка в страната и задачите пред БСП. Пред Пленума ще бъдат представени и докладите за модернизацията и развитието на Българската армия и въоръжените сили на страната и за концепцията за телевизия на БСП. Националният съвет на БСП ще се занимае и с Правилника за провеждане на общопартийни референдуми и допитвания, както и с Правилника за избор на партийни органи и на участници в различни форми на работа в БСП и с други организационни въпроси. \r\nДеница КИТАНОВА", "date": "2018.06.10", "title": "Националният съвет на БСП ще проведе редовно заседание"}
{"url": "http://www.focus-news.net/news/2018/06/10/2532079/sport-taysan-fyuri-pobedi-albanetsa-sefer-seferi-sled-otkazvane-na-protivnika.html", "text": "Професионален бокс: Бившият световен шампион в тежка категория Тайсън Фюри се завърна на ринга след две години и половина, но не показа нищо впечатляващо. След четири безинтересни рунда съперникът му отказа да продължи мача, а Фюри през повечето време се правеше на клоун и дори бе предупреден от рефера за това.", "date": "2018.06.10", "title": "Спорт: Тайсън Фюри победи албанеца Сефер Сефери след отказване на противника"}
{"url": "http://www.focus-news.net/news/2018/06/10/2532090/pazardzhik-konstantiyskiyat-episkop-yakov-shte-oglavi-arhiereyska-sveta-liturgiya-v-hram-uspenie-na-presveta-bogoroditsa-v-nedelyata-na-vsichki-balgarski-svetii.html", "text": "В празничния за християните неделен  ден - денят на Всички български светии, с благословението на Негово високопреосвещенство Пловдивския митрополит Николай, Негово преосвещенство Константийският епископ Яков ще оглави архиерейска света Литургия в пазарджишкия храм \"Успение на Пресвета Богородица\", предаде репортер на Агенция \"Фокус\". \r\nНачалото е в 9.00 часа. \r\nНикола ПЕТКОВ", "date": "2018.06.10", "title": "Пазарджик: Константийският епископ Яков ще оглави архиерейска света Литургия в храм \"Успение на Пресвета Богородица\" в Неделята на Всички български светии"}
{"url": "http://www.focus-news.net/news/2018/06/10/2532093/blagoevgrad-11-godishno-momche-e-izcheznalo-dokato-se-kapelo-v-reka-struma-kray-kresna.html", "text": "11-годишно момче е изчезнало, докато се къпело с още трима приятели в река Струма край Кресна, предава БНР. Инцидентът е станал в късния следобед вчера. Докато децата били във водата, забелязали, че момчето го няма. След като не успели да го открият в района, се обадили на родителите му.  На място са пристигнали пожарни екипи, доброволци, близки на момчето, което е от село Микрево, община Струмяни. Търсенето в реката е продължило няколко час безрезултатно.  Заради настъпването на вечерта издирването е преустановено. Днес се очаква екип от водолази със специализирана техника да продължи претърсването на реката.", "date": "2018.06.10", "title": "Благоевград: 11-годишно момче е изчезнало, докато се къпело в река Струма край Кресна"}
{"url": "http://www.focus-news.net/news/2018/06/10/2532087/sofiya-tarzhestvena-arhiereyska-sv-liturgiya-po-povod-1000-godishninata-na-balgarskata-ohridska-arhiepiskopiya-shte-bade-otsluzhena-v-hram-pametnik-sv-aleksandar-nevski.html", "text": "По повод изпълването на 1000-годишнината от учредяването на Българската Охридска Архиепископия и по решение на Св. Синод на БПЦ - БП днес - Неделя на Всички български светии, ще бъде отслужена архиерейска св. литургия в ПКСХП \"Св. Александър Невски\", предаде репортер на Агенция \"Фокус\". Начало на Божествената св. литургия е в 9.30 часа. Във връзка с годишнината ще бъде изготвено специално Патриаршеско и Синодално послание, което ще бъде огласено на светета богослужба. \r\nНикола ПЕТКОВ", "date": "2018.06.10", "title": "София: Тържествена архиерейска св. Литургия по повод 1000-годишнината на Българската Охридска Архиепископия ще бъде отслужена в храм-паметник \"Св. Александър Невски\""}
{"url": "http://www.focus-news.net/news/2018/06/10/2532095/api-preustanovyava-se-obrushvaneto-na-skatovete-pri-9-ti-km-na-am-lyulin-za-ulesnenie-na-trafika-patuvaneto-shte-bade-bez-ogranicheniya.html", "text": "За улеснение на трафика днес се преустановяват предприетите аварийни дейности, свързани с обрушването на скатовете при 9-ти км на АМ „Люлин“. Всички превозни средства ще могат да пътуват по автомагистралата без ограничение. Това съобщиха от пресцентъра на Агенция \"Пътна инфраструктура\" (АПИ). \r\nВ понеделник - 11 юни, ще продължат аварийно-възстановителните дейности при 9-ти км на АМ „Люлин“. До приключването им всеки ден от 10.00 ч. до 18.00 ч. движението на леките автомобили по автомагистралата в участъка от п. в. „Даскалово“ до п. в. „Мало Бучино“ ще бъде спирано. Обходният маршрут за пътуващите за София е по път I-1 през Владая, а в посока Перник е по път I-1 през Владая и път III-1801 през Мало Бучино. \r\nКамионите над 12 тона ще бъдат спирани на интервали от два часа и ще изчакват на място. Първото спиране е от 10.00 ч. до 12.00 ч., а след това от 13.00 ч. до 15.00 ч. и от 16.00 ч. до 18.00 ч.\r\nАгенция „Пътна инфраструктура“ благодари на шофьорите за търпението от причинените неудобства, които обаче са наложителни, за да се пътува удобно и безопасно.", "date": "2018.06.10", "title": "АПИ: Преустановява се обрушването на скатовете при 9-ти км на АМ „Люлин“ за улеснение на трафика, пътуването ще бъде без ограничения"}
{"url": "http://www.focus-news.net/news/2018/06/10/2532097/denyat-10-yuni-v-balgarskata-istoriya.html", "text": "2016 г. \r\nПрезидентът на Република България Росен Плевнелиев връчва Орден „Св. св. Кирил и Методий” I степен на проф. Камен Велев, „за големите му заслуги в областта на образованието и науката“.2006 г. \r\nВлиза в сила новият Закон за защита на потребителите (ЗЗП). Нормативният акт има за цел да повиши нивото на потребителската защита в България и да отговори на изискването за хармонизиране на законодателството на страната с това на ЕС.\r\nЗЗП разширява кръга на защита на вече въведените със закона от 1999г. основни права на потребителите и добавя три нови - право на обезщетение за вреди, причинени от дефект на стоки; право на образоване по въпроси, отнасящи се до защитата на потребителите и право на представителство пред държавните органи, вземащи решения по въпроси, които ги засягат.\r\nЗа първи път правна уредба получават неразрешената сравнителна реклама, договорите за придобиване право на ползване върху недвижим имот за определен срок и изискванията към указанията за употреба на стоките, които се предлагат на потребителите.\r\nПо-детайлно е разписана правната регламентация на гаранциите и рекламациите. Срокът, в който потребителите могат да предявят рекламация за закупена стока, става 2 години, но с отчитане спецификата на продукта. Рекламация на услуга може да се предяви до 14 дни от откриване на несъответствието на услугата с договореното.\r\nПри договорите, сключвани извън търговския обект, е въведено изискването на потребителя да бъде предоставяна по-детайлна и пълна информация за стоките и услугите, както и правото му да се откаже от договора.1990 г. \r\nНа 10 и 17 юни са проведени първите свободни и демократични избори за VII ВНС. Спечелени са от БСП, която получава 52,75 % от гласовете (211 депутатски места), СДС – 36 % (144 депутатски места), ДПС - 5,75 % (23 депутатски места), БЗНС – 4 % (16 депутатски места), Отечественият съюз - 0,5 % (2 депутатски места), 2-ма независими, 1 от Отечествената партия, 1 от СДП (немарксисти).1971 г. \r\nГлавната дирекция на българското радио и телевизия е преобразувана в Комитет за телевизия и радио при Министерски съвет.\r\nКъм Министерството на културата е създадена Главна дирекция \"Българска телевизия и радио\" през 1964 г. През 1971 г. радиото и телевизията в България са обособени в Комитет за телевизия и радио, който е част от структурата на изпълнителната власт. От 1977 г. Българската телевизия и Българското радио придобиват статут на самостоятелни юридически лица към Комитета за наука, изкуство и култура. През 1986 г. двете медии отново са обединени в Комитет за телевизия и радио към Министерския съвет. На 6 март 1990 г. Деветото обикновено Народно събрание приема решение за временния статут на Българската телевизия и Българското радио, съгласно което двете организации се обособяват като самостоятелни институции. От 1992 г. наименованието на медията е Българска Национална Телевизия. На 10 септември 1996 г. в бр.77 на \"Държавен вестник\" е обнародван Закон за радиото и телевизията, регламентиращ нейния правен статут.1966 г. \r\nУчреден е Съюзът на юристите в България (СЮБ). Съюзът е основан като доброволна, независима обществена и творческа организация, обединяваща лица с висше юридическо образование. Той е правоприемник на Кооперативно дружество \"Дом на българските правници\", основано през 1925 г.\r\nСъюзът на юристите в България е най- голямата юридическа неправителствена организация с над 2550 членове- юристи от всички правни професии, организирани в 40 дружества, в цялата страна.\r\nВ своята дейност Съюзът се ръководи от демократичните принципи за гарантиране и защита на правата и свободите на гражданите, според Конституцията и международните споразумения за изграждане на страната ни като демократична и правова държава.\r\nСЮБ защитава правата и интересите на юристите, съдейства за повишаване на квалификацията им . Работи за издигане на правната култура на населението. За постигане на своите задачи СЮБ изучава ефективността на действащото законодателство и осъществява съвместна дейност с други организации на юристи, със специализирани държавни органи, научни институти и обществени организации и участва в международни прояви, свързани с дейността му.\r\nСъюзът на българските юристи членува в редица международни организации. Основната му международна дейност е свързана с две от тях – Международната асоциация на юристите демократи (МАЮД) и Европейската асоциация на юристите за демокрация и човешки права.\r\nВ МАЮД членството на Съюза на юристите в България датира от учредяването му през 1966 г. Оттогава СЮБ участва активно в дейността на асоциацията и негови представители са членове на Международното бюро.\r\nПрез 1993 г. СЮБ става един от учредителите на Европейската асоциация на юристите за демокрация и права на човека заедно с Франция, Германия, Великобритания, Италия и Швейцария. Членове на ИБ на СЮБ са и членове на Административния съвет на асоциацията.1964 г. \r\nВ Шумен е създаден Висш педагогически институт като филиал на Софийския университет \"Климент Охридски\". През 1971 г. той става самостоятелно висше училище с три основни факултета - филологически, природо-математически и педагогически. Днес Шуменският университет “Епископ Константин Преславски” включва в структурата си пет учебни звена (четири факултета и Педагогически колеж), в които са обхванати основните области на класическата университетска наука в хуманитарното, природоматематическото и педагогическото направление. В съответствие с държавните нормативни документи обучението на студентите се осъществява по учебни планове и програми за образователно- квалификационните степени специалист, бакалавър и магистър.1962 г. \r\nНародна република България установява дипломатически отношения с Цейлон (Шри Ланка).1956 г. \r\nОт 10 до 27 юни Московският художествен академичен театър (МХАТ) гастролира в София и Пловдив.1945 г. \r\nНаправен е неуспешен опит на главния секретар на БРСДП Коста Лулчев да проведе конгрес на партията и да отстрани левите сили от ръководството й.\r\nКоста Андреев Лулчев е политически и обществен деец. Роден е на 9 март 1882 г. в Оряхово. Още като юноша влиза в редовете на БРСДП, след нейното разцепление през 1903 г. преминава към широките социалисти. Един от ръководните й дейци, Лучев е избран през 1924 г. за член, а по-късно и за секретар на ЦК на БРСДП (о). От 1913 г. до 1931 г. всяка година е избиран за народен представител. След 9 септември 1944 г. като главен секретар на БРСДП е нейн представител в Националния комитет на Отечествения фронт. Представител на дясното крило в партията, през юни 1945 г. Лучев оглавява отцепилата се опозиционна БРСДП (о). Избран е за народен представител в VI ВНС. Прекратява политическата си дейност след разтурянето на опозиционните политически партии през 1947 г.1929 г. \r\nАрхиерейско събрание на митрополитите и епископите на Българската екзархия обсъжда възможностите за вдигане на схизмата от Екзархията.\r\nБългарската екзархия е върховна национална организация (до 1953 г.) на Българската православна църква. Тя е учредена със султански ферман на 27 февруари 1870 г. Българската екзархия е извоювана в резултат на църковно-национална борба на българския народ. През 1871 г. в Цариград Църковно- народния събор изработва екзархийски устав. На 16 февруари 1872 г. за екзарх е избран Антим I, видински митрополит. На 16 февруари 1872 г. Българската църква е обявена от Вселенската патриаршия за схизматична. Българската църква съдейства за обединението на българските земи. Воюва за културно единство и независимост на българския народ, противопоставя се на западно религиозно –политическа пропаганда. При обявяване на Руско-турската освободителна война Антим I е свален от османските власти заради симпатии към Русия и за екзарх е избран ловешкият митрополит Йосиф I. От 1915 г. Българската екзархия се управлява от Синод. През 1945 г. за екзарх е избран софийският митрополит Стефан I (до 1948 г.). От 10 май 1953 г. Българската екзархия преминава в патриаршия, за патриарх е избран пловдивският митрополит Кирил. От 1971 г. патриарх е Максим.1926 г. \r\nСъветът на ОН взема решение за отпускане на бежански заем на България.\r\nБългарският държавен външен заем, получен от правителството на А. Ляпчев на 21 декември 1926 г., е предоставен за настаняването и подпомагането на хилядите бежанци, дошли в България от отнетите и след Междусъюзническата война 1913 г. и Първата световна война 1914–1918 г. територии. Заемът е отпуснат от английски и американски банки и е в размер на 2 400 000 английски лири стерлинги и 4 500 000 щатски долара. Той е гарантиран от Обществото на народите, а изразходването му се контролира от комисаря на ОН французина Рене Шарон. Заемът трябва да бъде изплатен за 40 години при 7 % лихва. За да гарантира погасяването му, българското правителство е принудено да заложи част от приходите в държавния бюджет: акциза върху спирта, солта, содата, лимонадата и др. Срещу заема правителството на А. Ляпчев се задължава да предостави 132 000 ха земя за настаняването на бежанците.1919 г. \r\nОт 10 до 17 юни се състои първа сесия на Върховния съвет на труда към Министерския съвет. Препоръчва се въвеждане на 8-часов работен ден, направено с царски указ на 24 същият месец.1893 г. \r\nСъс заповед по военното ведомство е обявен Правилник за издаването и редактирането на списание „Войнишка сбирка\".\r\nСписание „Войнишка сбирка\" е първото военно литературно списание у нас. Основната му задача е да подпомага възпитанието на войниците в любов към отечеството и вярност към царя. Неоспоримо достойнство на списанието са поместените в него материали, които пресъздават героизма на българския народ по време на Сръбско-българската война. От август 1912 г. до декември 1913 г. поради избухването на Балканските войни списанието спира да излиза.1882 г. \r\nС княжески указ е създадено Министерство на обществените сгради, земеделието и търговията. За неговото създаване се говори още на Учредителното събрание 1879 г., то не фигурира в чл. 161. от Търновската конституция. Учредяването му става през режима на пълномощията със съгласието на държавния глава. Състои се от 3 отдела: строителен, железопътен и земеделски. Занимава се със строеж, поправка и поддръжка на всички видове пътища, мостове, крайбрежия, пристанища и др., пресушаване на блатисти местности, напояване и всички останали напоителни работи, строеж и поддръжка на сгради и др. През 1884 г. отделът земеделие и търговия преминава към Министерството на финансите. Закрито на 15 януари 1885 г., без да успее да разгърне някаква по-особена дейност. Все пак неговото дело са законопроектът за публичните търгове, законът за черкезките и татарските земи, законът за заменяне на натуралния десятък с поземлен паричен данък и др.1871 г. \r\nХристо Ботев издава в Браила първия брой на в. \"Дума на българските емигранти\". Мотото на вестника е \"Истината е свята. Свободата е мила.\" Христо Ботев успява да отпечата само пет броя от вестника.1868 г. \r\nВисоката порта предлага на Патриаршията проект от 6 точки за уреждане на българския църковен въпрос.\r\nПо нареждане на Високата порта Патриаршията свиква събор (1858 г. – 16 февруари 1860 г.), за да внесе известни промени в своето управление. На него присъстват само трима представители на българските епархии. Съборът отхвърля дори и умереното искане на “старите” за назначаване в епархиите на владици, които да знаят езика на местното население. В знак на протест българските представители отказват да подпишат протоколите на събора. Църковно-националната борба се изостря все повече. В много селища населението не приема новоназначените гръцки владици. Упорството на Цариградската патриаршия убеждава българските водачи, че народът сам трябва да отхвърли открито нейната власт. На 3 април 1860 г. (Великден) Иларион Макариополски изпълнява народната воля и не споменава на тържествената служба името на гръцки патриарх. Великденската акция повдига духа на българския народ. От всички краища на България пристигат прошения, с които народът се отказва от Патриаршията и признава за свой духовен глава Иларион Макариополски. Скоро след това той е заточен отново заедно с присъединилите се към борбата Авксентий Велешки и Паисий Пловдивски. Във всички български земи се провеждат митинги, гонят се владиците, населението не плаща църковните данъци.\r\nКритското въстание (1866-1869 г.), нарастването на революционния подем в България и преминаването на четите на П. Хитов и Филип Тотьо (1867 г.), на Хаджи Димитър и Стефан Караджа (1868 г.) в България принуждават Високата порта да разреши църковно-националния въпрос в полза на българския народ. На 28 февруари 1870 г. е издаден ферман за учредяването на Българска екзархия.1842 г. \r\nВ дните от 1 до 10 юни в Букурещ се провежда съдебният процес срещу организаторите на Втория браилски бунт.\r\nБраилските бунтове са революционни акции на българската емиграция в Румъния за освобождение от османско иго с ръководен център Браила. Състоят се между 1841 г. и 1843 г. Първият от тях е организиран през 1841 г. Начело на него застават сръбският капитан Владислав Татич и българинът В. Хадживълков. Участниците в него се опитват да използват влошеното външно- и вътрешнополитическо положение на Османската империя след неуспешната за Високата порта Турско-египетска война 1839 г., за да вдигнат въстание в България. За целта е замислено прехвърлянето на една чета от Влашко и Молдова на българския бряг. В организирането й взимат участие редица български търговци и занаятчии. Към тях се присъединяват и известен брой гърци. За кратко време са събрани много доброволци, закупено е необходимото оръжие. В началото на юли 1841 г. бунтът е обявен в Браила. Прехвърлянето на четата в България обаче среща въоръжен отпор от страна на румънските власти, които се страхуват от усложнение на техните отношения с Османската империя. В резултат на сблъсък между румънските граничари и българските четници около 80 души от българите са убити, а останалата част са заловени и изпратени на каторжна работа в Румъния. Само малък брой от четниците успяват да се спасят и укрият.\r\nПротиводействието от страна на румънските власти не попречва на замисъла на българските емигранти. След неуспеха на първата им акция, през август същата година те започват подготовката на нова. По това време в Браила пристига Г. С. Раковски, който се свързва с капитан Хаджи Ставри - пратеник на тесало-епирското революционно дружество, и установява контакт с главния организатор на новия бунт Г. Димитров Казак. Планът на акцията предвижда събирането на многохиляден отряд от Южна Бесарабия и вътрешността на Влашко и Молдова, който след това да мине през Браила и да увлече намиращите се там български и гръцки доброволци. Според предвидения план след като бъде разбит местния румънски гарнизон, отрядът е трябвало да се прехвърли през Дунав на българския бряг и да вдигне въстание. Румънските власти узнават за готвения план и вземат своевременни контрамерки. При опита им да арестуват през февруари 1842 г. Георги С. Раковски, който изпъква като най-главната фигура в тази акция, се стига до ново сражение със заговорниците. За да спаси заловените бунтовници, Г. С. Раковски се предава на румънските власти и е осъден на смърт. Тъй като притежава гръцки паспорт (под името Георги Македон), той е предаден на гръцките консулски власти.\r\nИ след този неуспех действията на българската революционна емиграция за организиране на чета, която да вдигне въстание в България, не престават. През 1843 г. начело на новата акция в Браила застава А. Дешев. По същото време в други градове на Румъния дейност развиват П. Иванович, капитан Ст. Радович, Н. Филиповски (капитан дядо Никола) и др. Четниците отново трябва да се съсредоточат в Браила и да преминат р. Дунав на българския бряг. Но и този път румънските власти узнават и взимат мерки за осуетяването на бунта. През септември същата година организаторите на акцията са заловени и изпратени на каторжна работа в Румъния.\r\nМакар и безуспешни, Браилските бунтове имат важно значение в националнореволюционната борба на българския народ против османското робство. Те представляват сериозен опит за сътрудничество между балканските народи в тяхната съвместна борба против Османската империя.1809 г. \r\nНаполеон Бонапарт е отлъчен от църквата от папа Пий VII, след като френската армия окупира Италия и обявява папската област за френска територия. В отговор Наполеон арестува папата, който остава пленник до 1814 г.1041 г. \r\nВъв въстаническия лагер на българите близо до Битоля пристига Алусиан, вторият син на българския цар Иван Владислав. Съвременните историци продължават да спорят дали неговото пристигане при въстаниците е негова собствена инициатива или е ход на ромейската дипломация. Царският произход му осигурява почетно място във въстаническия лагер.\r\nАлусиан е управител на Ерзерум. След като е заподозрян от византийците, избягва и отива при Петър Делян (син на цар Гавраил-Радомир), който вдигна въстание (1041 г.) в Западна България за отхвърляне на византийско иго. Делян го приема добре и го изпраща с войска против Солун. След неуспеха, който претърпява там, Алусиан ослепява Делян и се предава на византийците. Въстанието е потушено.На тази дата са родени:1929 г. \r\nРоден е Коста Димитров Цонев – български актьор. През 1952 г. завършва ВИТИЗ (НАТФИЗ) в класа на проф. Ст. Сърчаджиев. Завършил е ВИТИЗ \"Кр. Сарафов\" (сега НАТФИЗ).\r\nОт 1952 г. започва кариерата му на актьор в театъра, киното, естрадата, радиото и телевизията.\r\nПо-важни роли в театъра: Дон Жуан (\"Каменният гост\" от Пушкин); Найден Баров (\"Вяра\" от Т. Генов); Меки Ножа (\"Опера за три гроша\" от Б. Брехт); Ричард (\"Ричард ІІІ и Жак в \"Както ви хареса\" от Шекспир); Чорбаджи Петко (\"Първите\" от П.Ю.Тодоров; Героят (\"Картотека\" от Т. Ружевич); Рене Галимар (\"Мадам Бътерфлай от А.Д.Уднг).\r\nУчаства във филмите: \"Сватбите на Йоан-Асен\", \"Спасението\", \"Дом за нашите деца\", \"Земя за прицел\" и др.\r\nРоли в телевизионни постановки: \"Дон Кихот или Човекът от Ламанча\", \"Историята на един кон\", \"Делото Опенхаймер\" и др.\r\nИма три награди за най-добри роли в киното и три за най-добри роли в театъра.\r\nПрез 2001 г. започва политическата му кариера, когато се включва в листата на НДСВ за парламентарните избори и е избран за депутат в XXXIX НС. През 2005 - отново избран за народен представител (от Сливен) от листата на НДСВ.1922 г. \r\nРоден е Кирил Дженев – хореограф. През 1950 г. той завършва Икономическия факултет на Софийския университет “Св. Климент Охридски”.\r\nРаботи като балетмайстор в Държавния ансамбъл за народни песни и танци в София в периода (1951 г.-1969 г.). От 1969 г. до 1974 г. е консултант и постановчик в ансамбъл \"Пирин\". В годините между 1970 г.-1956 г. работи като хореограф в главна дирекция \"Българска музика\". От 1974 г. е главен художествен ръководител на Държавен фолклорен ансамбъл \"Тракия\" в Пловдив. От 1974 г. е преподавател по теория на българска хореография и български народни танци във ВМПИ в Пловдив. От 1976 г. е заместник-ректор на Института. Сред по-известните му хореографски постановки са: \"Добруджанска танцова сюита\", \"Тракийска сюита\", музикално-танцовата поема \"Пирине мой\", танците \"Куди\", \"Овчар и Юда девойка\", \"Пловдивски кокони\", импресията \"Тъжачка\" и др.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.06.10", "title": "Денят 10 юни в българската история"}
{"url": "http://www.focus-news.net/news/2018/06/10/2532096/makfaks-makedoniya-ofitsialna-tirana-otreche-informatsiyata-za-otkrivane-na-lager-v-stranata-za-bivshi-chlenove-na-islyamska-darzhava.html", "text": "Правителството на премиера Еди Рама отрече информацията, че на територията на Албания ще бъде открит специален лагер за бивши членове на близкоизточната радикална групировка „Ислямска държава“, предава македонската информационна агенция „Макфакс“.\r\nПо-рано бе съобщено, че правителството на Албания е изготвило проект за изграждане на лагер за приемане на бивши членове на терористичната групировка, които ще се завръщат в балканските страни от Сирия и Ирак. Съветникът по сигурността на албанското правителство Сандер Леши увери, че става въпрос за фалшива новина, разпространена с цел създаване на провокации. \r\nУправляващите в Тирана обясниха връзката на фалшивата новина с неправилно тълкуване на изявление на българския министър-председател Бойко Борисов, който неотдавна бе на посещение в Албания. Там той сподели идеите за изграждане на Център за координация срещу екстремизма, който обаче няма нищо общо с планове за подслоняване на завърнали се на Балканите джихадисти. \r\n„Албания предложи този център да има регионален характер, в който да се подготвят анализи, оценки, проучвания, обмен на информация и съвместни програми срещу екстремизма. Но този център няма да бъде такъв за приемане на бивши бойци на „Ислямска държава\", се пояснява в изявление от албанското правителство.Тереза Герова", "date": "2018.06.10", "title": "„Макфакс“ (Македония): Официална Тирана отрече информацията за откриване на лагер в страната за бивши членове на „Ислямска държава“"}
{"url": "http://www.focus-news.net/news/2018/06/10/2532099/sport-terans-krouford-stana-svetoven-shampion-vav-versiyata-wbo.html", "text": "Американецът Терънс Кроуфорд победи Джеф Хорн от Австралия и стана световен шампион в полусредна категория във версията на Световната боксова организация (WBO). Мачът, който се игра в събота в Лас Вегас, завърши с победа на Кроуфорд с технически нокаут в деветия рунд.\r\nТака Хорн се лиши от шампионския пояс, който спечели през зимата на 2017-та година с победа над британеца Гари Коркоран.\r\nПо-рано Кроуфорд стана шампион в полусредна и лека категория. До този момент 30-годишният американец има 33 победи в кариерата си, 24 от които спечели с нокаут.", "date": "2018.06.10", "title": "Спорт: Терънс Кроуфорд стана световен шампион във версията WBO"}
{"url": "http://www.focus-news.net/news/2018/06/10/2532100/pazardzhik-v-grada-shte-se-provede-turnir-po-minifutbol-pod-mototo-da-podgreem-predi-svetovnoto-v-rusiya.html", "text": "Отборите на Балкан (Варвара) и МГ – Величков (Пазарджик) ще открият турнира по футбол на малки врати, който ще се състои в Пазарджик днес, съобщиха организаторите. Състезанието ще бъде под мотото „Да подгреем преди Световното в Русия”. След тази среща ще се изиграят още 11 мача от груповата фаза преди да се стигне до мачовете от елиминационната. За най-добрите тимове е предвиден е атрактивен паричен награден фонд, както и предметни отличия за призьорите  в личното класиране футболисти – вратар, защитник, полузащитник и нападател (голмайстор). Предстоящият турнир ще бъде презентационен като целта му е да провокира интереса на желаещите да се включат в шампионата по футбол на малки врати за аматьори. Идеята е и в Пазарджик да има регулярно първенство за минифутбол по подобие на останалите областни и по-малки градове в страната, а победителя да получава квота за квалификации на Шампионска лига по минифутбол.", "date": "2018.06.10", "title": "Пазарджик: В града ще се проведе турнир по минифутбол под мотото „Да подгреем преди Световното в Русия”"}
{"url": "http://www.focus-news.net/news/2018/06/10/2532098/nedelya-na-vsichki-balgarski-svetii.html", "text": "Днес Православната църква чества Неделята на Всички български светии. Този ден е посветен и на тези светци, чиито имена днес не знаем. Измолва се молитвеното им застъпничество и благословение над целия български народ. \r\nНеделя на Всички български светии е най-новият подвижен празник в нашия църковен календар. На него Църквата отдава почит към всички исторически личности, живели по нашите земи, които са канонизирани за светци. \r\nКанонизираните за светци българи са 104. Последните канонизации в Българската православна църква са извършени по времето на патриарх Кирил. На 26 юли 1962 г. Св. Синод провъзгласява за светец на нашата църква преп. Паисий Хилендарски по случай 200-годишнината от написване на История Славянобългарска. В този период е канонизиран и Св.Софроний Врачански. \r\nИменници на този ден са: Асен, Асенка, Аспарух, Ася, Десислава, Десислав, Десина, Крум, Камен, Камена, Кремена, Панайот, Румен, Румяна, Чавдар.", "date": "2018.06.10", "title": "Неделя на Всички български светии"}
{"url": "http://www.focus-news.net/news/2018/06/10/2532102/plovdiv-arhiereyska-sv-liturgiya-i-praznichna-arhiereyska-vechernya-shte-badat-otsluzheni-v-mitropolitskiya-hram-sv-vts-a-marina.html", "text": "Днес,Втора Неделя след Петдесетница - на Всички български светии, в митрополитския храм \"Св. вмчца Марина\" в Пловдив ще бъдат отслужени архиерейска св. Литургия - от 09.00 ч., и празнична архиерейска Вечерня от 17.00 ч., предаде репортер на Агенция \"Фокус\". \r\nНикола ПЕТКОВ", "date": "2018.06.10", "title": "Пловдив: Архиерейска св. Литургия и празнична архиерейска вечерня ще бъдат отслужени в митрополитския храм \"Св. вц-а Марина\""}
{"url": "http://www.focus-news.net/news/2018/06/10/2532105/plovdiv-zabraneno-e-dvizhenieto-za-motorni-prevozni-sredstva-s-visochina-na-4-metra-prez-tunelite-po-patya-asenovgrad-narechenski-bani.html", "text": "Трафикът на територията на Пловдивска област се осъществява с нормална интензивност към този час. Това съобщиха за Радио „Фокус“ – Пловдив от Областното пътно управление. По-интензивен трафик се отчита по пловдивския участък на АМ „Тракия“. Водачите трябва да бъдат особено бдителни в участъка на магистралата от км 134 до км 156, по който се извършват ремонтни дейности. Въведеното ограничение за движение с до 90 км/ч. и двупосочното преминаване в платното в посока София ще останат валидни до 30 юни. Движението на тежкотоварните камиони над 12 тона по въпросния участък от магистралата е ограничено и в двете посоки, като водачите трябва да използват обходни маршрути.  До 10 юни включително движението по пътя Пловдив – Асеновград, от изхода на град Пловдив до град Асеновград, ще се извършва двупосочно в едното платно, поради ремонтни дейности в участъка. Забранено е движението за моторни превозни средства с височина на 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. Пътните настилки на територията на Пловдивска област са частично мокри, в планинските райони – мокри и хлъзгави. От Областното пътно управление предупреждават за повишена опасност от образуването на свлачища и срутища по пътищата Кричим-Девин, Югово-Лъки и Асеновград-Смолян.\r\nДвижението на територията на град Пловдив се извършва с нормална интензивност и без затруднения към този час. Не се отчита струпване на автомобили по главните градски булеварди и по входно-изходните артерии. Пътните настилки на територията на града са частично мокри.\r\nТони МИХАЙЛОВ", "date": "2018.06.10", "title": "Пловдив: Забранено е движението за моторни превозни средства с височина на 4 метра през тунелите по пътя Асеновград - Нареченски бани"}
{"url": "http://www.focus-news.net/news/2018/06/10/2532103/denyat-10-yuni-v-svetovnata-istoriya.html", "text": "2015 г. \r\nПрезидентът на САЩ Барак Обама изпраща в Ирак допълнително 450 военни за борба с „Ислямска държава“.2014 г. \r\nВторият по големина град в Ирак Мосул е завзет от бойци на „Ислямска държава в Ирак и Леванта“.2012 г. \r\nНа първия тур от парламентарните избори във Франция победа удържат левите партии.2011 г. \r\nПо статистика на ООН заразените от СПИН по света са 30 милиона. За половината от тях богатите страни поеха ангажимент пред ООН за съдействие за универсално им лечение до 2015 г. като отблокират финансирането на борбата срещу СПИН на международно ниво.2006 г. \r\nБашар ал Джаафари е избран за посланик на Сирия в ООН. Той заменя на поста Файсал Мекдад, който е назначен за заместник-министър на външните работи през месец февруари.\r\nСамоубиват се трима затворници от затвора Гуантанамо, Куба. Те са открити мъртви в своите килии от надзирателите рано сутринта. Военните лекари установяват смъртта им. Най-вероятната причина за тяхната смърт е самоубийство.2003 г. \r\nНАСА изстрелва първата част на “Спирит Роувър”, с което се поставя началото на изследването на Марс. Той представлява двоен робот, чиято задача е да търси информация за наличието на вода на Марс. Изпратен е на две части на 10 юни и 7 юли 2003 г.1999 г. \r\nСъздава се Пактът за стабилност на Балканите. Целта е възстановяване на балканските държави след края на войната в Косово. Пактът за стабилност на Балканите е подписан от страните на Балканите, основните донорски държави и международни организации като Европейската Общност, Световната Банка (СБ), Европейската Банка за Възстановяване и Развитие (ЕБВР), Европейката Инвестиционна Банка (ЕИБ), Организацията за Икономическо Сътрудничество и Развитие (ОИСР).\r\nПроектите в региона са подкрепяни и от НАТО и ОССЕ. В обсега на действията от октомври 2000 г. е включена и бивша Югославия. Координаторът се избира от външните министри на страните от ЕС с мандат от 4 год. – в периода 1999 г. – 2002 г. това е Бодо Хомбах, а от 2002 г. - Ерхард Бузек.\r\nПри включването си в Пакта страните дават обещание да полагат усилия за постигането на стабилност, икономическо развитие, борба с корупцията и защита на човешки права.\r\nЦелите на Пакта за стабилност са: допринасяне за стабилността в региона чрез финансиране на локални проекти, които да бъдат осъществени в рамките на т.нар. Югоизточна Европейска регионална работна група, състояща се от три работни маси: Работна маса по демокрация и човешки права (Работна маса 1 ); Работна маса по икономическо възстановяване, развитие и сътрудничество ( Работна маса 2 ); Работна маса по сигурността ( Работна маса 3). Очаква се възстановителните дейности да бъдат приключени в рамките на петгодишен период. Проектите са разделени на три пакета: Спешни, В близък план и Стандартни.\r\nВсички проекти в Пакет “Спешни” са предварително предвидени да стартират до март 2001 г., докато тези от “ В близък план” - в рамките на следващите две години.\r\nСумите от 1,8 милиарда евро са одобрени на регионалната конференция на донорите, проведена през март 2000 г. в Брюксел. Донорската конференция обещава 0,6 милиарда допълнително за пакет “В близък план”.1985 г. \r\nИзраелската армия се изтегля от Ливан след 1099 дни окупация.1973 г. \r\nНАСА изпраща “Радио Астрономичен Изследовател 49” в орбита около Луната. Апаратът има за цел не да взима проби от Луната, а да блокира радио смущенията от Земята.1967 г. \r\nСССР прекъсва дипломатическите си отношения с Израел заради започнатата от Йерусалим Шестдневна война срещу Сирия, Египет и Йордания. Дипломатическите отношения са възстановени едва през 1991 г.1947 г. \r\nХари Труман става първият американски президент, посетил Канада.\r\nТруман е 33-ият президент на САЩ. Работи като писар, счетоводител, фермер, собственик на галантериен магазин. Завършва право. Участва в Първата световна война (1914-1918 г.). Работи като съдия, председател на окръжния съд в щата Мисури (1926-1934 г.). В периода 1934-1944 г. става сенатор. От януари 1945 г. е вицепрезидент. Труман дава заповедта за атомната бомбардировка на японските градове Хирошима и Нагазаки (август 1945 г.). Участва в Потсдамската среща и подписва Потсдамските споразумения. След Втората световна война е принуден от агресивността на Й. В. Сталин да вземе курс за защита на демокрацията, свободата и независимостта на народите в Западна Европа и други части на света. Започва икономическа помощ на САЩ за възстановяване на разрушената от войната икономика на западноевропейски страни (доктрина “Труман”, план “Маршал”). Организира борбата на американското общество срещу тоталното настъпление на комунизма.1940 г.", "date": "2018.06.10", "title": "Денят 10 юни в световната история"}
{"url": "http://www.focus-news.net/news/2018/06/10/2532106/burgas-prodalzhavat-remontnite-deynosti-po-otsechkite-kv-vetren-burgas-i-slanchev-bryag-burgas.html", "text": "Продължават ремонтните дейности по отсечките кв. „Ветрен“- Бургас и Слънчев бряг – Бургас. Това съобщи за Радио Фокус\" – Бургас дежурният в Областно пътно управление. Въведена е временна организация на движението в града заради преасфалтиране на част от пътя кв. „Ветрен“ – Бургас. Във връзка с извършването на ремонтни дейности на асфалтовата настилка на пътя София – Бургас, платното в посока от квартал „Ветрен“ към Бургас ще бъде временно затворено за движение на моторни превозни средства. Движението се осъществява двупосочно в платното за движение към кв. „Ветрен“. Временната организация на движението е в сила  до 30 юни т. г.\r\nИзвършват се ремонтни дейности и на пътя Слънчев Бряг – Бургас с изграждане на второ платно, в участъка Поморие-Ахелой. Движението на автомобили е отклонено по алтернативните маршрути, както следва: Бургас – Ахелой през Каблешково; Поморие – Ахелой през Каменар. Съгласно графика на фирмата изпълнител, ремонтите трябва да приключат до 18 юни тази година.\r\nПо интензивно е движението  по централните градски улици, но без образували се задръствания. Пътищата са сухи и нормално проходими. Няма ограничения на видимостта.\r\nНа входно-изходните пътни артерии на Бургас движението се осъществява нормално, без задръствания.\r\nИнтензивен е трафикът  по основните улици и булеварди. Натоварено е движението  и в района на кръговото кръстовище “Трапезица” и пред Окръжна болница.  Спокоен е трафикът в района на кръстовището между улиците „Спортна“ и „Индустриална“, както и по бул. „Сан Стефано“ и участъци от бул. “Демокрация”.\r\nЯнислава КРЪСТЕВА", "date": "2018.06.10", "title": "Бургас: Продължават ремонтните дейности по отсечките кв. „Ветрен“ -  Бургас и Слънчев бряг – Бургас"}
{"url": "http://www.focus-news.net/news/2018/06/10/2532104/b92-sarbiya-desetki-hilyadi-rumantsi-protestiraha-sreshtu-zloupotrebite-v-pravosadnata-sistema.html", "text": "Десетки хиляди румънци излязоха по улиците на Букурещ в знак на протест срещу „злоупотребите в правосъдната система“, предава белградското радио B92. Демонстрациите бяха организирани от управляващата коалиция, водена от Социалдемократическата партия, като част от опитите да се справи с протестите на онези граждани, според които правителството възпрепятства антикорупционните процеси в страната. \r\nПремиерът Виоркика Дънчила и други министри се включиха в акцията, която по данни на полицията събра около 150 000 души. На транспарантите, издигнати от протестиращите в столицата, можеше да бъдат прочетени лозунги като „Спрете сталинисткия процес“ и „Искаме правосъдие, а не политическа полиция\".\r\nЛивиу Драгня, смятан за най-силната политическа фигура в страната, очаква присъдата си в процеса за корупция на 21 юни. Той бе уличен в организирането на престъпна група и фалшифициране на документи за средствата от европейските фондове. Тереза Герова", "date": "2018.06.10", "title": "B92 (Сърбия): Десетки хиляди румънци протестираха срещу „злоупотребите в правосъдната система“"}
{"url": "http://www.focus-news.net/news/2018/06/10/2532107/deutsche-welle-bukureshtkata-devyatka-prizovava-nato-da-ukrepi-iztochniya-flang.html", "text": "Девет източноевропейски членове на НАТО подписаха във Варшава декларация, с която призоваха Алианса да засили присъствието си по Източния фланг и да се противопостави на заплахите, произтичащи от Русия, отбелязва Deutsche Welle.\r\nЗасилването на бойната мощ и военната мобилност на НАТО е крайно важно в „контекста на политиката на сдържане и отбрана на Източния фланг на Алианса“, се казва в декларацията на т.нар. Букурещка девятка (В9), група от девет държави от Източна Европа, членки на НАТО. \r\nВ заявлението, което ще бъде представено на юлската среща на върха на Алианса в Брюксел, са засегнати още темите за конфликта в Източна Украйна и за действията на Русия, „насочени към подриване на основните правила на реда в Европа и създаване на нестабилност в Близкия Изток и Северна Африка“. \r\nСред подписалите декларацията са президентите на Полша, Словакия, Унгария, Румъния, България и страните от Балтийския регион – Естония, Латвия и Литва. Чешката република бе представена на срещата от член на парламента в Прага. \r\nТова е втората по рода си декларация на В9. Първата е от ноември 2015 г., когато в рамките на среща в румънската столица Букурещ участниците се обърнаха с призив към НАТО да предприеме допълнителни мерки за укрепване на Източния фланг на блока във връзка с разрастващата се криза в Украйна. В резултат на Варшавската среща на НАТО бе взето решение за разполагане на допълнителни сили в Полша и балтийските страни, припомнят от редакцията. Тереза Герова", "date": "2018.06.10", "title": "Deutsche Welle: Букурещката девятка призовава НАТО да укрепи Източния фланг"}
{"url": "http://www.focus-news.net/news/2018/06/10/2532101/faz-vapreki-otteglyaneto-na-donald-tramp-germanskoto-pravitelstvo-podkrepi-obshtoto-komyunike-na-g-7.html", "text": "Канцлерът на ФРГ Ангела Меркел реагира с неохота на оттеглянето на американския президент Доналд Тръмп от общото комюнике след срещата на лидерите на Г-7, отбелязва германският национален ежедневник Die Frankfurter Allgemeine Zeitung.\r\n„Германия застава зад съвместно одобреното комюнике\", заяви говорител на правителството в Берлин след пристигането на Меркел от срещата на Г-7 в Канада. Тръмп оправдава решението си с реакцията на канадския домакин на срещата на върха – премира Джъстин Трюдо, по отношение на наказателните тарифи на САЩ за стомана и алуминий. В заключение Трюдо подчерта, че наказателните тарифи на Вашингтон срещу Европейския съюз и Канада, оправдани със запазването на американските интереси в областта на сигурността, са „малко обидни\".Тереза Герова", "date": "2018.06.10", "title": "FAZ: Въпреки оттеглянето на Доналд Тръмп – германското правителство подкрепи общото комюнике на Г-7"}
{"url": "http://www.focus-news.net/news/2018/06/10/2532110/plovdiv-zabraneno-e-dvizhenieto-za-motorni-prevozni-sredstva-s-visochina-nad-4-metra-prez-tunelite-po-patya-asenovgrad-narechenski-bani.html", "text": "Трафикът на територията на Пловдивска област се осъществява с нормална интензивност към този час. Това съобщиха за Радио „Фокус“ – Пловдив от Областното пътно управление. По-интензивен трафик се отчита по пловдивския участък на АМ „Тракия“. Водачите трябва да бъдат особено бдителни в участъка на магистралата от км 134 до км 156, по който се извършват ремонтни дейности. Въведеното ограничение за движение с до 90 км/час и двупосочното преминаване в платното в посока София ще останат валидни до 30 юни. Движението на тежкотоварните камиони над 12 тона по въпросния участък от магистралата е ограничено и в двете посоки, като водачите трябва да използват обходни маршрути. До 10 юни включително движението по пътя Пловдив – Асеновград, от изхода на град Пловдив до град Асеновград, ще се извършва двупосочно в едното платно, поради ремонтни дейности в участъка. Забранено е движението за моторни превозни средства с височина на 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин. Пътните настилки на територията на Пловдивска област са частично мокри, в планинските райони – мокри и хлъзгави. От Областното пътно управление предупреждават за повишена опасност от образуването на свлачища и срутища по пътищата Кричим - Девин, Югово - Лъки и Асеновград - Смолян.\r\nДвижението на територията на град Пловдив се извършва с нормална интензивност и без затруднения към този час. Не се отчита струпване на автомобили по главните градски булеварди и по входно-изходните артерии. Пътните настилки на територията на града са частично мокри.\r\nТони МИХАЙЛОВ", "date": "2018.06.10", "title": "Пловдив: Забранено е движението за моторни превозни средства с височина над 4 метра през тунелите по пътя Асеновград - Нареченски бани"}
{"url": "http://www.focus-news.net/news/2018/06/10/2532094/yambol-praskane-sreshtu-karlezhi-i-komari-shte-bade-izvarsheno-v-grada.html", "text": "Ще бъдат извършено поредните пръскания срещу кърлежи и комари на територията на община Ямбол. Това съобщиха от пресцентъра на Общината. Пръсканията се извършват в тъмната част на денонощието, както заради горещото време, така и с оглед движението на граждани по местата за обществено ползване.\r\nДнес от 22.00 до 06.00 часа ще бъде обработката срещу кърлежи. Дезакаризацията ще обхване общо 577 декара - централна градска част, жилищните комплекси, промишлената зона и парковите площи.\r\nКампанията на Община Ямбол срещу вредители стартира през април и ще продължи до края на летния сезон.", "date": "2018.06.10", "title": "Ямбол: Пръскане срещу кърлежи и комари ще бъде извършено в града"}
{"url": "http://www.focus-news.net/news/2018/06/10/2532111/burgas-zavarshva-15-to-yubileyno-izdanie-na-mezhdunarodniya-festival-za-tsarkovna-muzika-dostoyno-esty-v-pomorie.html", "text": "Завършва 15-то юбилейно издание на международния фестивал за църковна музика „Достойно есть“ в Поморие, предаде репортер на Агенция \"Фокус\". Фестивалът се проведе с благословението на Негово високопреосвещенство Сливенския митрополит Йоаникий и под патронажа на кмета на Поморие Иван Алексиев. За откриването в Поморие дойдоха още двама митрополити - Техни високопреосвещенства Западно и Средноевропейски митрополит Антоний и Старозагорски митрополит Киприан. Заедно с Дядо Йоаникий те отслужиха водосвет и пожелаха успех на хористите и техните ръководители. Организатори на фестивала са Община Поморие, Сливенска света митрополия и настоятелството на поморийския храм „Рождество Богородично“.\r\nТази година във фестивала вземат участие хорове от България, Германия, Молдова, Украйна, Румъния, Русия, Сърбия, Македония и Полша.\r\nПри откриването духовниците и участниците в музикалния форум преминаха в лития през града, носейки иконата на св. Богородица – „Достойно есть“, донесена специално от патриаршеската катедрала \"Св. Александър Невски\" в София, която ще остане за поклонение в града до края на фестивала.\r\nФестивалът, утвърдил се като най-голямата проява на православната църковна музика, завършва днес с Божествена света Литургия.\r\nНикола ПЕТКОВ", "date": "2018.06.10", "title": "Бургас: Завършва 15-то юбилейно издание на международния фестивал за църковна музика „Достойно есть“ в Поморие"}
{"url": "http://www.focus-news.net/news/2018/06/10/2532113/veliko-tarnovo-ogranicheno-e-dvizhenieto-po-patya-mezhdu-gorna-oryahovitsa-i-selo-arbanasi-zaradi-remontni-deynosti.html", "text": "Ограничено е движението по пътя между Горна Оряховица и село Арбанаси. В отсечката от  км 44+090 до км 46+474 текат ремонтни дейности, съобщиха за Радио „Фокус“ – Велико Търново от Областно пътно управление. Срокът за приключване на преасфалтирането е края на юни. Обходният маршрут е през село Шереметя. Времето е облачно, без валежи и намалена видимост. Движението е спокойно. Допълнително въведени ограничения в областта няма. Изграждането на пътна връзка затруднява движението в участък от пътя между село Поликраище и Елена. Нека водачите се движат с повишено внимание от км 16+800 до км 17+570. Срокът за приключване на дейностите е 12 юни. До тогава трафикът се пренасочва в една лента. Отворен за движение е Проходът на Републиката, но там все още е в сила предупреждението за опасност от падащи камъни. Нека шофьорите карат внимателно и със съобразена скорост. Ограничено е движението в участък от пътя между селата Стефан Стамболово и Обединение. Забраната е въведена за отсечката от км 16+700 до км 26+113, а причината е извършване на ремонтни дейности. Обходният маршрут е през село Полски Сеновец и град Полски Тръмбеш. Ремонтите трябва да приключат до края на юни.\r\nЛуиза ТРАНЧЕВА", "date": "2018.06.10", "title": "Велико Търново: Ограничено е движението по пътя между Горна Оряховица и село Арбанаси заради ремонтни дейности"}
{"url": "http://www.focus-news.net/news/2018/06/10/2532109/pravoslavnata-tsarkva-chestva-sv-bogoroditsa-dostoyno-esty-svetite-apostoli-vartolomey-i-varnava-i-svetitelyat-hirurg-luka-voyno-yasenetski-simferopolski-na-11-yuni.html", "text": "Православната църква чества Св. Богородица \"Достойно есть\", светите апостоли Вартоломей и Варнава и светителят - хирург Лука Войно-Ясенецки Симферополски, на 11 юни. По този повод в понеделник Негово Високопреосвещенство Пловдивският митрополит Николай ще оглави архиерейска св. Литургия в митрополитския храм \"Св. вмчца Марина\" в град Пловдив, предаде репортер на Агенция \"Фокус\".\r\nНачалото на литургията ще бъде в 09.00 ч. \r\nВ храма се съхранява частица от св. мощи на св. Лука архиепископ Симферополски Кримски Чудотворец, която ще бъде изложена за поклонение на православните християни. \r\nНикола ПЕТКОВ", "date": "2018.06.10", "title": "Православната църква чества Св. Богородица \"Достойно есть\", светите апостоли Вартоломей и Варнава и светителят - хирург Лука Войно-Ясенецки Симферополски на 11 юни"}
{"url": "http://www.focus-news.net/news/2018/06/10/2532092/hurriyet-vashington-i-ankara-se-dogovoriha-za-patruli-v-manbidzh.html", "text": "Турски и американски войници ще патрулират в ключовия северен сирийски град Манбидж като част от споразумението, постигнато между Вашингтон и Анкара по-рано тази седмица, съобщава вестник Hurriyet, като се позовава на изявление на турския министър на отбраната Нуретин Джанакли. \r\nГоворейки в Брюксел след срещата на върха на НАТО, военният министър на Анкара разкри, че е провел среща с американския си колега Джеймс Матис. „Имахме много подробна, конструктивна и положителна среща за пътната карта на Манбидж\", увери Джанакли.\r\nТурция нееднократно призоваваше САЩ да оттеглят подкрепата си за „Народни отряди за самозащита“ (YPG), които Анкара третира като издънка на забранената в страната „Кюрдска работническа партия“ (ПКК). Подкрепяната от САЩ сила участва в борбата срещу „Ислямска държава“ и изтласкването на джихадистите от Северна Сирия, включително от Манбидж. .Тереза Герова", "date": "2018.06.10", "title": "Hurriyet: Вашингтон и Анкара се договориха за патрули в Манбидж"}
{"url": "http://www.focus-news.net/news/2018/06/10/2532114/pazardzhik-remontni-deynosti-se-izvarshvat-po-pat-belitsa-poibrene-i-pat-pazardzhik-vetren.html", "text": "Спокойно е движението по главните пътища на областта. Това съобщи за Радио „Фокус“ – Пазарджик дежурният в Областно пътно управление - Пазарджик. Движението по третокласния път Белица – Поибрене от 30 до 35 км се осъществява в една лента чрез поетапно затваряне на лява и дясна ленти за движение поради частични ремонтни дейности на асфалтовата настилка. Движението по пътя Пазарджик – Ветрен се осъществява в една лента до 22 км чрез поетапно затваряне на лява и дясна ленти за движение поради частични ремонтни дейности на асфалтовата настилка. Ограничение има на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2018.06.10", "title": "Пазарджик: Ремонтни дейности се извършват по път Белица - Поибрене и път Пазарджик - Ветрен"}
{"url": "http://www.focus-news.net/news/2018/06/10/2532112/kayl-skot-poslanik-na-sasht-v-sarbiya-es-shte-prodalzhava-da-ima-vodeshta-rolya-v-dialoga-belgrad-prishtina.html", "text": "Европейският съюз ще продължава да води диалога за нормализиране на двустранните отношения между Сърбия и Косово. Това увери посланика на САЩ в Белград Кайл Скот, подчертавайки, че включването на страната му в преговорите зависи от „други фактори“, съобщава електронното издание Gazeta Express. \r\n„Диалогът трябва да продължи със споразумение между Белград и Прищина. Европейският съюз води този диалог, ние сме доволни от него и смятаме, че трябва да остане така\", подчерта Скот пред журналисти в сръбската столица. \r\nСъгласно думите на американския дипломат, не САЩ, а „цялата международна общност трябва да играе роля в процеса на диалога“, като същевременно увери, че Вашингтон подкрепя устойчивия мир в региона.\r\nВ петък сръбският държавен глава Александър Вучич заяви, че очаква диалогът между Белград и Прищина да бъде възобновен до края на юни. Същевременно обаче политическите партии в Косово оспорват ролята на президента на Косово Хашим Тачи като главен преговарящ за Прищина в диалога с Белград, воден под егидата на ЕС в Брюксел.Тереза Герова", "date": "2018.06.10", "title": "Кайл Скот, посланик на САЩ в Сърбия: ЕС ще продължава да има водеща роля в диалога Белград-Прищина"}
{"url": "http://www.focus-news.net/news/2018/06/10/2532115/mrrb-blizo-300-obekta-ot-vik-infrastrukturata-shte-se-rekonstruirat-i-izgrazhdat-v-stranata-s-evropeysko-finansirane-do-2023-g.html", "text": "Близо 300 обекта от ВиК инфраструктурата ще се реконструират и изграждат в страната с европейско финансиране до 2023 г. Обектите са определени с изготвените от Министерството на регионалното развитие и благоустройството (МРРБ) Регионални прединвестиционни проучвания (РПИП) в 14 области. Това съобщиха от пресцентъра на Министерство на регионалното развитие и благоустройството. Това са 19 пречиствателни станции за питейни и отпадъчни води, близо 1300 км водопроводи и канализация, 146 помпени станции и други съоръжения в 51 населени места. Обектите са определени от МРРБ, в момента вървят съгласувателни процедури по екологичното законодателство. По процедура Министерството на околната среда и водите (МОСВ) трябва да се произнесе дали е необходимо да се извърши оценка за въздействието върху околната среда (ОВОС) на изготвените РПИП за всяка една от 14-те обособени територии. Очаква се строителството на някои от обектите да започне още в края на 2018 г., а за други - през 2019 г.\r\nПланираните инвестиции са в размер на 1,59 млрд. лв. от Оперативна програма „Околна среда 2014-2020 г.“ С реализацията на проекта от подобрени ВиК услуги ще се ползват над 2 млн. българи. Благоприятен ще бъде ефектът и върху околната среда, защото ще се ограничи замърсяването на почвите и реките с отпадъчни води. \r\nЗа първи път проектите ще се изпълняват от ВиК операторите. Друга новост е, че всеки един от тях ще се реализира с оглед на най-неотложните нужди на отделните области. Подобно приоритизиране на инвестициите не е правено досега в България. При реконструкциите ще се използват съвременни инженерни решения. Това ще гарантира, че ремонтите няма да се отразят негативно на онези участъци, които не са рехабилитирани. \r\nИнвестициите са ключови за сектора, в който са съсредоточени големи активи. Над 90 хил. км е ВиК мрежата в страната в момента. Наред с тях работят 5430 резервоара, 3370 помпени станции за питейни води, 67 пречиствателни станции за питейни води и още 97 за отпадъчни. Тази стратегическа инфраструктура обаче трябва да се развива, модернизира и поддържа непрекъснато, за което са необходими огромни инвестиции.", "date": "2018.06.10", "title": "МРРБ: Близо 300 обекта от ВиК инфраструктурата ще се реконструират и изграждат в страната с европейско финансиране до 2023 г."}
{"url": "http://www.focus-news.net/news/2018/06/10/2532117/blagoevgrad-natovaren-e-trafikat-po-avtomagistrala-struma-i-glaven-pat-e-79-v-posoka-gartsiya.html", "text": "Натоварен е трафикът по автомагистрала „Струма“ и главен път Е-79 в посока Гърция. Това съобщиха за Радио „Фокус“ – Пирин от Областно пътно управление – Благоевград. Без проблеми се осъществява движението по второкласен път-19 Симитли – Гоце Делчев. Няма данни за образуването на задръствания или колони от автомобили. Пътните настилки са сухи и нормално проходими, времето е слънчево и топло. Няма регистрирани инциденти на пътя през изминалата нощ. В областта няма въведени ограничения за движението на леки и товарни автомобили заради ремонти.\r\nЛивия НИНОВА", "date": "2018.06.10", "title": "Благоевград: Натоварен е трафикът по автомагистрала „Струма“ и главен път Е-79 в посока Гърция"}
{"url": "http://www.focus-news.net/news/2018/06/10/2532118/mvnr-na-rusiya-evropa-i-sasht-prokarvat-ideyata-za-silova-operatsiya-v-donbas.html", "text": "Европейските и американските партньори на Русия прокарват идеята за силова операция за „налагане на мир“ в Донбас чрез международна военногражданска администрация. Това се казва в разпространен коментар от Министерството на външните работи на Руската федерация в навечерието на срещата в Берлин на първите дипломати на страните от „нормандската четворка“ – Германия, Франция, Украйна и Русия, предава EA Daily.\r\nОсновна тема на дискусиите в германската столица ще стане „комплекс от мерки по изпълнението на Минските споразумения“ от 12 февруари 2015 г., а също договореностите, достигнати в хода на срещите на ниво „нормандски формат“ – от 2 октомври 2015 г. в Париж и от 19 октомври 2016 г. в Берлин. Участниците ще обсъдят ситуацията в зоната на конфликта и изпълнението на поетите военни, икономически, социални и хуманитарни задължения. \r\n„Събитията от последно време показват, че киевските власти нямат намерение да изпълняват Минските задължения, грубо извъртат логиката и последователността им, изкуствено свързвайки готовността си да напреднат по политически път с пълната военна капитулация на Донбас, контрола на границата с Русия“, констатират във външнополитическото ведомство в Москва, същевременно подчертавайки, че ситуацията в Източна Украйна се изостря. \r\n„Що се отнася до присъствието на ООН в Донбас, както е известно, през септември 2017 г. Русия внесе в Съвета за сигурност на ООН съответната резолюция. Въпреки това до този момент не сме получили писмен отговор на този документ. Вместо това нашите европейски и американски партньори прокарват идеята за силова операция за „налагане на мир“, установен в региона до провеждане на местни избори, чрез международна военногражданска администрация. Подобни предложения, в разрез с Минските споразумения, са отхвърлени от Донецк и Луганск. Всички форми на международна помощ за решаване на вътрешната украинска криза, включително от ООН, трябва да се основават на съгласието на самите страни в конфликта - Киев и Донбас\", подчертават от руското министерството на външните работи.\r\nНа 11 юни първият дипломат на Москва Сергей Лавров ще участва в среща на външните министри от „нормандския формат“, която ще се състои в Берлин по инициатива на ръководителя на германската дипломация Хайко Маас. Тереза Герова", "date": "2018.06.10", "title": "МВнР на Русия: Европа и САЩ прокарват идеята за силова операция в Донбас"}
{"url": "http://www.focus-news.net/news/2018/06/10/2532119/gabrovo-remontni-deynosti-se-izvarshvat-po-patya-mezhdu-sevlievo-i-gabrovo-v-rayona-na-selo-novakovtsi.html", "text": "Ремонтни дейности се извършват в участък от пътя между Севлиево и Габрово. В отсечката от км 18+000 до км 18+965 в района на село Новаковци, тече ремонт на пътно съоръжение при км 18+693. Движението по направление Габрово – Севлиево се организира  през селата Горна Росица, Райновци, Враниловци и град Севлиево. В обратна посока се преминава през селата Горна Росица, Гъбене, Райновци и Враниловци. От Областно пътно управление – Габрово уточниха за Радио „Фокус“ – Велико Търново, че ремонтът трябва да приключи до 12 септември, а на място е поставена  необходимата пътна сигнализация. Условията за пътуване в областта са нормални. Времето е облачно, настилките са предимно сухи. В едната лента се пренасочва трафикът в друг участък от път Севлиево – Драгановци. В отсечката от км 7+331 до км се 13+138 се извършва укрепване на стена и ремонт на съоръжения. Дейностите трябва да приключат до края на октомври. Движението в друга част на  път II-44 Драгановци – Габрово – от км 14+600 до км 23+978,36 и от км 25+731 до км 28+972,75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Срокът за приключване е 25 декември. Отворен за движение е проходът Шипка, но там остава забраната за товарни автомобили над 12 тона.\r\nЛуиза ТРАНЧЕВА", "date": "2018.06.10", "title": "Габрово: Ремонтни дейности се извършват по пътя между Севлиево и Габрово в района на село Новаковци"}
{"url": "http://www.focus-news.net/news/2018/06/10/2532121/sofiya-vremenno-dvizhenieto-se-osashtestvyava-v-edna-lenta-po-pat-i-1-churek-vrachesh-v-posoka-sofiya-poradi-otkachilo-se-remarke-na-tezhkotovaren-avtomobil.html", "text": "Временно движението се осъществява в една лента по път I-1 Чурек – Врачеш в посока София поради откачило се ремарке на тежкотоварен автомобил. Това съобщиха от пресцентъра на Агенция \"Пътна инфраструктура\". Движението се регулира от Пътна полиция.", "date": "2018.06.10", "title": "София: Временно движението се осъществява в една лента по път I-1 Чурек – Врачеш в посока София поради откачило се ремарке на тежкотоварен автомобил"}
{"url": "http://www.focus-news.net/news/2018/06/10/2532120/otkrito-e-tyaloto-na-11-godishnoto-momche-izcheznalo-v-reka-struma-kray-kresna.html", "text": "Открито е тялото на 11-годишното момче, изчезнало, докато се e къпело в река Струма край Кресна, научи Радио „Фокус“ – Пирин от свой източник. В операцията по неговото издирване са участвали екипи на полицията, пожарната и Българския червен кръст.", "date": "2018.06.10", "title": "Открито е тялото на 11-годишното момче, изчезнало в река Струма край Кресна"}
{"url": "http://www.focus-news.net/news/2018/06/10/2532122/blagoevgrad-bez-problemi-se-osashtestvyava-preminavaneto-na-avtomobili-prez-gkpp-kulata.html", "text": "Нормално се извършва преминаването през граничен пункт „Кулата“. Това съобщиха за Радио „Фокус“ – Пирин от Гранична полиция. Няма данни за образуването на задръствания или колони от леките и товарни автомобили. Без проблеми се осъществява и преминаването през граничен пункт „Илинден“, както и на пунктове между България и Македония, които се намират в Благоевградска област.\r\nЛивия НИНОВА", "date": "2018.06.10", "title": "Благоевград: Без проблеми се осъществява преминаването на автомобили през ГКПП „Кулата“"}
{"url": "http://www.focus-news.net/news/2018/06/10/2532116/veliko-tarnovo-liturgiya-po-sluchay-nedelya-na-vsichki-balgarski-svetii-be-otsluzhena-v-katedralniya-hram-rozhdestvo-bogorodichno.html", "text": "Литургия по случай Неделя на Всички български светии бе отслужена в катедралния храм „Рождество Богородично“, предаде репортер на Радио „Фокус“ – Велико Търново. Камбанен звън постави началото на празничния ден, известен още като Неделя след Петдесетница на светиите. Днес църквата почита паметта на св. свщмчк Тимотей, еп. Брусенски. Празникът е посветен и на  тези светци, чиито имена не знаем. Измолва се молитвеното им застъпничество и благословение над целия български народ.\r\nНеделя на Всички български светии е най-новият подвижен празник в нашия църковен календар. Днес се отдава почит към всички исторически личности, живели по нашите земи, които са канонизирани за светци.\r\nКанонизираните за светци българи са 104. Последните канонизации в Българската православна църква са извършени по времето на патриарх Кирил. На 26 юли 1962 година Св. Синод провъзгласява за светец на нашата църква преп. Паисий Хилендарски, по случай 200-годишнината от написване на История Славянобългарска. В този период е канонизиран и Св. Софроний Врачански.\r\nИмен ден днес празнуват Асен, Асенка, Аспарух, Ася, Десислава, Десислав, Десина, Крум, Камен, Камена, Кремена, Панайот, Румен, Румяна, Чавдар.\r\nЛуиза ТРАНЧЕВА", "date": "2018.06.10", "title": "Велико Търново: Литургия по случай Неделя на Всички български светии бе отслужена в катедралния храм „Рождество Богородично“"}
{"url": "http://www.focus-news.net/news/2018/06/10/2532124/kyustendil-v-edna-lenta-se-izvarshva-dvizhenieto-po-patya-v-rayona-na-rilskiya-manastir-poradi-svlichane-na-skalna-masa-na-patnoto-platno.html", "text": "Движението по път III-107 в района на Рилски манастир от км 27+600 до км 27+800 се извършва в една лента поради свличане на скална маса на пътното платно. Участъкът е сигнализиран с пътни знаци отново до 15 юни. Това съобщиха за Радио „Фокус“ – Кюстендил от Областно пътно управление – Кюстендил. Движението в участъка Долна Диканя – Тунел „Блатино” на автомагистрала „Струма“ трябва да се осъществява с повишено внимание поради косене на тревни площи. Участъкът е сигнализиран с пътни знаци до 15 юни. Движението по път ІІІ-623 в участъка Бобов дол – Жедна от км 14+800 до км 15+560 се осъществява с повишено внимание поради изграждане на ново трасе – усвояване на нови площи от км 14+850 до км 15+550. Участъкът е сигнализиран съгласно проект за временна организация и безопасност на движението до 08 септември. Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360 за срок до 30 юни. Трафикът по основните пътни артерии в областта е нормално натоварен. Преминаването през ГКПП „Гюешево“ се извършва без проблеми.\r\nЛивия НИНОВА", "date": "2018.06.10", "title": "Кюстендил: В една лента се извършва движението по пътя в района на Рилския манастир поради свличане на скална маса на пътното платно"}
{"url": "http://www.focus-news.net/news/2018/06/10/2532123/tv-21-makedoniya-ne-se-predvizhdat-obezshteteniya-za-shtetite-ot-buryata-v-skopie.html", "text": "Не се предвиждат обезщетения за щетите от бурята в Скопие, предава македонският телевизионен канал „ТВ 21“.\r\nИзкоренени дървета върху автомобили, скъсани електрически и телефонни кабели, улици, превърнати в реки. Така изглеждане Скопие след бурята, която продължи само 25 минути. \r\nСъгласно разпространената информация, за краткия период на стихията са паднали 11 литра вода на квадрарен метър, а вятърът е достигал до 90 километра в час. Десетки автомобили в Скопие бяха повредени от паднали дървета. поради силни ветрове. Но обезщетение няма да има за нито един от потърпевшите.\r\nКметът на македонската столица, Петре Шилегов убеждава, че канализационната мрежа и улиците на града без проблем ще абсорбират новите валежи, които се очакват. Освен в Скопие, обилни превалявания имаше в редица населени места в Западна и Северна Макдония. Най-голямо количество валежи са измерени в Куманово – 20 литра на квадратен метър. \r\nБури обхванаха целия регион на Балканите. Най-засегната от тях се оказа Словения, където в събота удари градушка с размерите на топка за тенис. Тереза Герова", "date": "2018.06.10", "title": "„ТВ 21“ (Македония): Не се предвиждат обезщетения за щетите от бурята в Скопие"}
{"url": "http://www.focus-news.net/news/2018/06/10/2532126/sofiya-vazstanoveno-e-dvizhenieto-po-pat-i-1-churek-vrachesh-v-posoka-sofiya.html", "text": "Възстановено е движението по път I-1 Чурек – Врачеш в посока София. Това съобщиха от пресцентъра на Агенция \"Пътна инфраструктура\".", "date": "2018.06.10", "title": "София: Възстановено е движението по път I-1 Чурек – Врачеш в посока София"}
{"url": "http://www.focus-news.net/news/2018/06/10/2532125/sport-spechelihme-samo-geym-sreshtu-polsha.html", "text": "Националният отбор на България отстъпи отстъпи на Полша 1:3 (21:25, 26:24, 18:25,19:25) в последния си мач от група 10 във Волейболната лига на нациите. С това родните представители останаха само с една победа над домакина Япония на турнира Осака, след две загуби от Италия и Полша.\r\nЗа България с най-голям актив бе Розалин Пенчев с 15 точки, Боян Йорданов завърши с 13, а Николай Пенчев добави 12 точки.\r\nНай-резултатен за успеха на Полша беше Давид Конярски с 18 точки, а Бартош Кволек добави 17 точки.\r\nВенцислав ДРАГОМАНОВ", "date": "2018.06.10", "title": "Спорт: Спечелихме само гейм срещу Полша"}
{"url": "http://www.focus-news.net/news/2018/06/10/2532128/daily-sabah-turtsiya-shte-uvelichi-razhodite-si-za-otbrana-do-60-miliarda-dolara.html", "text": "Държавният глава на Турция Реджеп Тайип Ердоган обеща разходите за отбрана на страната да бъдат увеличени до 60 милиарда долара, съобщава вестник Daily Sabah.\r\nВ рамките на предизоборен митинг в столицата Анкара, Ердоган заяви, че през последните 16 г. броят на проектите в областта на отбраната се е увеличил от 66 на 600, общата стойност на която е 43 млрд. долара. С новите проекти военните разходи ще бъдат увеличени до 60 млрд. долара, поясни Ердоган. \r\nОт редакцията подчертават, че на митинга в Анкар е присъствал и министър-председателя Бинали Йълдъръм. Президентските и парламентарни избори в страната ще се проведат на 24 юни. Тереза Герова", "date": "2018.06.10", "title": "Daily Sabah: Турция ще увеличи разходите си за отбрана до 60 милиарда долара"}
{"url": "http://www.focus-news.net/news/2018/06/10/2532130/plovdiv-uvelichen-e-obhvatat-na-malkite-naselenite-mesta-v-oblastta-koito-shte-badat-poseteni-ot-mobilni-ekipi-na-politsiyata-prez-mesets-yuni.html", "text": "Увеличен е обхватът на малките населените места в Пловдивска област, които ще бъдат посетени от мобилни екипи на полицията през месец юни. Това съобщиха за Радио „Фокус“ – Пловдив от Областната дирекция на МВР. През месец юни мобилни екипи на полицията ще осъществят срещи и прием на граждани в общо 48 села на територията на областта, което е тройно увеличен обхват спрямо първоначално обявените 16 населени места. На 12 юни полицейски служители ще се срещнат с жителите на карловските села Столетово, Слатина, Христо Даново, Розино и Певците, като ще посетят и град Клисура. На 14 юни мобилните екипи ще бъдат на територията на селата Триводици, Златитрап, Устина, Ново село,  Куртово Конаре и Брестовица, а на 19 юни – в селата Чернозем, Долна махала, Горна махала, Иван Вазово, Песнопой и Бегово. На 21 юни полицейските служители ще осъществят срещи с жителите на територията на населените места Поройна, Дълбок извор, Крушево, Татарево, Виница и Градина, а на 26 юни – в селата Борец, Чалъково, Дрангово, Белозем, Пъдарско и Стряма. Посещенията на мобилните екипи през месец юни ще завършат на 28 юни на територията на селата Костиево, Голям чардак, Желязно, Радиново, Царимир и Малък чардак.\r\nСрещите на мобилните екипи с граждани през юни започнаха на 5 и 6 юни в селата Бойково, Храбрино, Дедово, Извор, Лилково, Ситово, Катуница, Милево, Поповица, Болярци, Богданица и Чешнегирово.", "date": "2018.06.10", "title": "Пловдив: Увеличен е обхватът на малките населените места в областта, които ще бъдат посетени от мобилни екипи на полицията през месец юни"}
{"url": "http://www.focus-news.net/news/2018/06/10/2532127/aktsenti-v-predavaneto-chudesata-na-severozapada-po-radio-fokus.html", "text": "В предаването „Чудесата на Северозапада“, съвместно издание на Радио „Фокус“ и Предприемачи ГЕРБ всяка седмица  ви разказваме за  Северозападния регион, за хората, свързали живота си с този край и с делата  си допринасящи за неговия просперитет и развитие. Днес ще разговаряме с Кристина Божидарова, преподавател по история в ПГХЗ „Дмитрий Менделеев“ в Лом за интересната  изложба, която бе представена от нейни ученици. В тази изложба бяха представени сготвени от учениците любими ястия на Цар Борис III, Eлисавета Багряна, Йордан Йовков, Богдан Филов и Стоян Михайловски. Кристина Божидарова разказва и за това къде могат да се реализират младите хора в Северозапада. В Белоградчишкото село Стакевци Боян Минков, който се занимава със селски туризъм, ще ни разкаже за реализацията на идеята си – летен лагер за деца край Белоградчишките скали и за възможностите за развитие на този бизнес в Северозападна България. В „Чудесата на Северозапада“ ви представяме личности, борили се  за освобождението, културното и духовното въздигане на Северозапада. През юли и август  се навършват 142 години от проведените в Русе съдебни процеси срещу оцелелите и заловени Ботеви четници и други революционни дейци, участвали в Априлското въстание. Мария Новакова от Държавен архив – Видин ще ни разкаже за забележителния български юрист, общественик и държавник Илия Цанов, осъществил успешно адвокатската защита на подсъдимите в тези съдебни процеси като техен служебен защитник. Предаването „Чудесата на Северозапада“ се излъчва всяка неделя от 13.00 до 14.00 часа. Водещ е Анна Лозанова.", "date": "2018.06.10", "title": "Акценти в предаването „Чудесата на Северозапада“ по Радио „Фокус“"}
{"url": "http://www.focus-news.net/news/2018/06/10/2532129/sofiya-v-hram-pametnika-sv-al-nevski-zapochna-tarzhestvenata-sv-liturgiya-po-povod-1000-godishninata-na-balgarskata-ohridska-arhiepiskopiya.html", "text": "В храм-паметника „Св. Ал. Невски“ започна тържествената св. Литургия по повод 1000-годишнината на Българската Охридска Архиепископия, предаде репортер на Агенция „Фокус“. По този повод в катедралния храм пристигна и Българският патриарх Неофит.\r\nОхридската Архиепископия е наименованието на българската автокефална православна църква, подчинена на Цариградската Вселенска патриаршия в завоюваните от Византия през 1018 г. български земи, приемница на понижената в ранг Българска патриаршия. Създадена е веднага в годината на завоеванието с Имперски указ от император Василий II и е закрита неканонично със султанско ирадие през 1767 г. по настояване на Цариградския гръцки патриарх Самуил Ханджери.\r\nЦветилена СИМЕОНОВА", "date": "2018.06.10", "title": "София: В храм-паметника „Св. Ал. Невски“ започна тържествената св. Литургия по повод 1000-годишнината на Българската Охридска Архиепископия"}
{"url": "http://www.focus-news.net/news/2018/06/10/2532135/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-11-yuni.html", "text": "„Софийска вода” временно ще прекъсне водоснабдяването в някои части на столицата на 11 юни. Това съобщиха от пресцентъра на дружеството.\r\nВъв връзка с подмяна на спирателен кран на ул. „Гюешево“, жк. „Сердика“ се налага спиране на водоподаването от 09:30 до 19:30 часа на клиентите на „Софийска вода”, живеещи в района на: ул. „Гюешево“ между ул. „Камен Андреев“ и ул. „Три уши“; бул. „Инж. Иван Иванов“ между ул. „Три уши“ и бул. „Александър Стамболийски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Гюешево “ на ъгъла с ул. „Батолова воденица“.\r\nВъв връзка с монтаж на спирателен кран в кв. „Враждебна“ се налага спиране на водоподаването от 09:30 до 18:30 часа на клиентите на „Софийска вода”, живеещи в района на: ул. 5, ул. 30, ул. 8 и ул. 32. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 5 на ъгъла с ул. 10.\r\nВъв връзка с подмяна на спирателни кранове в кв. „Бусманци“ се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул.\" Асен Игнатов“, ул. \"Родината\", ул. \"Татарски път\", ул. \"Гълъбец\", ул. „Д-р Иван Стаменов“, ул. „Вучко Игнатов-Даскала\"; ул. „Перуника“ от ул. „Асен Игнатов“ до ул. „Генерал Йосиф Гурко“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Вучко Игнатов – Даскала“ на ъгъла с ул. „Ловджийска“ и на ул. „Перуника“ № 14.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.06.10", "title": "„Софийска вода” временно ще прекъсне водоснабдяването в някои части на столицата на 11 юни"}
{"url": "http://www.focus-news.net/news/2018/06/10/2532137/pazardzhik-sastezanie-po-ulov-na-riba-se-provezhda-na-yazovira-kray-grad-vetren.html", "text": "Състезание по улов на риба се провежда на язовира край град Ветрен. Това съобщи за Радио „Фокус“ – Пазарджик кметът на града Радослав Лютаков. Той обясни, че възрастовите групи на участниците са в категориите са мъже, жени, юноши до 18 г. и деца до 14 г. „Наградите за призьорите от 1-во до 3-то място – риболовни принадлежности, са осигурени от Община Септември. Ще има и специални награди – за най-малък участник и най-голяма уловена риба“, допълни Лютаков.  Състезанието се организира за първа година, желаещите да участват в него трябва да носят и живарник.\r\nАлбена ЖИЛЕКОВА", "date": "2018.06.10", "title": "Пазарджик: Състезание по улов на риба се провежда на язовира край град Ветрен"}
{"url": "http://www.focus-news.net/news/2018/06/10/2532134/bchk-v-stranata-ima-21-deystvashti-mladezhki-avariyni-ekipi-kato-golyama-chast-ot-tyah-se-vklyuchvat-v-neotlozhni-deynosti-za-preodolyavane-na-posleditsite-ot-navodneniya.html", "text": "В страната има 21 действащи Младежки аварийни екипи, като голяма част от тях се включват в неотложни дейности за преодоляване на последиците от наводнения. Това съобщиха от пресцентъра на БЧК. Още от създаването си през 1921 г, младежката организация на Българския Червен кръст изгражда формирования за подпомагане на нуждаещите се граждани при кризисни ситуации. През 1993 година започва създаването на Младежки аварийни екипи от доброволци на Българския младежки Червен кръст (БМЧК), които участват в оказването на помощ при бедствия, аварии и катастрофи. Към момента в страната има 21 действащи Младежки аварийни екипи, като голяма част от тях през последните години се включват в неотложни дейности за преодоляване на последиците от наводненията, засегнали страната.\r\nНа 9 юни 2018 г. в Националния учебно-логистичен център на БЧК в село Лозен се проведе IX Национално състезание на младежките аварийни екипи на организацията. Официални гости на откриването бяха председателят на БЧК акад. Христо Григоров, д-р Славита Джамбазова – зам. генерален директор на БЧК, кметът на с. Лозен Васил Станчев, партньори, медии.\r\nВ надпреварата тази година участваха 18 отбора от цялата страна. Съдийска колегия с главен съдия проф. д-р Красимир Гигов, главен секретар на Министерството на здравеопазването, оценяваше уменията на младежите. \r\nПровокирани чрез специални ситуативни задания, доброволците показаха завидна подготовка по първа долекарска и първа психологична помощ, атрактивно демонстрираха спасителни действия при промишлени аварии и природни бедствия, техники за транспорт на пострадалите, грижи за нуждаещите се, ориентиране, оцеляване в екстремни условия. Бяха проверени и знанията на участниците по международно хуманитарно право и мениджмънт на бедствията, за историята, принципите и структурата на Международното червенокръстко движение и на Българския Червен кръст. \r\nПървото място заслужено зае отборът на Младежки авариен екип - София, последван от \r\nМладежки авариен екип - Пазарджик и Младежки авариен екип – Бургас.", "date": "2018.06.10", "title": "БЧК: В страната има 21 действащи Младежки аварийни екипи, като голяма част от тях се включват в неотложни дейности за преодоляване на последиците от наводнения"}
{"url": "http://www.focus-news.net/news/2018/06/10/2532133/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за Агенция „Фокус“ от Планинска спасителна служба (ПСС) при БЧК.   В сутрешните часове почти навсякъде е имало мъгла. На места в Централна Стара Планина и северните склонове на северните части на Рила започва да превалява дъжд. От снощните валежи навсякъде е мокро. Прогнозите са, че около обяд и следобед отново ще има валежи, придружени с гръмотевици. Никъде съоръженията не работя. Не е имало инциденти с туристи през изминалото денонощие. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.06.10", "title": "ПСС: Лоши са условията за туризъм в планините"}
{"url": "http://www.focus-news.net/news/2018/06/10/2532136/hristo-grigorov-bchk-tyaloto-na-11-godishnoto-momche-udavilo-se-v-reka-struma-kray-kresna-e-namereno-na-25-m-dalbochina.html", "text": "Тялото на 11-годишното момче, удавило се в река Струма край Кресна, е намерено на 2.5 м дълбочина. Това каза за Радио „Фокус“ – Пирин председателят на Българския червен кръст Христо Григоров. Той обясни, че детето е било засмукано от водата в яма, където е починало. „Тялото на детето е извадено от водолази“, каза още Григоров. Той добави, че в акцията по издирването на детето са участвали активно екипи на полицията и пожарната, подпомогнати от Български червен кръст.„Фокус“ припомня:\r\nИнцидентът е станал в късния следобед вчера. Докато деца били във водата, забелязали, че едно от момчетата липсва. След като не успели да го открият в района, се обадили на родителите му. На място са пристигнали пожарни екипи, доброволци, близки на момчето, което е от село Микрево, община Струмяни. Търсенето в реката е продължило няколко часа безрезултатно. Заради настъпването на вечерта издирването е било преустановено. Днес акцията бе подновена около 08.00 часа, като в търсенето са се включили водолази със специализирана техника. Малко преди 09.00 часа тялото на детето е било открито в близост до мястото, където децата са се къпели.\r\nЛивия НИНОВА", "date": "2018.06.10", "title": "Христо Григоров, БЧК: Тялото на 11-годишното момче, удавило се в река Струма край Кресна, е намерено на 2.5 м дълбочина"}
{"url": "http://www.focus-news.net/news/2018/06/10/2532138/die-welt-sled-zatvaryaneto-na-dzhamii-v-avstriya-erdogan-zagovori-za-nov-krastonosen-pohod.html", "text": "След като правителството на Австрия взе решение да затвори седем джамии, които се ползват с финансиране от Анкара, и да изгони до 40 имами от пределите на страната, държавният глава на Турция Реджеп Тайип Ердоган обеща отговор на мерките на Виена, които той описа като „нов кръстоносен поход“, пише германският национален ежедневник Die Welt. \r\n„Опасявам се, че мерките на австрийския канцлер Себастиан Курц водят света към нов кръстоносен поход“, заяви Ердоган в рамките на предизборен митинг в Анкара, проведен в събота, 9 юни. „Правите това и очаквате, че ние ще стоим безучастни? Това не означава, че и ние няма да предприеме някои стъпки“, закани се турският лидер. \r\nВ петък Австрия обяви, че ще експулсира от страната до 40 имами. Освен това Виена ще наложи затварянето на седем джамии. „Паралелните общества, политическият ислям и радикализацията нямат място в нашата страна“, бяха думите, с които Курц обяви решението на управляващите във Виена. Имамите, които ще бъдат заставени да напуснат Австеия, са духовници на „Турско-ислямския съюз за културно и социално сътрудничество в Австрия\" (Atib).Тереза Герова", "date": "2018.06.10", "title": "Die Welt: След затварянето на джамии в Австрия: Ердоган заговори за „нов кръстоносен поход“"}
{"url": "http://www.focus-news.net/news/2018/06/10/2532132/veliko-tarnovo-s-praznichno-shestvie-shte-priklyuchi-14-toto-izdanie-na-festivala-na-antichnoto-nasledstvo-orel-na-dunava-v-svishtov.html", "text": "С парад на участниците, раздаване на награди и ритуално загасяне на огъня на събитието ще приключи 14-тото издание на фестивала на античното наследство „Орел на Дунава“. Това съобщи за Радио „Фокус“ – Велико Търново Стефан Проданов, един от организаторите.  Той уточни, че дефилето ще се проведе по главната улица на Свищов и ще приключи на пл. „Алеко“, където ще бъдат отличени най-добре представителите се през настоящата година. Наградите ще раздаде кметът на Свищов Генчо Генчев. Началото ще е в 11.00 часа. В събитието през настоящата година участват около 220 възстановчици от четири държави – България, Румъния, Италия и Украйна. През настоящата година фестивалът чества своя 10-годишен юбилей. „Има голям интерес към събитието и голям ръст на посетителите, което за нас е много интересно и важно, защото Свищов е северната граница на България, но виждаме, че има интерес от хора от всички краища на страната. При нас идват и много чужденци, имаме посетители най-често от Румъния, Сърбия и Македония“, каза още Стефан Проданов. Той уточни, че посетителите на събитието ежегодно са няколко хиляди.\r\nЛуиза ТРАНЧЕВА", "date": "2018.06.10", "title": "Велико Търново: С празнично шествие ще приключи 14-тото издание на фестивала на античното наследство „Орел на Дунава“ в Свищов"}
{"url": "http://www.focus-news.net/news/2018/06/10/2532139/veliko-tarnovo-sas-7-sm-se-e-povishilo-nivoto-na-reka-dunav-pri-svishtov-za-izminaloto-denonoshtie.html", "text": "Със 7 см се е повишило нивото на река Дунав при Свищов за изминалото денонощие. Това съобщиха от Хидрометеорологичната станция в града. Водният стоеж на реката е 221 см, а температурата на водата 25 градуса. Предимно слънчево ще е времето над българския участък на Дунав в часовете преди обяд. Около и след пладне на места отново се очакват краткотрайни валежи с гръмотевици. На изток ще преобладава слънчево време, без валежи. Температурите слабо ще се понижат и  максималните ще са между 24° и 29°.", "date": "2018.06.10", "title": "Велико Търново: Със 7 см се е повишило нивото на река Дунав при Свищов за изминалото денонощие"}
{"url": "http://www.focus-news.net/news/2018/06/10/2532144/sport-ispaniya-pobedi-tunis-s-gol-v-kraya-na-macha.html", "text": "Националният отбор на Испания записа минимална победа с 1:0 над Тунис в последната си проверка преди Мондиала, която се игра на руска земя в Краснодар. Испанците не впечатлиха с представянето си в този мач, като съперникът имаше повече голови положения, но все пак възпитаниците на Юлен Лопетеги успяха да измъкнат победата с гол на Яго Аспас в 84-ата минута.\r\nВенцислав ДРАГОМАНОВ", "date": "2018.06.10", "title": "Спорт: Испания победи Тунис с гол в края на мача"}
{"url": "http://www.focus-news.net/news/2018/06/10/2532142/afp-vladimir-putin-potvardi-gotovnostta-si-za-sreshta-s-amerikanskiya-prezident-kogato-vashington-e-gotov.html", "text": "Държавният глава на Руската федерация потвърди готовността си да се срещне с президента на САЩ Доналд Тръмп, когато Вашингтон демонстрира готовност за провеждането на подобен разговор, предава AFP.\r\n„Веднага след като американската страна е готова, тази среща ще се проведе в зависимост от работния ми график, разбира се\", заяви Путин пред репортери в Китай, където участва в среща на върха на страните от Шанхайската организация за сътрудничество.Тереза Герова", "date": "2018.06.10", "title": "AFP: Владимир Путин потвърди готовността си за среща с американския президент – когато Вашингтон е готов"}
{"url": "http://www.focus-news.net/news/2018/06/10/2532143/12-nepravitelstveni-organizatsii-poiskaha-sreshta-v-narodnoto-sabranie-vav-vrazka-sas-zakona-za-balgarska-avtomobilna-kamara.html", "text": "12 неправителствени организации поискаха среща с председателя на Народното събрание и председателя на Комисията по транспорт към парламента във връзка със Закона за Българска автомобилна камара, съобщиха от Камарата на автомобилните превозвачи в България. 12 организации в областта на превозите на пътници и товари са изпратили писмо за искане на среща на 13 юни 2018г. от 11.00 часа във връзка с внесения в деловодството на Народното събрание проект на Закон за Българска автомобилна камара. В него те посочват, че законопроектът е бил внесен в деловодството на Народното събрание, в период, в който усилията на всички НПО-та са съсредоточени върху „Пакет за мобилност\" 1 и „Пакет за мобилност\" 2. Организациите настояват да получат отговор, защо се налага създаването на тази камара, при положение, че няколко пъти на подобни срещи по-голямата част от бранша е твърдо против, както и защо не се спазват ангажиментите на основния инициатор Станислав Иванов за последващи срещи преди внасяне на законопроекта и ангажимента бранша сам да създаде структурата.\r\n\"Фокус\" публикува пълния текст на писмото без редакторска намеса:", "date": "2018.06.10", "title": "12 неправителствени организации поискаха среща в Народното събрание във връзка със Закона за Българска автомобилна камара"}
{"url": "http://www.focus-news.net/news/2018/06/10/2532131/the-straits-times-kim-chen-un-pristigna-v-singapur-za-sreshtata-s-amerikanskiya-prezident.html", "text": "Лидерът на Северна Корея Ким Чен-ун е пристигнал в Сингапур, където на 12 юни ще проведе историческа среща с държавния глава на САЩ Доналд Тръмп, съобщава местният вестник The Straits Times.\r\nСамолетът, на борда на който пътува Ким Чен-ун, е кацнал на летището в Чанги в Източен Сингапур, поясняват от редакцията. Други подробности около пристигането на лидера на Пхенян не се съобщават.\r\nОчаква се по-късно в неделя в Сингапур да пристигне и американският президент Доналд Тръмп. В оставащите два дни от срещата ще продължи техническата подготовка за провеждането й. Тереза Герова", "date": "2018.06.10", "title": "The Straits Times: Ким Чен-ун пристигна в Сингапур за срещата с американския президент"}
{"url": "http://www.focus-news.net/news/2018/06/10/2532145/mvr-15-dushi-sa-postradali-pri-katastrofi-v-stranata-prez-izminaloto-denonoshtie.html", "text": "15 души са пострадали при катастрофи в страната през изминалото денонощие. Това съобщиха от пресцентъра на МВР. Общо в страната са станали 13 тежки пътнотранспортни произшествия. В София са регистрирани 56 леки и три тежки катастрофи, при които са пострадали трима души.", "date": "2018.06.10", "title": "МВР: 15 души са пострадали при катастрофи в страната през изминалото денонощие"}
{"url": "http://www.focus-news.net/news/2018/06/10/2532140/otets-emiliyan-dnes-se-obrashtame-s-molitva-kam-vsichki-svetii-da-badat-nashi-zastapnitsi-i-pokroviteli-pred-boga.html", "text": "Поздравявам ви с големият християнски празник, в който почитаме деня на всички светии. Това каза за Радио „Фокус“ - Бургас отец Емилиян при храм „Св. Николай Чудотворец“ - Бургас. „Ден, в който се почитат всички светии в православния свят\", добави той. По думите му това са мъченици, изповедници, светители, великомъченици, безсребреници. „Във всички храмове се отслужва празнична света Литургия. Обречени курбани за здраве се раздават. Всички се обръщаме с молитва към всички светии да бъдат наши застъпници и покровители пред Бога. За да ни дарява Бог душевно, телесно здраве, прошка на греховете и живот вечен в царството небесно“, каза още отец Емилиян.\r\nЯнислава КРЪСТЕВА", "date": "2018.06.10", "title": "Отец Емилиян: Днес се обръщаме с молитва към всички светии да бъдат наши застъпници и покровители пред Бога"}
{"url": "http://www.focus-news.net/news/2018/06/10/2532146/varna-prodalzhava-koseneto-na-trevni-ploshti-po-patya-mezhdu-varna-i-zlatni-pyasatsi.html", "text": "Сухи са пътните настилки на територията на Варна и областта, предаде репортер на Радио „Фокус“ – Варна. Времето е предимно слънчево, видимостта е добра. Движението по основните направления за София, Бургас и Добрич е с нормална интензивност. По данни на Агенция „Пътна инфраструктура“ продължава косенето на тревни площи по пътя между Варна и курорта Златни пясъци. Дейностите се извършват от 83-ти километър до километър 100. Шофьорите да преминават с повишено внимание поради ръчно косене на тревните площи, призовават от Областното пътно управление. В областта продължават ремонтите на асфалтовата настилка по автомагистрала „Хемус“. Движението се осъществява двупосочно в платното за София в участъка между пътните възли „Невша“ и „Млада Гвардия“, от 375-ти километър до 381-ви километър. Трафикът в участъка между пътните възли „Ветрино“ и „Неофит Рилски“ от 389-ти километър до 393-ти километър в посока Варна се осъществява двупосочно в лявото платно. Затворен е пътен възел „Неофит Рилски“, като моторните превозни средства се пренасочват по път I-2 Русе – Варна. Слизането от AM “Хемус“ в посока селата Габърница и Неофит Рилски се осъществява на пътен възел „Ветрино“. Затворена е се връзката при  пътен възел „Неофит Рилски“ в посока Варна. Движението се пренасочва по път I-2 Русе – Варна, като качването на автомагистрала “Хемус“ се осъществява при  пътен възел „Девня“. Движението по автомагистрала „Черно море“ между Варна и Бургас, от 2-ри до 3-ти километър се осъществява при пълно затваряне на платното в посока Бургас. Автомобилният трафик е пренасочен в платното в посока Варна поради ремонт на виадукта „Звездица“. С повишено внимание шофьорите трябва да преминават и през участъка от 125-ти и 165-ти километър от по Румъния - Дуранкулак - Балчик - Варна - Бургас. Причината е монтаж на ограничителни системи. Движението се осъществява в свободната лента, съобразно създадената организация.\r\nДиана СТОЕВА", "date": "2018.06.10", "title": "Варна: Продължава косенето на тревни площи по пътя между Варна и Златни пясъци"}
{"url": "http://www.focus-news.net/news/2018/06/10/2532147/afp-vladimir-putin-zakleymi-kato-brashtolevene-kritikite-na-g-7-prizova-za-satrudnichestvo.html", "text": "Държавният глава на Руската федерация Владимир Путин отхвърли критиките на „голямата седморка“ като „творческо бръщолевене“ и заяви, че отново е настъпил моментът за сътрудничество, предава AFP.\r\n„Смятам, че е необходимо да спрем това творческо бръщолевене и да преминем към конкретни въпроси, свързани с истинското сътрудничество\", заяви Путин пред репортери в Китай, където участва в среща на върха на Шанхайската организация за сътрудничество. Изявлението му бе направено в отговор на журналистически въпрос с настояване за коментар на съвместното изявление на лидерите на Г-7. Тереза Герова", "date": "2018.06.10", "title": "AFP: Владимир Путин заклейми като „бръщолевене“ критиките на Г-7, призова за сътрудничество"}
{"url": "http://www.focus-news.net/news/2018/06/10/2532148/v-sofiya-shte-se-provede-sreshta-na-generalnite-direktori-za-sporta-v-es-posvetena-na-borbata-s-manipuliraneto-na-sportni-sastezaniya.html", "text": "В София ще се проведе Среща на генералните директори за спорта в ЕС. Това съобщиха от пресцентъра на Министерството на младежта и спорта. От 11 до 13 юни София приема последните две събития в сферата на спорта от Българското председателство на Съвета на ЕС. На 11 и 12 юни е Срещата на генералните директори за спорта в ЕС, а на 12 и 13 юни е конференцията „Спортът за всички като средство за интеграция и мост между традиции и иновации“. Събитията, които ще бъдат в хотел „Маринела“, се организират от Министерството на младежта и спорта като са съфинансирани по програма „Еразъм+“ на ЕС.\r\nОсновна тема на Срещата на генералните директори за спорта в ЕС ще бъде манипулирането на спортни състезания – тема, която министърът на младежта и спорта Красен Кралев по категоричен начин върна в дневния ред на ЕС в рамките на Българското председателство, след като беше в застой през последните години. Сред основните цели на предстоящата среща на директорите на ЕС по въпросите на спорта е да покаже колко е важно да бъде приета конвенцията „Маколин“, която се отнася за манипулиране на спортни състезания. Досега Конвенцията е спечелила подкрепата на всички държави-членки на ЕС, с изключение на Малта, което спира процеса. Ще бъде обсъден и въпросът за избора на представители на ЕС в Управителния съвет и Изпълнителния комитет на Световната антидопингова агенция. Лектори ще бъдат представители на Европейската комисия и Съвета на Европа (Разширеното частично споразумение за спорта – РЧСС). През втория ден на Срещата представител на Европейската комисия ще направи презентация на тема „Бъдещата подкрепа на спорта в ЕС“. Ще бъдат представени също така приоритетите и събитията във връзка с бъдещото Австрийско председателство на Съвета на ЕС.\r\nНа 12 юни министър Красен Кралев ще открие конференцията „Спортът за всички като средство за интеграция и мост между традиции и иновации“. Нейната основна цел е да се обсъдят гледни точки и обменят мнения за това как, от една страна, традиционните спортове и игри могат да бъдат използвани за по-добра физическа активност на населението, и от друга, иновациите в спорта могат да допринесат за постигането на тези цели. Видео обръщение към гостите ще отправи Мария Габриел, Еврокомисар с ресор Дигиталната икономика и общество. В конференцията ще участват президентът на Европейската конфедерация по волейбол (СЕV) Александър Боричич, директорът за иновации, международно сътрудничество и спорт, Генерална дирекция „Образование и култура“ на Европейската комисия Антоанета Ангелова-Кръстева, заместник-председателят на Парламентарната комисия по въпросите на децата, младежта и спорта Стефан Апостолов, заместник-изпълнителният директор на БФС Павел Колев, представители на Съвета на Европа, Международния и Европейския олимпийски комитети, ООН, Международна асоциация спорт за всички (TAFISA), Европейска платформа за иновации в спорта (EPSI), УЕФА, Английската висша лига, Германската футболна асоциация и др. Ще се проведат панелни дискусии на тема „Насърчаване на физическата активност чрез традиции и иновации“, „Традиционните спортове – възможности за подобряване на здравната култура чрез физическа активност“ и „Иновации в спорта“. По време на събитието ще бъдат представени резултатите в сферата на спорта, постигнати от Българското председателство на Съвета на ЕС и ще бъде направена връзка с целите на бъдещото Австрийско председателство. Ще има множество демонстрации и голяма изложбена площ за иновациите в спорта и традиционните български спортове. За гостите също ще бъдат осигурени физически активности и ще посетят  Европейското първенство по бокс за жени, което се провежда в обновената „Асикс Арена“ в София.\r\nОфициалното откриване на конференцията „Спортът за всички като средство за интеграция и мост между традиции и иновации“ е в 14.30 часа на 12 юни в зала EFE на хотел „Маринела“.", "date": "2018.06.10", "title": "В София ще се проведе Среща на генералните директори за спорта в ЕС, посветена на борбата с манипулирането на спортни състезания"}
{"url": "http://www.focus-news.net/news/2018/06/10/2532152/donald-tramp-shte-razbera-v-parvata-minuta-dali-severna-koreya-e-nadezhden-partnyor-za-pregovori.html", "text": "Държавният глава на САЩ Доналд Тръмп увери, че още „в рамките на първата минута“ от срещата на върха с Ким Чен-ун ще прецени дали Северна Корея е надежден партньор за преговори, пише изданието  Politico.\r\n„Мисля, че в рамките на първата минута ще разбера. Просто мое усещане. Така правя\", заяви Тръмп преди отпътуването си за историческата среща на върха в Сингапур. \r\n„Знаете, някои казват, че можеш да харесаш някои в първите пет секунди. Е, мисля, че много бързо ще разбера дали ще се случи нещо подобно“ в Сингапур, коментира американският президент. \r\nНа въпрос дали в разговорите ще бъде повдигната темата за репресивните практики и нарушенията на правата на човека в Северна Корея, Тръмп бе категоричен, че „всеки въпрос\" ще бъде на масата за преговори. Съгласно думите му, че разговорите са насочени към установяването на диалог между двете страни, като крайната им цел е ядреното разоръжаване на Северна Корея.\r\nСевернокорейският лидер трябва да е наясно каква добра възможност има, предупреди Тръмп, защото тя няма да остане вечно. \r\n„Той няма да има тази възможност отново. Всъщност, ако погледнете към историята, малко хора са имали някога такава възможност“, коментира Тръмп. Тереза Герова", "date": "2018.06.10", "title": "Доналд Тръмп: Ще разбера в първата минута дали Северна Корея е надежден партньор за преговори"}
{"url": "http://www.focus-news.net/news/2018/06/10/2532150/benovska-otnovo-shte-pita-koy-i-na-kakvo-osnovanie-iska-i-mozhe-li-da-upravlyava-balgariya.html", "text": "Илиана Беновска отново ще пита: „Кой и на какво основание иска и може ли да управлява България?” в авторското си предаване „Беновска пита“ днес от 17.00 часа. Това съобщиха от екипа на предаването „Беновска пита“ по „Канал 3”. Нейни събеседници в днешното издание на предаването ще бъдат: евродепутатът от ГЕРБ/ЕНП Андрей Новаков, ескпредседателят на БСП Михаил Миков, Рамадан Аталай от ДПС, Димитър Абаджиев, посланик в Словения, както и проф. Антоанета Христова от БАН и Радосвет Радев от Дарик радио.\r\nПовторението се излъчва по Канал 3 и по К2 в неделя вечер от 22.30 часа. Адресът на предаването е benovskapita@gmail.com", "date": "2018.06.10", "title": "Беновска отново ще пита: Кой и на какво основание иска и може ли да управлява България"}
{"url": "http://www.focus-news.net/news/2018/06/10/2532151/ministar-temenuzhka-petkova-shte-predsedatelstva-redovno-zasedanie-na-saveta-na-es-v-chast-energetika.html", "text": "Министърът на енергетиката Теменужка Петкова ще председателства редовното заседание на Съвета на ЕС „Транспорт, телекомуникации и енергетика“ в част „Енергетика“. Заседанието ще се проведе на 11 юни в Люксембург. Това съобщиха от пресцентъра на Министерство на енергетиката.\r\nЕнергийните министри на страните-членки на Европейски съюз ще обсъдят основните досиета от законодателния пакет „Чиста енергия за всички европейци“, включващ регламента за управление на Енергийния съюз, директивите за енергията от възобновяеми източници и за енергийната ефективност. Дискутиран ще бъде и регламентът относно Агенцията за сътрудничество между регулаторите (ACER). \r\nЗаседанието „Транспорт, телекомуникации и енергетика“, част „Енергетика“ е последното в рамките на първото българско председателство на Съвета на ЕС. В края на заседанието се предвижда представяне на работна програма на предстоящото австрийско председателство.", "date": "2018.06.10", "title": "Министър Теменужка Петкова ще председателства редовно заседание на Съвета на ЕС в част „Енергетика“"}
{"url": "http://www.focus-news.net/news/2018/06/10/2532149/sofiya-desetki-miryani-se-sabraha-v-hram-pametnika-sv-al-nevski-na-sv-liturgiya-po-povod-1000-godishninata-na-balgarskata-ohridska-arhiepiskopiya.html", "text": "Десетки миряни се събраха в храм-паметника „Св. Ал. Невски“ на св. Литургия по повод 1000-годишнината на Българската Охридска Архиепископия, предаде репортер на Агенция „Фокус“. В храма присъства и председателят на АБВ Румен Петков. Очаква се да пристигне и вицепрезидентът Илияна Йотова.\r\nЦветилена СИМЕОНОВА", "date": "2018.06.10", "title": "София: Десетки миряни се събраха в храм-паметника „Св. Ал. Невски“ на св. Литургия по повод 1000-годишнината на Българската Охридска Архиепископия"}
{"url": "http://www.focus-news.net/news/2018/06/10/2532153/pazardzhik-v-mestnostta-vala-se-provezhda-futbolen-turnir-s-blagotvoritelna-tsel.html", "text": "В местността Вала се провежда футболен турнир с благотворителна цел, предаде репортер на Радио „Фокус“ – Пазарджик. Със събраните средства от 5 лв. за вход на турнира ще бъде закупен  перфузор – инфузионна помпа за прецизни вливания на медикаменти, който ще дарят на Второ детско отделение в „МБАЛ - Пазарджик“. Перфузорът е устройство, което позволява безболезнено венозно вливане на медикаменти на малките пациенти. Турнирът започна в 9.00 часа в местността Вала – на 500 метра след мост „Атлантик“.\r\nАлбена ЖИЛЕКОВА", "date": "2018.06.10", "title": "Пазарджик: В местността Вала се провежда футболен турнир с благотворителна цел"}
{"url": "http://www.focus-news.net/news/2018/06/10/2532155/the-wall-street-journal-iranski-voenni-i-chlenove-na-hizbula-se-degizirat-kato-siriyski-voynitsi-za-da-izbegnat-izraelskite-udari.html", "text": "Сирийският режим прикрива милициите на иранските съюзници като свои собствени бойци, предоставяйки им униформи на военни от армията на президента Башар Асад, пише американският вестник The Wall Street Journal, като се позовава на информация от противниците на Дамаск.\r\nСпоред изданието по този начин подкрепяните от Техеран бойци се опитват да прикрият следите от присъствието си в Сирия, но и да понижат риска от нови ракетни удари от страна на Израел срещу ирански съоръжения на територията на близкоизточната република. \r\nИзраел многократно увери, че няма да допусне силите, лоялни на Иран, да укрепят позициите си в Сирия. В тази връзка израелските военни следят ситуацията в страната внимателно, докато правителството на Башар Асад и неговите съюзници изглежда подготвят военна атака срещу бунтовниците в Югозападна Сирия.Тереза Герова", "date": "2018.06.10", "title": "The Wall Street Journal: Ирански военни и членове на „Хизбула“ се дегизират като сирийски войници, за да избегнат израелските удари"}
{"url": "http://www.focus-news.net/news/2018/06/10/2532156/iliana-benovska-g-n-borisov-nakade-prez-lyatoto-sled-evropredsedatelstvotoi.html", "text": "Г-н Борисов, накъде през лятото след Европредседателството? Това е въпросът на журналиста Илиана Беновска в днешното издание на предаването „Беновска пита” по Канал 3 и К2, съобщиха от екипа на предаването. Във \"Великият Гетсби\" - шедьовърът, където обрисува света на привилегированите  - Франсис Скот Фицджералд, в интензивен светски живот и щедро харчене на пари, констатира: \"Със слънчевите лъчи и  растящите дървета, имах познатото убеждение, че животът започва отново с лятото\". \r\nВие, г-н Борисов, какво планирате за лятото след края на Европредседателството?\r\nПриродата – наводнения и градушки? \r\nКоалиционният вице Валери Симеонов – напада крехката туристически успешна, май, Ангелкова? \r\nПеевски - депутат и издател - призова Георгиев, Комисия за противодействие на корупцията и за отнемане на незаконно придобитото имущество да оповести резултатите от проверката срещу него? \r\nНинова беше против пари за въоръжаването, но БСП колективно я пречупиха? Но, Нинова - неумолима към Вас - Ви заклейми, че не зачитате НС? А, в същото време, въпросната Нинова  2 години не се е отчитала пред БСП, макар да се зарече, че всеки месец ще се отчита пред българите? \r\nПревозвачите - 150 000-200 000 души със семействата им  - ще си загубят ли работата и България ще загуби ли този бизнес, и 15-18 млрд. към БВП? \r\nПрезидентът Радев - как ще продължи  своя мандат, след като Вие, Борисов, го квалифицирахте на мой въпрос: „Радев беше надпартиен президент, вече не е - със своя шеф Нинова“? \r\nДПС е против АЕЦ \"Белене\" – стартирала  1981 година, на 12 –тия конгрес на  БКП и със съградения  тогава НДК? Но, освен философа Доган и етническия модел, колко президенти и правителства имат ДПС в историята си ? \r\nВярно ли е, че се иска рушвет от 1.5 млрд. евро за допуск на инвеститор до АЕЦ \"Белене\", та,  за това  Китай поиска държавна гаранция? \r\nКак се разпределят между политическите партии  и бизнесмени медиите БТВ и НОВА и други телевизии, радиа, сайтове и вестници? Държавното радио дава трибуна на соросоиди и на нововъзбудили се компрометирани политици от миналото, представляващи нови политически проекти или маргинални партии?\r\nВярно ли е, че необразовани, агенти и спортисти Ви замъгляват за случващото се в България и Ви съветват да елиминирате имената и факторите в журналистиката, и да се опрете на “нови звезди“ - неуки, некрасиви, недорасли и амбициозни, защото ще Ви славославят като Бог ?\r\nКакво ще се случи с престъпността и МВР, след като Вие признахте, че няма желаещи за полицаи и е видно ,че не се разкриват престъпления? \r\nКакво се случва в здравеопазването? А в образованието? А с пенсионерите? А с младите? А с половете? А с малките и средните предприятия? А със земеделието? А с корупцията? А с олигарсите? А с обществените поръчки, концесиите  и европарите? А с правораздаването?А с обезлюдяването? А с мизерията?\r\nЩе успеете ли да продължите да сте мост между Турция и ЕС след изборите за президент в Турция ? \r\nЩе продължите ли консолидацията на Западните Балкани и влизането им в ЕС и НАТО?  \r\nКакви ще са човешките, политическите и икономическите ни отношения с Русия?\r\nКой ще контролира отношенията Ви със САЩ?\r\nКакви ще са отношенията ни с фракциите в ЕС, Вишеградската четворка, Изтока, Саудитка Арабия  , Китай, къде е Индия?\r\nВ писмо до дъщеря си от Холивуд (1938) Фицджералд пише „това, което правя тук, е последно уморено усилие на човек, който някога се е занимавал с по-стойностни неща и се е справял много по-добре“. \r\nГ-н Борисов, накъде през лятото след Европредседателството?\r\nАз съм Беновска. И питам.", "date": "2018.06.10", "title": "Илиана Беновска: Г-н Борисов, накъде през лятото след Европредседателството?"}
{"url": "http://www.focus-news.net/news/2018/06/10/2532159/top-channel-albaniya-v-kosovo-sa-arestuvani-dvama-dushi-zapodozreni-v-planirane-na-teroristichna-ataka-sreshtu-silite-na-keyfor.html", "text": "В столицата на Косово са арестувани двама души за предполагаемо планиране на терористична атака срещу миротворците от КейФОР, предава албанският телевизионен канал Top Channel.\r\nМагистратите в Прищина одобриха искането на Специализирания съд за арестуване на заподозрените. Съгласно разпространената информация, става въпрос за мъж и жена, които съжителстват заедно. Към настоящия момент не се привеждат данни дали арестуваните са свързани с някоя от екстремистките групировки. Тереза Герова", "date": "2018.06.10", "title": "Top Channel (Албания): В Косово са арестувани двама души, заподозрени в планиране на терористична атака срещу силите на КейФОР"}
{"url": "http://www.focus-news.net/news/2018/06/10/2532158/spetsializiranata-prokuratura-vnese-iskane-za-zadarzhana-pod-strazha-na-mazh-izdirvan-ot-interpol-za-rakovodene-na-prestapna-grupa-za-razprostranenie-na-narkotitsi.html", "text": "Специализираната прокуратура внесе искане за задържана под стража на мъж, издирван от Интерпол за ръководене на престъпна група за разпространение на наркотици. Това съобщиха от пресцентъра на Апелативна специализирана прокуратура. На 7 юни 2018 г. издирваният с червена бюлетина на Интерпол мъж с инициали М.Г., обвинен от Специализираната прокуратура като един от ръководителите на организирана престъпна група за разпространение на наркотици (по досъдебно производство от 2015 г.), се предаде в присъствието на адвокат в ГДБОП. Той беше задържан за 24 часа, като Специализирана прокуратура удължи задържането до 72 часа.\r\nДнес в Специализирания наказателен съд бе внесено искане за налагане на мярка за неотклонение „Задържане под стража“ на М.Г. След като се оказа, че е в неизвестност, Специализираната прокуратура отдели материалите по делото срещу него. Разследването срещу обвинения е възобновено. Делото по мярката за неотклонение е насрочено за 12.30 часа днес.", "date": "2018.06.10", "title": "Специализираната прокуратура внесе искане за задържана под стража на мъж, издирван от Интерпол за ръководене на престъпна група за разпространение на наркотици"}
{"url": "http://www.focus-news.net/news/2018/06/10/2532160/sv-sinod-gotovi-sme-i-dnes-da-storim-vsichko-koeto-e-po-silite-ni-za-da-podpomognem-nashite-pravoslavni-bratya-v-dneshna-makedoniya.html", "text": "Готови сме и днес да сторим всичко, което е по силите ни, за да подпомогнем нашите православни братя в днешна Македония. Това се казва в Патриаршеско и синодално послание по повод 1000-годишнината от учредяването на Охридската архиепископия, което беше прочетено днес след тържествената св. Литургия в храм-паметника \"Св. Александър Невски\" в София, предаде репортер на Агенция \"Фокус\". \"Историческите съдбини на земите, в които по Божия воля всички ние живеем, и на християните, обитавали и обитаващи и днес този регион са сложни и превратни. Днес на Балканите съществуват съвсем различни в сравнение с далечното минало държавни и църковни реалности. Вследствие от различни обществено-политически процеси в този регион през годините са утвърдени нови държави и нови поместни Православни църкви – приемници на една или друга, съществувала в миналото църковна юрисдикция. Онова обаче, което продължава и днес да обединява всички нас – без изключение – е нашата от Христа Иисуса поверена ни спасителна православна християнска вяра. Онова, което и днес продължава да ни сплотява в едно, е единството ни в богочовешкото Тяло на светата и мъченическа Православна църква. Това беше и причината и главната наша подбуда Светият Синод на Православната ни църква да приеме предложената му от македонска страна роля на посредник, който да предприеме необходимите и възможни стъпки и действия пред останалите братски Православни църкви за уреждането на каноническия църковен статут на Православната църква в Република Македония, която повече от половин столетие страда от наложената ѝ църковна изолация. С този мотив и с това намерение възприехме в края на ноември 2017 г. и пристигналото от Република Македония желание и предложението да поемем върху си бремето на посредничеството за уреждане статута на Православната църква в тази страна\", се казва още в посланието и се посочва, че това по никакъв начин не може да предполага каквото и да било нарушаване на вековните правила в Църквата.\r\n\"През последната повече от половин година църковното и обществено внимание у нас е насочено с особена сила върху съседна Република Македония и по-конкретно върху темата за статута на Православната църква в тази страна, която за жалост в продължение на десетилетия пребивава вън от общение със семейството на поместните Православни църкви. Тази тема и този проблем придобиха острота във връзка с официално заявеното от ръководството на тази Църква желание Българската Православна Църква – Българска Патриаршия да приеме ролята на нейна майка-Църква, и така най-сетне да бъде уреден каноничният статут на Църквата в днешна Македония. Желание, което беше възприето с внимание и чувство за отговорност от българска църковна страна, но същевременно и недвусмислено отрицателно от някои братски Поместни църкви, които открито заявиха своето несъгласие с подобно развитие на македонския църковен въпрос. Част от големия проблем за статута на Православната църква в днешна Република Македония е въпросът за историческата съдба на съществувалата в миналото Българска Охридска архиепископия, от чието учредяване през настоящата 2018 година се изпълват хиляда години. Проведени бяха и предстоят чествания на тази важна годишнина, които са поредно свидетелство за дълбочината на разделението сред братските Православни църкви по този въпрос. Същевременно, във връзка с отказа на Българската Православна Църква да участва в тържествата, проведени на 27 и 28 май в историческия храм на Божията Премъдрост в град Охрид, към Свещеноначалието на светата Българска Патриаршия бяха отправени незаслужени упреци, достигащи до обвинения в предателство – тежки упреци, които, независимо дали са били плод на неразбиране или на недоброжелателство, донесоха ненужна горчивина на цялата ни Църква\", се казва още е посланието. То е подписано от патриарх Неофит и всички митрополити.\r\nЦветилена СИМЕОНОВА", "date": "2018.06.10", "title": "Св. Синод: Готови сме и днес да сторим всичко, което е по силите ни, за да подпомогнем нашите православни братя в днешна Македония"}
{"url": "http://www.focus-news.net/news/2018/06/10/2532162/znepolskiyat-episkop-arseniy-ne-umeem-da-pazim-svetlata-pamet-na-rodnite-svettsi-i-novomachenitsi-a-te-sa-nay-golyamoto-ni-natsionalnoto-bogatstvo.html", "text": "Ние, българите, не умеем да пазим светлата памет на родните светци и новомъченици, а те са най-голямото ни националното богатство. Това каза Знеполският епископ Арсений пред събралите се десетки миряни в митрополитския храм „Св. вмчца Марина” в града по повод Неделята на Всички български светии, предаде репортер на Радио „Фокус“ – Пловдив. Епископ Арсений добави, че безкрайно много са примерите из житията на българските светии за това как са последвали и отдали живота си за Христа. „Ние виждаме това в житията на Баташките мъченици, напоени със страшни страдания за Христа. Спомняме си за дивните свещеници, които служили в баташката църква „Света Неделя“ – свещеномъчниците отец Петър и отец Нейчо. Техните живот и дело са свидетелство за твърдата и непоколебима вяра на нашите прадеди, на всички онези небожители, които са просияли в святост в нашето отечество“, каза епископ Арсений. Той коментира, че напразно шумни и кресливи медийни кампании устройват допитвания кои са най-великите българи. „Това не са пошли певци или шоумени. Това не са спортисти или политици със съмнителен морал. Това са нашите родни български светци, които не се нуждаят от нашата похвала. Ние се нуждаем от тяхната помощ и от тяхното молитвено застъпничество, защото обезверяващи се, ние погиваме с всеки изминал ден. Ако погледнем реално, ние ще видим, че България е един прикован на болничния одър смъртник. Ако не „изровим от бунището“ драгоценният бисер на народната святост, то обеднели, голи и боси духом, ние ще станем роби на нехристиянски цивилизации и култури. Ако ние продаваме православната си вяра и българската святост кога за 30 сребърника, кога за паница леща, то тогава ние ще погинем духовно и физически“, каза Знеполският епископ Арсений. Той припомни, че в навечерието на турското робство България е била изправена пред най-голямото изпитание за своето съществуване, но оцелява. „Оцелява, защото е имала свети Патриарх Евтимий, който да я предал на Светата Троица. Днес загива не само държавата ни, но също гинат народността и вярата ни. Затова в този празничен ден, отбелязвайки Деня на Всичките български светии, постници и преподобни мъченици, нека да призовем: „Боже, пази България! Запази страната ни православна и християнска“, каза още Знеполският епископ Арсений.\r\nТони МИХАЙЛОВ", "date": "2018.06.10", "title": "Знеполският епископ Арсений: Не умеем да пазим светлата памет на родните светци и новомъченици, а те са най-голямото ни националното богатство"}
{"url": "http://www.focus-news.net/news/2018/06/10/2532164/kurir-sarbiya-servityorka-nameri-30-hilyadi-evro-v-chanta-i-gi-varna-na-sobstvenika-im.html", "text": "Двадесетгодишна сервитьорка от Апатин в автономната област Войводина намери чанта с 30 хил. евро – и ги върна на собственика им, пише белградското електронно издание Kurir.\r\nУточнява се, че притежателят на крупната сума е бил на път към Сомбор, за да сключи сделка за закупуване на жилище. Но лицето се е спряло в местен ресторант, за да се освежи с питие, след което е продължило пътя си. „На неговото място остана черна чанта, която оставих на бара, предполагах, че ще се върне за нея“, разказа младата жена.\r\n„Малко след като колегата ми откри чантата, притесненият собственик се появи пред вратата на магазина и тя му подаде чантата, уверявайки, че е в безопасност и че никой не я е докосвал. Последва броене, след което изплашеният собственик бързо установи, че парите са непокътнати, като разказа, че те са закупуването на апартамент в Сомбор“, поясни един от Тереза Герова", "date": "2018.06.10", "title": "Kurir (Сърбия): Сервитьорка намери 30 хиляди евро в чанта – и ги върна на собственика им"}
{"url": "http://www.focus-news.net/news/2018/06/10/2532165/stara-zagora-za-10-dni-shte-bade-spryano-dvizhenieto-v-uchastak-ot-ul-ruski-zaradi-remontni-deynosti.html", "text": "От 11 юни 2018 г. до 22 юни 2018 г. ще бъде спряно движението на всички видове транспорт по ул. „Руски“ в участъка от бул. „Цар Симеон Велики“ до ул. „Свети Княз Борис“ заради ремонтни дейности. Това съобщиха от пресцентъра на Община Стара Загора. Движението на личен, договориран транспорт и на превозни средства, извършващи транспорт за собствена сметка ще се осъществява по обходен маршрут:\r\n- в посока изток-запад: по ул. „Генерал Столетов“;\r\n- в посока запад-изток: по ул. „Генерал Гурко“.\r\nДвижението ще се нормализира незабавно след приключване на мероприятието, по преценка на служителите пряко ангажирани с охраната.\r\nКонтрол по изпълнение на заповедта е възложен на Валери Иванов – Началник отдел „ ООР и УК” в Община Стара Загора.", "date": "2018.06.10", "title": "Стара Загора: За 10 дни ще бъде спряно движението в участък от ул. „Руски“ заради ремонтни дейности"}
{"url": "http://www.focus-news.net/news/2018/06/10/2532161/atanas-zafirov-bsp-vinagi-e-bila-za-modernizatsiyata-na-armiyata-no-imame-svoite-zabelezhki.html", "text": "БСП винаги е била „за“ модернизацията на армията, но имаме своите забележки. Това каза пред журналисти Атанас Зафиров, член на Изпълнителното бюро и председател на Съвета външна политика, международна дейност, отбрана и сигурност към Националния съвет на партията във връзка с модеринзацията на армията, предаде репортер на Агенция „Фокус“.  По думите на Зафиров това е една тема, която е била особено актуална във връзка с двата инвестиционни проекта, които бяха гласувани в Народното събрание. Той поясни, че БСП има забележки в проектите за модернизацията, които могат да бъдат отстранени и именно затова опозицията дава своята подкрепа с условия. \"Видим ли най-малките съмнения и колебания за корупционни механизми, си запазваме правото по време на ратификацията на тези проекти, да гласуваме друга позиция\", каза Зафиров. \r\nНа въпрос дали парите за модернизация на армията трябва да отиват в други сектор, Атанас Зафиров заяви, че има подобен тип разсъждения. „Виден техен изразител в обществото е г-н Марешки, но аз по никакъв начин не бих искал да коментирам подобни разсъждения. Най-малкото защото е изключено да се правят компромиси от нещо за сметка за нещо. Обвързването на националната сигурност, образование и здравеопазване, е неправилна теза“, каза той. По думите му задължение на правителството е да прави така, че гражданите да са здрави, образовани, но и да има сигурност.  \r\nДеница КИТАНОВА", "date": "2018.06.10", "title": "Атанас Зафиров: БСП винаги е била „за“ модернизацията на армията, но имаме своите забележки"}
{"url": "http://www.focus-news.net/news/2018/06/10/2532157/bsp-shte-dade-preskonferentsiya-v-tsentralata-na-partiyata.html", "text": "От 14.30 часа днес в централата на БСП на ул. „Позитано” №20 ще се проведе пресконференция. Това съобщиха от пресцентъра на НС на БСП.", "date": "2018.06.10", "title": "БСП ще даде пресконференция в централата на партията"}
{"url": "http://www.focus-news.net/news/2018/06/10/2532167/veliko-tarnovo-nad-1-500-izpalniteli-uchastvat-vav-festivala-nasred-megdana-v-selo-arbanasi.html", "text": "Над 1 500 изпълнители се надпяват и надиграват на фестивала „Насред мегдана“ в село Арбанаси. Събитието има национален статут и се провежда за осми пореден път, съобщи за Радио „Фокус“ – Велико Търново Грета Иванова, главен експерт Дирекция „Култура, туризъм и международни дейности“ в Община Велико Търново. Всички обреди, песни и танци се изпълняват на открита сцена в населеното място. Конкурсният характер на фестивала предвижда и много награди за участниците, които са от цялата страна. Категориите, в които те се съревновават, са автентичен и обработен фолклор, народни песни и народни танци. Местната администрация е осигурила тениска и шапка за всеки един изпълнител. „Освен това има и спонсори, които предоставят лакомства. Извън конкурсната програма организаторите са предвидили много награди по регламент и статут. Всички се състезават в три възрастови групи – деца, младежи до 20 години и изпълнители над 20 години“, обясни още Грета Иванова. Тя коментира, че в последните 4 - 5 години се наблюдава връщане към автентичния фолклор. Целта на Националния фестивал е да запази бита, културата и историята на българите.\r\nЛуиза ТРАНЧЕВА", "date": "2018.06.10", "title": "Велико Търново: Над 1 500 изпълнители участват във фестивала „Насред мегдана“ в село Арбанаси"}
{"url": "http://www.focus-news.net/news/2018/06/10/2532166/sport-svetovnoto-nosi-na-levski-i-ludogorets-po-304-evro-na-chas.html", "text": "От 1 юни Яцек Горалски и Холмар Ейолфсон носят печалба на Лудогорец и Левски по 304 евро на час. Това са парите, които се полагат на шампионите и “сините”, след като двамата играчи станаха част от националните отбори на Полша и Исландия за Мондиал 2018. ФИФА ще раздаде на клубовете на футболистите, получили повиквателни, компенсация от 178 милиона евро. Сумата е тройна в сравнение с тази, която бе разпределена след световното първенство в Бразилия през 2014 година (59 милиона \r\nЕдин футболист ще струва на централата 7 296 евро на ден. Броячът се включва на 1 юни и продължава до отпадането на съответната държава от турнира. Така само за участие в груповата фаза Горалски и Ейолфсон ще донесат на Левски и Лудогорец по 204 512 евро.\r\nВенцислав ДРАГОМАНОВ", "date": "2018.06.10", "title": "Спорт: Световното носи на Левски и Лудогорец по 304 евро на час"}
{"url": "http://www.focus-news.net/news/2018/06/10/2532163/filip-popov-bsp-shte-sledim-mnogo-izkaso-proektite-za-modernizatsiya-na-armiyata-zashtoto-balgariya-e-edna-ot-darzhavite-s-mnogo-visoki-niva-na-koruptsiya.html", "text": "Ще следим много изкъсо проектите за модернизация на армията, защото България е една от държавите с много високи нива на корупция. Това каза секретарят на ПГ на „БСП за България“ Филип Попов пред журналисти, предаде репортер на Агенция „Фокус“.  По думите на Попов това са проекти, които предразполагат корупционни схеми. „Това го приемаме като на първо гласуване\", каза Попов и уточни, че предстои още едно гласуване в Народното събрание.Попов разкритикува управляващите, че въпреки всичко не се достигат  2 % от БВП за армията. Той поясни, че в БСП решението за проектите е било взето единодушно. „Разбира се, следва да се обсъди на Пленума, тъй като то беше предвидено“, коментира Попов. Той поясни, че управляващите са изненадали БСП, че са предложили проектите в седмичната програма. „Очаквахме, че ще е другата седмица“, заяви секретарят на ПГ на „БСП за България“. \r\nПо темата за партийна телевизия, Попов заяви, че социалистите желаят обективна медия, която в същото време да е обществена. „Разбира се, сега ще се обсъди кога ще стартира. Във всичките ни приемни се поставя този въпрос не само от партийни членове, а от хората, с които се срещаме. Кога ще има, как ще се казва дори. Днес ще бъде обсъждано“, допълни Попов. На въпрос какъв бюджет се обсъжда за телевизията, Филип Попов поясни, че става въпрос за 2 млн. лв.\r\nДеница КИТАНОВА", "date": "2018.06.10", "title": "Филип Попов, БСП: Ще следим много изкъсо проектите за модернизация на армията, защото България е една от държавите с много високи нива на корупция"}
{"url": "http://www.focus-news.net/news/2018/06/10/2532168/filip-popov-bsp-se-dvizhi-v-pravilnata-posoka-nachelo-s-korneliya-ninova.html", "text": "БСП се движи в правилната посока, начело с Корнелия Нинова.  Това каза секретарят на ПГ на „БСП за България“ Филип Попов пред журналисти, предаде репортер на Агенция „Фокус“.  Попов отчете, че откакто Корнелия Нинова е начело на БСП, партията е реанимирана, станала е опозиция и алтернатива. „Факт е, че удвоихме народните представители в Народното събрание. С наша подкрепа беше издигнат и избран президент на Република България. Мисля, че се движим в правилната посока начело с Корнелия Нинова и се надявам да продължава в същия дух да води партията“, каза той и й пожела успех. По думите му Пленумът подкрепят всички нейни действия, защото до този момент те са правилни.\r\nДеница КИТАНОВА", "date": "2018.06.10", "title": "Филип Попов: БСП се движи в правилната посока, начело с Корнелия Нинова"}
{"url": "http://www.focus-news.net/news/2018/06/10/2532170/balgarska-parlamentarna-delegatsiya-vodena-ot-predsedatelya-na-ns-tsveta-karayancheva-shte-bade-na-ofitsialno-poseshtenie-v-gruziya-na-11-yuni.html", "text": "Българска парламентарна делегация, водена от председателя на парламента Цвета Караянчева, ще бъде на официално посещение в Грузия на 11 юни 2018 г. Това съобщиха от пресцентъра на Народното събрание. Председателят на Народното събрание ще се срещне с председателя на парламента на Грузия Иракли Кобахидзе. Двамата ще подпишат Споразумение за партньорство между двете законодателни институции. \r\nЦвета Караянчева и водената от нея делегация ще разговарят с президента Гиорги Маргвелашвили. Българските парламентаристи ще се срещнат и с първия заместник министър-председател и министър на външните работи Михеил Джанелидзе. Председателят на парламента ще положи венец на Паметника на загиналите за териториалната цялост на Грузия герои. \r\nВ състава на българската парламентарна делегация са председателят на Групата за приятелство България – Грузия Кристина Сидорова и народните представители Александър Иванов, Йордан Апостолов, Велислава Кръстева и Симеон Найденов.", "date": "2018.06.10", "title": "Българска парламентарна делегация, водена от председателя на НС Цвета Караянчева, ще бъде на официално посещение в Грузия на 11 юни"}
{"url": "http://www.focus-news.net/news/2018/06/10/2532169/plovdiv-tsentarat-za-podkrepa-i-lichnostno-razvitie-vasil-levski-v-asenovgrad-organizira-lyatna-vakantsionna-programa-za-detsa-prez-mesetsite-yuli-i-avgust.html", "text": "Центърът за подкрепа и личностно развитие „Васил Левски“ в Асеновград организира лятна ваканционна програма за деца през месеците юли и август. Това каза за Радио „Фокус“ – Пловдив управителят на социалното учреждение Георги Анастасов.  По думите му за периода от 2 до 13 юли децата ще могат да посещават занимания по български народни танци, като с тях ще работи старши учител Росен Борисов. От 16 до 27 юли ще се провеждат занимания по народно пеене със старши учител Кристина Анастасова и по музикален инструмент – гайда с преподавател Георги Анастасов. „От 1 до 17 август старши учител Константин Денков ще бъде с децата със занимания по английски език и музикален инструмент – китара. От 20 до 31 август децата ще могат да се обучават в клуб „Компютър“, за да добият умения по информатика. Преподавател е старши учител Полина Симова – Якова. Това са заниманията за  цялото лято, като групите ще бъдат сформирани тогава, когато вече е ясно колко деца ще се запишат във всяка една от дейностите. Заявления се приемат до края на юни, като подчертавам, че нашите занимания са напълно безплатни“, каза Георги Анастасов. Той коментира, че традиционно най-много са децата, които проявяват желание да посещават заниманията по народни танци, народно пеене и английски език. „В заниманията по музикални инструменти участват по-малко деца, но там като че ли са най-постоянни, защото тези, които идват на лятната ни ваканционна програма, през есента на 100% остават в нашите постоянни форми“, посочи Анастасов. По думите му лятната програма в Центъра за подкрепа и личностно развитие „Васил Левски“ в Асеновград предлага на децата интересни занимания, с които няма как да се срещнат в училище и с които, ако преценят, през учебната година могат да ангажират по-пълноценно. „Обикновено около 100 деца преминават през нашите форми през лятото. Надявам се тази година пак да е така, защото знаете, че през лятото децата са отдадени повече на игри и забавления. При нас заниманията се провеждат от сутрин до обяд, защото следобед става много горещо. Мисля, че успяхме да намерим баланс, защото програмата е удобна както за децата, така и за преподавателите“, коментира още Георги Анастасов.\r\nТони МИХАЙЛОВ", "date": "2018.06.10", "title": "Пловдив: Центърът за подкрепа и личностно развитие „Васил Левски“ в Асеновград организира лятна ваканционна програма за деца през месеците юли и август"}
{"url": "http://www.focus-news.net/news/2018/06/10/2532172/eu-observer-rumanski-absurd-upravlyavashtata-partiya-organizira-protest.html", "text": "Политическата партия, която миналата година свали собствения си кабинет от власт в Румъния, направи още един абсурден ход: организира мащабен протест пред сградата на правителството в Букурещ, коментират в редакцията на EU Observer.\r\n„Искаме просперитет, а не сигурност!“. Под това мото се проведе съботната демонстрация, инициирана от управляващата Социалдемократическа партия. В нея участие взе дори министър-председателят Виорика Дънчила. \r\nНа пръв поглед целта на управляващите бе да отхвърлят предполагаемите злоупотреби от страна на съдебната власт и тайните служби, но дори някои от регионалните лидери на партията коментираха, че акцията чисто и просто е проява на подкрепа за председателя на партия Ливиу Драгнея, срещу когото се води дело за корупция. \r\nДрагнея, който бе осъден условно на две години лишаване от свобода, отрече тези твърдения и призова всички хора, които са станали жертви на злоупотреби на „паралелната държава“, да участват в протеста. Множество румънци обаче не са убедени в искреността му. \r\n„Партия, която сваля две от своите правителства и организира протест, когато участва в правителството – това не може да се види никъде другаде по света. Страната ни патентова абсурд, а Ливиу Драгнея е майстор“, написа световноизвестният писател Мирча Картареску.\r\nСоциалдемократическата партия на Румъния планира от месеци наред организирането на мащабен митинг. Идеята стартира като кампания в подкрепа на „традиционното семейство“, след което тя се промени, като основна цел стана демонстрирането на подкрепа за Дънчила, за чиято оставка многократно настояваше държавния глава на страната Клаус Йоханис. \r\nОчакванията за броя на участниците в протеста варираха от няколко десетки хиляди до над един милион румънци. Въпреки това броят на онези, които твърдят, че са били принудени да вземат участие – от своите работодатели или от държавните органи, контролирани от Социалдемократическата партия, не е никак малък. \r\nНа новосъздадения уебсайт www.mitingcujapca.ro в петък сутринта имаше повече от 330 доклади за работниците, принудени да присъстват на протеста. Дори някои професори са настояли студентите също да се присъединят към протеста в Букурещ. Уебсайтът www.mitingcujapca.ro е създаден от гражданската организация Geeks for Democracy.\r\nВладимир Петру, член на Социалдемократическата партия и кмет на Кавник, град в Северозападна Румъния, заяви пред агенция „Медиафакс“, че на местните и областните съветници е било казано, че ще загубят мандата си, ако не присъстват на митинга. Тереза Герова", "date": "2018.06.10", "title": "EU Observer: Румънски абсурд: Управляващата партия организира протест"}
{"url": "http://www.focus-news.net/news/2018/06/10/2532175/plovdiv-v-etnografskiya-muzey-shte-se-provede-54-toto-izdanie-na-mezhdunarodniya-festival-na-kamernata-muzika.html", "text": "В града ще се проведе 54-тото издание на Международния фестивал на камерната музика . Това съобщиха за Радио „Фокус“ – Пловдив от Дирекция „Култура и културно наследство към Общината. Откриването на събитието ще се състои в 20.00 часа тази вечер в Етнографския музей с концерт на ансамбъл „Станков“ – цигуларят  проф. Иво Станков и пианистът Лъчезар Станков, със специалното участие на стипендианти от училище „Уитгифт“ в Лондон. В програмата са включени творби от Бетовен, Шопен, Сарасате и други. Програмата на фестивала продължава на 12 юни с концерт на възпитаници на Националното училище за музикално и танцово изкуство „Добрин Петков“ – Пловдив, на 14 юни с клавирен рецитал на Ивайла Кирова, а на 15 юни – с концерт на трио „Академика“ от Румъния. На 16 юни посетителите ще се насладят на концерт на дуо Суреда-Тахтаджиева от Испания, а на 17 юни ще се състои песенна вечер с избрани романси от Чайковски и Рахманинов. На 18 юни програмата на фестивала продължава с концерт на дуо „Юника“ от Русия. Международното събитие приключва на 21 юни в „Bee Bop café” с концерт на „Димитър Льолев квинтет“ и авторска музика.\r\nСъбитията от Международния фестивал на камерната музика се провеждат в Етнографския музей и започват в 20.00 часа. Изключение правят финалния концерт и този на 13 юни, които ще се състоят  в градския музикален клуб „Bee Bop café”. Международният фестивал на камерната музика в Пловдив е най-старият фестивал за камерна музика в Европа и най-дългогодишният фестивален форум в Пловдив. От основаването му през 1964 година до днес не е прекъсвал нито веднъж. Провежда се ежегодно сред живописната атмосфера на един от най-емблематичните архитектурни паметници в Старинен Пловдив – Етнографския музей.\r\nТони МИХАЙЛОВ", "date": "2018.06.10", "title": "Пловдив: В Етнографския музей ще се проведе 54-тото издание на Международния фестивал на камерната музика"}
{"url": "http://www.focus-news.net/news/2018/06/10/2532173/balgarskiyat-cherven-krast-organizira-demonstratsiya-za-deystviya-pri-navodneniya-koyato-shte-se-provede-na-11-yuni-v-rayona-na-kresna.html", "text": "Българският Червен кръст организира демонстрация на екипите на БЧК за действия при наводнения, която ще се проведе на 11 юни 2018 г. в района на Кресна. Това съобщиха от пресцентъра на БЧК. Ще бъде направена демонстрация на спасяване в бързо течащи води, работа със спасителни въжета и преминаване на река, действия по издирване, оказване на помощ и евакуация на пострадало население. Събитието е в рамките на тренировъчен курс в периода от 8 до 12 юни 2018 г. на територията на град Кресна с членове на доброволните екипи на БЧК за действие при наводнения от цялата страна. \r\nКурсът се провежда по поречието на река Струма на територията на Кресненското дефиле при полеви условия. В него участват доброволци от областните организации на БЧК - членове на звената за действия при наводнения, както и експерти от дирекциите „Мениджмънт на бедствията” и „Водноспасителна служба”.\r\nСборен пункт за гостите на демонстрацията е от 10.00 часа на 11 юни пред хотел „Бриони“ в град Кресна.\t\r\nЗа контакт на място: GSM 0889606605 - Ясен Сливенски - директор на Дирекция „Мениджмънт на бедствията“ при БЧК.", "date": "2018.06.10", "title": "Българският Червен кръст организира демонстрация за действия при наводнения, която ще се проведе на 11 юни в района на Кресна"}
{"url": "http://www.focus-news.net/news/2018/06/10/2532176/sotir-ivanov-istoricheski-muzey-petrich-sas-100-hil-lv-otpusnati-ot-ministerski-savet-ot-11-yuni-shte-prodalzhat-prouchvaniyata-na-antichen-grad-herakleya-sintika.html", "text": "Със 100 хил. лв., отпуснати от Министерски съвет, от 11 юни ще продължат проучванията на античен град Хераклея Синтика. Това съобщи за Радио „Фокус“  – Пирин Сотир Иванов, директор на Исторически музей – Петрич. Той припомни, че средствата са били дадени с решение, взето на 9 май, след като премиерът Бойко Борисов беше на посещение на обекта на 5 май, поемайки ангажимента за допълнително финансиране. „Всъщност Хераклея се оказва един от големите археологически обекти и научни предизвикателства, както и експозиционни, когато говорим за Исторически музей – Петрич. Обектът предоставя възможност за развитието на туризма и то в национален мащаб. Археологическите проучвания дълго време бяха съсредоточени в посока запад – изток, тоест беше разкрита дължината на античния форум, като се започне от гражданската базилика, едно много представително стълбище, форума, 15 помещения, които бяха съчетание от търговски помещения и светилища и накрая всичко приключи с една християнска църква“, каза още Иванов. Той добави, че тя е най-ранната на територията на Югозападните български земи от времето на император Теодоси Велики, вероятно в края на IV век, между 395 и 400 година – изградена и съществувала до 425 година. „Сега археологическото проучване ще бъде съсредоточено в посока север – юг, тоест ще направим опит да хванем ширината на този форум, за да разберем дали той прилича на елинистическите, които са квадратни или е типичният римски форум със сравнително правоъгълна форма“, подчерта Иванов. Той заяви, че има възможност да бъде разкрита и експонирана крепостната стена, която вероятно от юг е ограждала форума. „През 2007 година по проект беше разкопана част от самата стена, но то е някъде на около 500 м северно от сегашният ни обект, така че това също сега ще бъде едно интересно предизвикателство за нас. В същото време ще се опитаме да възстановим от части и природната история, защото има насипи от река Струмешница и можем да хванем нейното корито през античността“, коментира Иванов. Според него така ще успеят да разберат за евентуални катаклизми, които са се случвали в този период  преди около 1 600 – 1 700 години.\r\nЛивия НИНОВА", "date": "2018.06.10", "title": "Сотир Иванов, Исторически музей – Петрич: Със 100 хил. лв., отпуснати от Министерски съвет, от 11 юни ще продължат проучванията на античен град Хераклея Синтика"}
{"url": "http://www.focus-news.net/news/2018/06/10/2532171/znepolskiyat-episkop-arseniy-podvizite-na-rodnite-ni-svettsi-ne-se-vmestvat-v-granitsite-na-grehopadnaliya-choveshki-razum.html", "text": "Подвизите на родните ни светци не се вместват в границите на грехопадналия човешки разум. Това каза Знеполският епископ Арсений пред събралите се десетки миряни в митрополитския храм „Св. вмчца Марина” в Пловдив по повод Неделята на Всички български светии, предаде репортер на Радио „Фокус“ – Пловдив. Във връзка с днешния празник викарият на Пловдивския митрополит припомни евангелската история за братята Симон, Петър и Андрей  и за другите двама братя Йоан и Яков. „Когато Господ ги е призовал да станат негови ученици и апостоли, те оставили многото наловена риба, своите къщи и имоти, оставили семействата си и както свидетелства светият евангелист Матей, Симон Петър и Андрей, оставили наловената риба и баща си и тръгнали след Христа. Това е велик подвиг, който не се вмества в границите на грехопадналия човешки разум. Да оставиш всичко в такъв момент, когато можеш да придобиеш много пари и голямо богатство, когато бизнесът ти върви и е потръгнал. В момент, когато ти се препитаваш от делата на своите ръце, в случая рибарство, изхранвайки своите домашни и себе си, да тръгнеш след напълно непознат човек – проповедник. Това е извън всякаква логика на практичния човешки ум. Но това, което умът не може да схване и разбере, го разбира сърцето. Сърцето, в което живеел духът Божи, подсказало на рибарите, че този, който ги призовава да станат негови ученици - апостоли, не е някакъв обикновен човек, а е Синът Божи - Царят на вселената и Спасителят на света. Така те тръгнали след него. Тази евангелска история се е повтаряла хиляди пъти, повтаря се и ще се повтаря. Тя се повтаря и в нашата отечествена история, в подвига на нашите родни български светии, чиято памет ние днес празнуваме“, каза още Знеполският епископ Арсений. По думите му от житията на светите апостоли разбираме, че те не само прозрели всичко земно заради Христа, но и отдали живота си за Него. „И хилядите български мъченици също са положили живота си за Христа“, посочи Знеполският епископ Арсений.\r\nТони МИХАЙЛОВ", "date": "2018.06.10", "title": "Знеполският епископ Арсений: Подвизите на родните ни светци не се вместват в границите на грехопадналия човешки разум"}
{"url": "http://www.focus-news.net/news/2018/06/10/2532177/sport-mbape-spasi-frantsiya-ot-zaguba-sreshtu-sasht.html", "text": "Франция завърши наравно 1:1 срещу отбора на Съединените щати, в контролен мач, игран в Лион. Французите са един от големите фаворити на Мондиала в Русия, но в последната си контрола преди Мондиала футболистите на Дидие Дешан срещнаха сериозна съпротива от страна на „янките, които поведоха в края на полувремето. За Франция Килиан Мбапе успя да изравни 10 минути преди края.\r\nФранция стартира участието си на Световното на 16 юни от 13:00 часа срещу Австралия, докато отборът на Съединените щати не се класира.\r\nВенцислав ДРАГОМАНОВ", "date": "2018.06.10", "title": "Спорт: Мбапе спаси Франция от загуба срещу САЩ"}
{"url": "http://www.focus-news.net/news/2018/06/10/2532141/kathimerini-turtsiya-es-kogato-prilagvaneto-s-morkova-ne-raboti-ostava-prachkata.html", "text": "Решението на Анкара за преустановяване на спазването на споразумението за връщане на мигранти от Гърция като „отмъщение\" за освобождаването на осмината турски военни офицери, които поискаха убежище в страната след неуспешния опит за държавен преврат, е върховен акт на арогантност, пише Никос Констандарас в авторска статия за електронното издание на вестник Kathimerini.\r\nСпоред автора действията на турските власти показват, че желанието на Анкара да оказва натиск върху Атина има превес пред зачитането на споразуменията, дори ако нарушенията създават проблеми на Европейския съюз. Решението на Анкара може да причини много сериозни проблеми на Гърция, но в същото време е признание за дипломатическата и политическата слабост на турското правителство, пише Костандарас. \r\nАнкара постоянно успява да си издейства отстъпки от други държави заради геостратегическото значение на Турция, нейната военна сила и икономика. Тя печели, но в замяна не дава нищо, докато същевременно престъпленията й остават ненаказани. Споразумението между ЕС и Турция за бежанците и мигрантите е добър пример в това отношение. Турция играе водеща роля в дестабилизирането на Сирия и позволява (вероятно дори насърчава активно) масовата миграция към Европа през Гърция; Анкара използва паниката на Германия, за да се съгласи да контролира потока и да приеме връщането на мигранти от Гърция в замяна на пари и обещание за премахване на визовия режим за турските граждани.\r\nОттогава, макар да намали броя на хората, които се насочват към Европа, Анкара не спазваше други условия на сделката. Тя искаше привилегии без предварителни условия. (Поддържайки тази тактика, сега тя твърди, че нарушава старата сделка с Гърция, а не споразумението между ЕС и Турция, но ако връщането на мигранти бъде преустановено, резултатът ще бъде нарушаване на двете сделки.)\r\nДосега международната общност не успя да намери верния тон за реакция на действията на Турция за заложничеството, което упражнява спрямо гражданите на други страни (включително САЩ, Германия и Гърция), все по-агресивното Й поведение спрямо съседите й и спрямо други страни, нарушаването на правата на човека и подкопаването на върховенството на закона. В последно време обаче Анкара изглежда е забравила, че заплахите работят само докато не бъдат изпълнени. Така че, ако Турция наруши сделката с Гърция, само защото е ядосана на Атина, тогава може би е време за международната общност да приеме, че когато прилъгването с моркова не работи, всичко, което остава, е пръчката. Ако ЕС и САЩ започнат да оказват натиск върху Турция - или чрез по-строги визови процедури, или чрез санкции - тогава турските граждани може по-ясно да видят докъде водят тактиките на изнудване и едностранни искания на тяхното правителство.Тереза Герова", "date": "2018.06.10", "title": "Kathimerini: Турция-ЕС: Когато прилъгването с моркова не работи, остава пръчката"}
{"url": "http://www.focus-news.net/news/2018/06/10/2532174/kanal-5-makedoniya-loshoto-vreme-nanese-shteti-na-samoleti-na-letishteto-v-chernogorskiya-grad-tivat.html", "text": "Краткотрайната буря, която не подмина и черногорския град Тиват, нанесе щети на два самолета на местното летище, предава скопската телевизия „Канал 5“.\r\nВ съответствие с правилата, машините P180 са били паркирани на платформата на летището.\r\nНо смерчът, който удари части от страната, не подмина и Тиват – местни медии съобщиха, че стихията е обърнала един от самолетите, в резулат на което той е получил сериозни щети. Вторият е с по-малки повреди. \r\nЗа силата на бурята може да се съди от факта, че един подобен самолет тежи около шест тона, подчертават от редакцията.Тереза Герова", "date": "2018.06.10", "title": "„Канал 5“ (Македония): Лошото време нанесе щети на самолети на летището в черногорския град Тиват"}
{"url": "http://www.focus-news.net/news/2018/06/10/2532181/pregled-na-mezhdunarodnite-novini-do-13-chasa-agentsiya-fokus.html", "text": "Елисейският дворец разпространи изявление по повод срещата на Г-7, в което предупреди, че „международното сътрудничество не може да се диктува от гняв или забележки\". По този начин Париж осъди „несъответствието\" и „непоследователността\" след отказа на американския държавен глава Доналд Тръмп да подкрепи заключителната декларация на лидерите.\r\n„Международното сътрудничество не може да бъде диктувано от гняв и забележки\", се казва в изявлението на Елисейския дворец. „Ние се придържаме към комюникето и всеки, който би го загърбил, показва несъответствие и непоследователност“, се казва още в текста.\r\n*** В столицата на Косово са арестувани двама души за предполагаемо планиране на терористична атака срещу миротворците от КейФОР.\r\nМагистратите в Прищина одобриха искането на Специализирания съд за арестуване на заподозрените. Съгласно разпространената информация, става въпрос за мъж и жена, които съжителстват заедно. Към настоящия момент не се привеждат данни дали арестуваните са свързани с някоя от екстремистките групировки.\r\n*** Сирийският режим прикрива милициите на иранските съюзници като свои собствени бойци, предоставяйки им униформи на военни от армията на президента Башар Асад.\r\nПо този начин подкрепяните от Техеран бойци се опитват да прикрият следите от присъствието си в Сирия, но и да понижат риска от нови ракетни удари от страна на Израел срещу ирански съоръжения на територията на близкоизточната република. \r\nИзраел многократно увери, че няма да допусне силите, лоялни на Иран, да укрепят позициите си в Сирия. В тази връзка израелските военни следят ситуацията в страната внимателно, докато правителството на Башар Асад и неговите съюзници изглежда подготвят военна атака срещу бунтовниците в Югозападна Сирия.\r\n*** Държавният глава на Руската федерация Владимир Путин отхвърли критиките на „голямата седморка“ като „творческо бръщолевене“ и заяви, че отново е настъпил моментът за сътрудничество.\r\n„Смятам, че е необходимо да спрем това творческо бръщолевене и да преминем към конкретни въпроси, свързани с истинското сътрудничество\", заяви Путин пред репортери в Китай, където участва в среща на върха на Шанхайската организация за сътрудничество. Изявлението му бе направено в отговор на журналистически въпрос с настояване за коментар на съвместното изявление на лидерите на Г-7.\r\n*** Политическата партия, която миналата година свали собствения си кабинет от власт в Румъния, направи още един абсурден ход: организира мащабен протест пред сградата на правителството в Букурещ.\r\n„Искаме просперитет, а не сигурност!“. Под това мото се проведе съботната демонстрация, инициирана от управляващата Социалдемократическа партия. В нея участие взе дори министър-председателят Виорика Дънчила. \r\nНа пръв поглед целта на управляващите бе да отхвърлят предполагаемите злоупотреби от страна на съдебната власт и тайните служби, но дори някои от регионалните лидери на партията коментираха, че акцията чисто и просто е проява на подкрепа за председателя на партия Ливиу Драгнея, срещу когото се води дело за корупция. \r\nДрагнея, който бе осъден условно на две години лишаване от свобода, отрече тези твърдения и призова всички хора, които са станали жертви на злоупотреби на „паралелната държава“, да участват в протеста. Множество румънци обаче не са убедени в искреността му. \r\n„Партия, която сваля две от своите правителства и организира протест, когато участва в правителството – това не може да се види никъде другаде по света. Страната ни патентова абсурд, а Ливиу Драгнея е майстор“, написа световноизвестният писател Мирча Картареску.\r\nСоциалдемократическата партия на Румъния планира от месеци наред организирането на мащабен митинг. Идеята стартира като кампания в подкрепа на „традиционното семейство“, след което тя се промени, като основна цел стана демонстрирането на подкрепа за Дънчила, за чиято оставка многократно настояваше държавния глава на страната Клаус Йоханис. \r\nОчакванията за броя на участниците в протеста варираха от няколко десетки хиляди до над един милион румънци. Въпреки това броят на онези, които твърдят, че са били принудени да вземат участие – от своите работодатели или от държавните органи, контролирани от Социалдемократическата партия, не е никак малък. \r\nНа новосъздадения уебсайт www.mitingcujapca.ro в петък сутринта имаше повече от 330 доклади за работниците, принудени да присъстват на протеста. Дори някои професори са настояли студентите също да се присъединят към протеста в Букурещ. Уебсайтът www.mitingcujapca.ro е създаден от гражданската организация Geeks for Democracy.\r\nВладимир Петру, член на Социалдемократическата партия и кмет на Кавник, град в Северозападна Румъния, заяви пред агенция „Медиафакс“, че на местните и областните съветници е било казано, че ще загубят мандата си, ако не присъстват на митинга.\r\n*** След като правителството на Австрия взе решение да затвори седем джамии, които се ползват с финансиране от Анкара, и да изгони до 40 имами от пределите на страната, държавният глава на Турция Реджеп Тайип Ердоган обеща отговор на мерките на Виена, които той описа като „нов кръстоносен поход“. \r\n„Опасявам се, че мерките на австрийския канцлер Себастиан Курц водят света към нов кръстоносен поход“, заяви Ердоган в рамките на предизборен митинг в Анкара, проведен в събота, 9 юни. „Правите това и очаквате, че ние ще стоим безучастни? Това не означава, че и ние няма да предприеме някои стъпки“, закани се турският лидер. \r\nВ петък Австрия обяви, че ще експулсира от страната до 40 имами. Освен това Виена ще наложи затварянето на седем джамии. „Паралелните общества, политическият ислям и радикализацията нямат място в нашата страна“, бяха думите, с които Курц обяви решението на управляващите във Виена. Имамите, които ще бъдат заставени да напуснат Австеия, са духовници на „Турско-ислямския съюз за културно и социално сътрудничество в Австрия\" (Atib).\r\n*** Европейските и американските партньори на Русия прокарват идеята за силова операция за „налагане на мир“ в Донбас чрез международна военногражданска администрация. Това се казва в разпространен коментар от Министерството на външните работи на Руската федерация в навечерието на срещата в Берлин на първите дипломати на страните от „нормандската четворка“ – Германия, Франция, Украйна и Русия.\r\nОсновна тема на дискусиите в германската столица ще стане „комплекс от мерки по изпълнението на Минските споразумения“ от 12 февруари 2015 г., а също договореностите, достигнати в хода на срещите на ниво „нормандски формат“ – от 2 октомври 2015 г. в Париж и от 19 октомври 2016 г. в Берлин. Участниците ще обсъдят ситуацията в зоната на конфликта и изпълнението на поетите военни, икономически, социални и хуманитарни задължения. \r\n„Събитията от последно време показват, че киевските власти нямат намерение да изпълняват Минските задължения, грубо извъртат логиката и последователността им, изкуствено свързвайки готовността си да напреднат по политически път с пълната военна капитулация на Донбас, контрола на границата с Русия“, констатират във външнополитическото ведомство в Москва, същевременно подчертавайки, че ситуацията в Източна Украйна се изостря. \r\n„Що се отнася до присъствието на ООН в Донбас, както е известно, през септември 2017 г. Русия внесе в Съвета за сигурност на ООН съответната резолюция. Въпреки това до този момент не сме получили писмен отговор на този документ. Вместо това нашите европейски и американски партньори прокарват идеята за силова операция за „налагане на мир“, установен в региона до провеждане на местни избори, чрез международна военногражданска администрация. Подобни предложения, в разрез с Минските споразумения, са отхвърлени от Донецк и Луганск. Всички форми на международна помощ за решаване на вътрешната украинска криза, включително от ООН, трябва да се основават на съгласието на самите страни в конфликта - Киев и Донбас\", подчертават от руското министерството на външните работи.\r\nНа 11 юни първият дипломат на Москва Сергей Лавров ще участва в среща на външните министри от „нормандския формат“, която ще се състои в Берлин по инициатива на ръководителя на германската дипломация Хайко Маас.\r\n***", "date": "2018.06.10", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/06/10/2532180/korneliya-ninova-bsp-borisov-se-provali-vav-vsichkite-si-misii-na-otmastitel-stroitel-i-obedinitel.html", "text": "Борисов се провали във всичките си мисии - на отмъстител, строител и обединител. Това заяви председателят на БСП Корнелия Нинова на днешното заседание на Националния съвет на партията, съобщиха от пресцентъра на БСП. \"През първия си мандат Борисов бе отмъстителят, който обещаваше да вкара в затвора всички престъпници и виновници за кражбите на прехода. Нищо такова не се случи. През втория си мандат бе строителят на магистрали и пътища. От доклада на Световния икономически форум за качеството на инфраструктурата става ясно, че пътищата в България са по-лоши, отколкото в Танзания, Алжир и Мали. В проучването страната ни е поставена на 93 място по качество на пътищата. И тази мисия на Борисов не е изпълнена. Днес той е в ролята на обединител  - обединява Западните Балкани, обединява Европа с Русия, а не може да си обедини министрите в собствения си кабинет - Валери Симеонов обвинява Ангелкова в корупция и сезира главния прокурор, а българският народ е по-разединен отвсякога\", коментира Нинова. По думите й БСП е готова с алтернатива - \"Визия за България\", която да представи на 21 юли на национално съвещание. Тя уточни, че по проекта работят съветите към националния съвет на партията, както и експерти, които не са част от тези органи. Също така във визията ще бъдат включени и предложения на учените от БАН, които вече са представили на левицата свои предложения за политики и решения. \r\nНинова коментира и друга актуална тема - измамите в българските митници. \"Времето показва истината. На вота на недоверие към управляващите проблемите със системата БАЦИС бяха един от акцентите ни. Тогава ни критикуваха, че не сме били достатъчно аргументирани. Сега, няколко месеца по-късно, доклад на ОЛАФ установява точно това - подправени данни и фиктивно преминаване на товари\", обясни Нинова. Тя се позова на европейската служба за борба с измамите, че \"в системата са били подавани данни за товари, които фиктивно преминават транзитно от Полша, Унгария, Германия, Франция, Литва и Словакия, за да достигнат Сърбия и Турция. Сръбската и турската страна са съобщили, че такива товари не са пристигнали на място. Разследването е обхванало 110 случая\". Нинова припомни, че тогава именно от БСП са сезирали институциите.", "date": "2018.06.10", "title": "Корнелия Нинова, БСП: Борисов се провали във всичките си мисии - на отмъстител, строител и обединител"}
{"url": "http://www.focus-news.net/news/2018/06/10/2532154/rumen-petkov-abv-ubietsat-na-vladimir-pelov-e-agent-na-mvr.html", "text": "Марио Панчев – мъжът, който ликвидира избягалия затворник Владимир Пелов, но после сам почина от раните си, е бил агент на МВР. Това обяви в студиото на „Тази неделя” по бТВ лидерът на АБВ и бивш вътрешен министър Румен Петков. Според него в момента ведомството е в катастрофално положение и ръководителят му Валентин Радев трябва да бъде сменен. „Анализът (на случилото се с Пелов-б.р.) трябва да го прави друг министър. Да кажеш „Малшанс, ние тамън да го хванем и нашият агент го гръмна – защото починалият в „Пирогов” е агент на МВР (…) Той е в основата на свидетелските показания срещу застреляния престъпник Пелов, той е човекът, информирал МВР за редица неща”, възмути се Петков.\r\nСпоред него мрежата на информаторите и помагачите на МВР е съсипана и затова ботевградските полицаи не са научили, че в един конкретен апартамент на свързан с избягалия затворник се купува 3 пъти повече храна и сметките скачат драстично без видим повод. „Деморализирана е системата и обществото не желае да работи със системата в този й вид. Изводът от тази саморазправа е, че няма държава, престъпниците решават своите проблеми помежду си”, подчерта Румен Петков.\r\nСпоред него ударите по МВР са започнали още от 1992 г. с „безпринципната кадрова политика”: „Хора бяха изхвърлени на улицата и някои от тях бяха длъжни да оцелеят по не най-добрия за държавата начин”. По думите му другите удари дошли от непрекъснатите преструктурирания и ваденето на досиета извън кръга на „политическите доносници”, което прекършило агентурния апарат.", "date": "2018.06.10", "title": "Румен Петков, АБВ: Убиецът на Владимир Пелов е агент на МВР"}
{"url": "http://www.focus-news.net/news/2018/06/10/2532178/otets-doncho-aleksandrov-hram-sveti-atanasiy-varna-v-nedelyata-na-vsichki-balgarski-svetii-otpravyame-molitva-za-duhovnoto-izrastvane-na-nashiya-narod.html", "text": "В Неделя на Всички български светии се отдава нужната почит и молитва за духовното израстване на нашия народ, за това българският народ да може да бъде просветен духовно и да разбира същността и значението на своята православна вяра. Това коментира за Радио „Фокус“ – Варна отец Дончо Александров от храм „Свети Атанасий“ във Варна. По думите му всяка година в църковния календар е заложено във втората неделя след големия празник Петдесетница да бъдат чествани Всички български светии. Тази неделя е на различна дата, защото Църквата се съобразява с Възкресение Христово. „В този ден отбелязваме българската святост. Връщаме се назад във времето, за да видим всички онези българи, известни ни от житийната литература, които са посели и достигнали до святост. Те са немалко“, посочи още отец Дончо Александров. Според него има и много духовници миряни, които в по-ново време, във времето на атеистичния режим, също са засвидетелствали своята святост и духовен растеж, които предстои и Светият синод да разгледа и в един момент да бъдат канонизирани. „Посланието, което се отправя на този ден, е не само да се върнем в миналото и да кажем: „Да, ние имаме своите светии, от българския народ са произлезли святи хора. Посланието е и в днешното време, всеки, който се осъзнава като християнин, който живее в църквата, да се стреми към тази святост и праведност“, подчерта отец Дончо Александров.\r\nДиана СТОЕВА", "date": "2018.06.10", "title": "Отец Дончо Александров, храм „Свети Атанасий“ – Варна: В Неделята на Всички български светии отправяме молитва за духовното израстване на нашия народ"}
{"url": "http://www.focus-news.net/news/2018/06/10/2532183/kathimerini-gartsiya-i-makedoniya-sa-v-nadprevara-s-vremeto-za-postigane-na-sporazumenie-za-imeto.html", "text": "Гърция и Македония (в източника - Бивша югославска република Македония) са в надпревара с времето да приключат преговорите за разрешаване на спора името преди срещата на върха на Европейския съюз в края на месеца. На този фон говорителят на гръцкото правителство Димитрис Цанакопулос заяви, че е уверен в положителен резултат на разговорите между Атина и Скопие, отбелязва електронното издание Kathimerini.\r\nВ интервю за вестник Nea Selida Цанакопулос заяви, че премиерът Алексис Ципрас и министърът на външните работи Никос Коциас са предприели всички необходими предпазни мерки, за да гарантират, че Скопие ще изпълни всичко, което бъде договорено. \r\nСпоред докладите 95% от преговорите са приключили и само някои подробности, макар и значителни, остават преди окончателното споразумение да бъде постигнато.\r\nАко всичко върви по план, споразумението ще бъде представено за парламентарно гласуване в Скопие преди срещата на върха на ЕС. След това то ще бъде изнесено на референдум, най-вероятно през септември.\r\nАко парламентът в Скопие одобри сделката, тогава Атина ще изпрати писмо до ЕС и НАТО, за да „деблокира\" услията на Македония за присъединяване към двете организации.  Гръцкото писмо ще се позовава на договореното име - Северна Македония, Горна Македония или някое от другите предложения, които все още се обсъждат.\r\nАко сделката бъде одобрена на септемврийският референдум, тогава ще бъде прокаран път за преразглеждане на конституцията на Македония - ключово гръцко искане. Но ако македонците отхвърлят сделката, всичко постигнато в преговорите до този момент ще се срине. \r\nПремиерът на бившата югославска република Зоран Заев е изправен пред няколко политически капана. Искането на Атина за обща употреба на името (ерга омнес), бе отхвърлено от опозицията в Скопие и дори от някои представители на правителството. \r\nТези тревоги бяха очевидни миналата седмица, когато стана ясно, че Заев и неговият външен министър Никола Димитров имат известни разногласия, въпреки че те не са фундаментални.\r\nАнализаторите твърдят, че политическото оцеляване на Заев зависи от сделката, тъй като ще отвори пътя за присъединяването на Македония към НАТО и ще й позволи да започне преговори за присъединяване с ЕС. Не е сигурно обаче дали всички държави от Общността биха се съгласили да отворят вратите на Брюксел за Скопие.Тереза Герова", "date": "2018.06.10", "title": "Kathimerini: Гърция и Македония са в надпревара с времето за постигане на споразумение за името"}
{"url": "http://www.focus-news.net/news/2018/06/10/2532184/gd-granichna-politsiya-intenziven-e-trafikat-na-gkpp-kapitan-andreevo-gkpp-makaza-i-gkpp-dunav-most-2.html", "text": "Интензивен е трафикът на  ГКПП „Маказа“ на изход, както и на ГКПП „Капитан Андреево“ и ГКПП „Дунав мост 2“ за товарни автомобили на изход. Това съобщиха от пресцентъра на ГД „Гранична полиция“. Информацията за трафика на граничните пунктове е към 12.00 часа. На българо-сръбската граница и българо-македонската граница трафикът е нормален на всички гранични контролно-пропускателни пунктове.", "date": "2018.06.10", "title": "ГД „Гранична полиция“: Интензивен е трафикът на ГКПП „Капитан Андреево“, ГКПП „Маказа“ и ГКПП „Дунав мост 2“"}
{"url": "http://www.focus-news.net/news/2018/06/10/2532182/nebi-bozov-kmet-na-sarnitsa-angazhiment-na-obshtinata-e-da-predlozhi-atraktivni-usloviya-za-turizam-koito-da-sa-obvarzani-s-dobra-i-raboteshta-infrastruktura.html", "text": "Планински отдих, риболов и интересни туристически забележителности предлага родопския град Сърница през летния сезон. Това каза за Радио „Фокус“ – Пазарджик Неби Бозов, кмет на Община Сърница. По думите му туристите, които посещават родопския град, търсят спокойствие, чест въздух, красива природа и добри условия за почивка. „Ангажимент на нас като Община е да предложим атрактивни условия за туризъм, които обаче да са обвързани с добра и работеща инфраструктура, каквато за момента няма“, каза още Бозов. Той поясни, че язовир Доспат е най-голямата забележителност около Сърница, като местността е облагородена, има много хотели и къщи за гости, условия за риболов и планински туризъм. Кметът коментира още, че Сърница се развива успешно като туристическа дестинация и ежегодно вилната туристическа зона се обогатява и разраства. Има и туристически катамаран, който прави цялостна обиколка на язовира.\r\nАлбена ЖИЛЕКОВА", "date": "2018.06.10", "title": "Неби Бозов, кмет на Сърница: Ангажимент на Общината е да предложи атрактивни условия за туризъм, които да са обвързани с добра и работеща инфраструктура"}
{"url": "http://www.focus-news.net/news/2018/06/10/2532186/reuters-bashar-asad-otreche-tvardeniyata-che-rusiya-vzima-resheniya-vmesto-nego.html", "text": "Сирийският президент Башар Асад отрече твърденията, че Русия взима решения вместо него, но същевременно подчерта, че е съвсем естествено да има различия в мненията между съюзниците. Съответните коментари лидерът на Дамаск направи в интервю, публикувано в неделя от държавните медии, предава Reuters.\r\nВ интервю за британския вестник The Mail on Sunday, цитирано в цялост от сирийската държавна информационна агенция SANA, Асад отговори на въпроса дали Москва контролира дипломатическите и военните действия на Сирия.\r\n„Те (руснаците) никога в нашите отношения не са се опитвали да диктуват, дори и да сме имали различия“, са думите на Асад преписа на SANA на интервюто, публикувано на английски език.\r\n„Естествено е да има различия между различните страни, независимо дали в нашето правителство или между правителства; Русия-Сирия, Сирия-Иран, Иран-Русия… В крайна сметка единственото решение за това какво се случва в Сирия и какво ще се случи, го взима Сирия“, категоричен бе Асад.\r\nИранската и руската подкрепа са от решаващо значение за военните усилия на Асад, но различните позиции на съюзниците на Асад в Сирия стават по-очевидни, коментират от агенцията, като в подкрепа на това твърдение привеждат докладите за израелския натиск върху Русия да не позволява на Иран и неговите съюзници не укрепват военните си сили в страната.Тереза Герова", "date": "2018.06.10", "title": "Reuters: Башар Асад отрече твърденията, че Русия взима решения вместо него"}
{"url": "http://www.focus-news.net/news/2018/06/10/2532188/varna-registrirani-sa-19-sluchaya-na-zarazeni-s-trihotsefaloza-v-oblastta-prez-izminalata-sedmitsa.html", "text": "Регистрирани са 19 случая на заразени с трихоцефалоза в областта през изминалата седмица. Това съобщиха за Радио „Фокус“ – Варна от Регионалната здравна инспекция в града (РЗИ). Трихоцефалозата е паразитоза, причинена от паразит, познат още като космоглав. В България тя е разпространена предимно в планинските райони. Заразяването на човека се осъществява по фекално-орален механизъм, със замърсени ръце, вода или храна. За периода 1 – 7 юни във Варна са регистрирани още 27 случая на чревни инфекции срещу 36 от предходната седмица. Те са представени от 1 случай на дизентерия и 1 колиентерит, 24 ентероколита и 1 ротавирусен  ентерит. От въздушно-капковите инфекции са отчетени общо 37 лица с варицела,  менингит и скарлатина.\r\nДиана СТОЕВА", "date": "2018.06.10", "title": "Варна: Регистрирани са 19 случая на заразени с трихоцефалоза в областта през изминалата седмица"}
{"url": "http://www.focus-news.net/news/2018/06/10/2532189/blagoevgrad-silen-dazhd-vali-v-grada-patnite-nastilki-sa-mokri-i-hlazgavi.html", "text": "Силен дъжд, придружен с вятър и гръмотевици, вали в Благоевград, предаде репортер на Радио „Фокус“ – Пирин. Пътните настилки са мокри и хлъзгави, затова е необходимо шофьорите да карат внимателно. На пешеходците също препоръчваме да се движат с особено внимание, тъй като има опасност от летящи предмети.\r\nЛивия НИНОВА", "date": "2018.06.10", "title": "Благоевград: Силен дъжд вали в града, пътните настилки са мокри и хлъзгави"}
{"url": "http://www.focus-news.net/news/2018/06/10/2532187/veliko-tarnovo-s-13-hilyadi-leva-prodalzhavat-prouchvaniyata-na-praistoricheskoto-selishte-kray-selo-petko-karavelovo.html", "text": "С 13 хиляди лева продължават проучванията на праисторическото селище край село Петко Каравелово, община Полски Тръмбеш. Разкопките за поредна година ще се водят от археолога Александър Чохаджиев. Това каза за Радио „Фокус“ – Велико Търново директорът на Регионалния исторически музей във Велико Търново Иван Църов. С парите ще продължат дейностите в района на откритото преди две години двуетажно праисторическо жилище, което е изключителна рядкост. „Колегата  Недко Еленски ще проучва, за поредна година, праисторическото селище в местността Смърдеш, край лясковското село Джулюница. Има 10 хиляди лева и вероятно с тях той ще успее да постигне още по-добри резултати от тези до момента. Все пак не трябва да забравяме, че праисторията няма такива здрави структури, които могат да бъдат експонирани. По-скоро дейностите там могат да бъдат категоризирани като чиста наука – чиста археология. Но така или иначе, това е много интересен обект“, коментира още Иван Църов. Общата сума, отпусната за разкопки през настоящата година, ще е 64 хиляди лева, като те ще са вложени в четири обекта.\r\nЛуиза ТРАНЧЕВА", "date": "2018.06.10", "title": "Велико Търново: С 13 хиляди лева продължават проучванията на праисторическото селище край село Петко Каравелово"}
{"url": "http://www.focus-news.net/news/2018/06/10/2532191/varna-zadarzhan-e-piyan-i-drogiran-shofyor-na-avtobus-koyto-e-tryabvalo-da-prevozva-detsa-na-uchenicheska-ekskurziya.html", "text": "Задържан е пиян и дрогиран  шофьор на автобус, който е трябвало да превозва деца на ученическа екскурзия. Това съобщиха от ОДМВР - Варна. Около 8.30 тази сутрин при извършване на задължителна полицейска проверка на автобус \"Еос\", собственост на частна фирма, потеглящ за ученическа екскурзия, е установено, че водачът му (на 41 г. от Варна) е употребил алкохол с концентрация 1.27 промила в издишания въздух. По-късно при направените допълнителни тестове, е констатирано, че освен алкохол мъжът е употребил и наркотични вещества. \r\n41-годишният водач на автобуса е задържан за срок до 24 часа, по случая е образувано досъдебно производство.", "date": "2018.06.10", "title": "Варна: Задържан е пиян и дрогиран шофьор на автобус, който е трябвало да превозва деца на ученическа екскурзия"}
{"url": "http://www.focus-news.net/news/2018/06/10/2532190/komisar-toshko-barzilov-pbzn-43-kashti-v-ihtiman-sa-otvodneni-obstanovkata-na-tozi-etap-e-normalna.html", "text": "43 къщи в Ихтиман са отводнени, обстановката на този етап е нормална. Това съобщи за Агенция „Фокус“ комисар Тошко Бързилов, началник на Националния оперативен център на ГД „Пожарна безопасност и защита на населението“ (ПБЗН). “Нещата в Ихтиман се нормализираха през изминалата вечер. Седем наши екипа работиха през цялото време, като успяха да отводнят 43 къщи. На този етап обстановката е нормална”, посочи комисар Бързилов.„Фокус“ припомня: Вчера вечерта в Ихтиман заваля интензивен дъжд, вследствие на който в махала „Мътивир“, която е в ниската част на града, бяха наводнени улици, мазета, къщи и дворове. На място веднага бяха изпратени пожарни екипи от София, Самоков и Елин Пелин за отводняване на засегнатите от наводнението обекти. Няма пострадали.\r\nЦветилена СИМЕОНОВА", "date": "2018.06.10", "title": "Комисар Тошко Бързилов, ПБЗН: 43 къщи в Ихтиман са отводнени, обстановката на този етап е нормална"}
{"url": "http://www.focus-news.net/news/2018/06/10/2532193/gabrovo-osem-dushi-sa-zavarshili-kursovete-na-bchk-za-vodni-spasiteli-na-baseyn-tazi-godina.html", "text": "Осем души са завършили курсовете на БЧК - Габрово за водни спасители на басейн тази година. Това съобщи за Радио „Фокус“ – Велико Търново директорът на Областния съвет на организацията Стефан Стойчев. Той посочи, че 10 са преминалите курсове за спасители на открити водни площи и море. Курсовете за морски спасители могат да бъдат надграждащи тези за басейн или базисни – само за море. „Тези, които преминат надграждащ курс, получават удостоверение за завършен курс за спасител и за басейн, и за море, а тези, които преминат базисния курс за море, получават само за море, без да имат право да работят на басейни. Тази година всички, които завършиха курса за басейн, завършиха и този за море“, допълни Стойчев. Той посочи, че преминалите обучение тази година са по-малко в сравнение с предходната 2017 година. Традиционно желаещите да упражняват професията са на възраст от 18 до 30 години. Рядко има случаи на по-възрастни хора, които преминават курсове за водни спасители.\r\nНадежда КРЪСТЕВА", "date": "2018.06.10", "title": "Габрово: Осем души са завършили курсовете на БЧК за водни спасители на басейн тази година"}
{"url": "http://www.focus-news.net/news/2018/06/10/2532195/varna-zapochna-zapisvaneto-na-uchenitsi-v-krazhotsite-na-narodnata-astronomicheska-observatoriya-za-novata-201819-uchebna-godina.html", "text": "Започна записването на ученици в кръжоците на обсерваторията във Варна за новата 2018/19 учебна година. Това заяви за Радио „Фокус“ – Варна директорът на ЦПЛР – Народна астрономическа обсерватория и планетариум „Николай Коперник“ във Варна Свежина Димитрова. Заниманията по астрономия са предназначени за ученици от училищата в община Варна от 5 до 12 клас. В тях учениците ще могат да се запознаят със звездното небе, небесните обекти и явления, да се включат в групите за наблюдения и наблюдателните експедиции, да работят по национални и международни конкурси, проекти и програми, да се обучават за участие в олимпиади и да участват в други мероприятия, организирани от обсерваторията. Кръжоците са безплатни и се провеждат през учебната година веднъж седмично по два учебни часа, разпределени в групи, в зависимост от възрастта и нивото на знания на учениците, във време, съобразено със смените им в училище.\r\nПри желание от страна на ученици и родители заявление може да получено в канцеларията на обсерваторията или да бъде изтеглено от сайта, да бъде попълнено коректно и четливо и предадено в канцеларията. Във връзка с новостите при обработване на данни заявлението е необходимо да бъде подписано от ученика и родителя. Затова то се приема само на хартия. Заявления, изпратени по електронната поща, няма да бъдат приемани, уточниха от обсерваторията.\r\nНад 300 деца се обучаваха тази година в обсерваторията във Варна, която с поредица от събития през май отбеляза своята 50-та годишнина.\r\nМарияна ВАЛЕНТИНОВА", "date": "2018.06.10", "title": "Варна: Започна записването на ученици в кръжоците на Народната астрономическа обсерватория за новата 2018/19 учебна година"}
{"url": "http://www.focus-news.net/news/2018/06/10/2532194/sport-arzhentina-si-donese-3-tona-hrana-v-bazata.html", "text": "Националният отбор на Аржентина очевидно се надява да бъде дълго време в Русия, след като футболната федерация в страната прати три тона храна за световното първенство, заедно с петима готвачи. Продуктите са стоварени в базата на гаучосите в Бронници - на 25 километра от Москва. Доставени са свинско и телешко месо, кондензирано мляко и чай от мате, който енергизира. \"Националният тим донесе със себе си цялата традиционна храна в Аржентина. Може би около три тона, а и готвачите, които ще се грижат за тях, също вече са в Броници\", заяви посланикът на южноамериканската страна в Русия Рикардо Лагорио. Лионел Меси и съотборниците му със сигурност ще се наслаждават на живота в тренировъчната си база Бронници. Това е най-модерното съоръжение в страната и е използвано от руски национали в различните спортове. В допълнение към спалните помещения и футболните терени базата разполага с редица други удобства - басейн с олимпийски размери, редица джакузита, сауни, зали за игри и др.\r\nАржентина е в Група D на Световното първенство в Русия, където ще мери сили с Исландия, Хърватия и Норвегия.\r\nВенцислав ДРАГОМАНОВ", "date": "2018.06.10", "title": "Спорт: Аржентина си донесе 3 тона храна в базата"}
{"url": "http://www.focus-news.net/news/2018/06/10/2532196/georgi-anastasov-tsplr-vasil-levski-asenovgrad-detsata-koito-poseshtavat-zanimaniyata-v-tsentara-razvivat-talanta-si-i-stavat-mnogo-dobri-v-izbranata-oblast.html", "text": "По-голямата част от децата, които посещават заниманията в Центъра за подкрепа и личностно развитие „Васил Левски“ в Асеновград, развиват таланта си до съвършенство и стават много добри в избраната област за развитие. Това каза за Радио „Фокус“ – Пловдив управителят на учреждението Георги Анастасов. Той коментира, че децата са изключително отдадени на това, което правят. „Когато настъпи моментът да се изявят на сцена, за тях това е голяма тръпка и вълнуващо преживяване, защото по тази начин се показват, изявяват своите дарования и възможности, като се чувстват прекрасно. Има деца, които казват, че не са спали, защото им предстои концерт. Наистина се вълнуват много, но това е нормално“, каза Анастасов. Той посочи, че децата от Центъра за подкрепа и личностно развитие в Асеновград участват във всички концерти, организирани от Общината. „През последната учебна година взехме активно участие в Празника на града. Също така нашите дежа участваха и то с изключителен успех във фолклорните фестивали и конкурси с многогодишна история като Националния музикално-фолклорен конкурс „Орфеево изворче“. Там нашите деца спечелиха призови места, а групата по народно пеене спечели първо място. Участваме също и на „Балкан фолк“ във Велико Търново, където всичките ни състави се представят изключително успешно. Имаме и група по авиомоделизъм, която тази година излъчи шампион на Републиканското първенство във Вълчитрън. Традиционно участваме и във престижния фестивал „Жива вода“ в Хисаря, както и в някои фестивали, които са с по-малък брой участници“, коментира Георги Анастасов. Директорът на Центъра за подкрепа и личностно развитие „Васил Левски“ в Асеновград обобщи, че децата от центъра имат по 5-6 изяви почти всеки месец.\r\nТони МИХАЙЛОВ", "date": "2018.06.10", "title": "Георги Анастасов, ЦПЛР „Васил Левски“ - Асеновград: Децата, които посещават заниманията в центъра, развиват таланта си и стават много добри в избраната област"}
{"url": "http://www.focus-news.net/news/2018/06/10/2532179/afp-parizh-predupredi-mezhdunarodnoto-satrudnichestvo-ne-mozhe-da-zavisi-ot-gnyav-ili-zabelezhki.html", "text": "Елисейският дворец разпространи изявление по повод срещата на Г-7, в което предупреди, че „международното сътрудничество не може да се диктува от гняв или забележки\". По този начин Париж осъди „несъответствието\" и „непоследователността\" след отказа на американския държавен глава Доналд Тръмп да подкрепи заключителната декларация на лидерите, предава AFP.\r\n„Международното сътрудничество не може да бъде диктувано от гняв и забележки\", се казва в изявлението на Елисейския дворец. „Ние се придържаме към комюникето и всеки, който би го загърбил, показва несъответствие и непоследователност“, се казва още в текста.Тереза Герова", "date": "2018.06.10", "title": "AFP: Париж предупреди: Международното сътрудничество не може да зависи от гняв или забележки"}
{"url": "http://www.focus-news.net/news/2018/06/10/2532197/mvnr-na-makedoniya-nyama-raznoglasiya-mezhdu-premiera-zoran-zaev-i-vanshniya-ministar-nikola-dimitrov.html", "text": "Между премиера на Македония Зоран Заев и министъра на външните работи Никола Димитров няма разногласия. Това увериха от външнополитическото ведомство в Скопие пред електронната медия Press 24, след като гръцкият вестник „Та Неа“ публикува материал с твърдението, че Димитров „играе соло“ в преговорите за разрешаване на спора за името.\r\n„Няма различия. Премиерът, министърът на външните работи и целият състав на правителството на Република Македония са на една и съща, уникална линия, твърдо определени и посветени на решаване на спора и укрепване на достойнството и идентичността на гражданите на Република Македония. Правителството и всички негови членове заедно действат за изпълнение на стратегическите приоритети на Република Македония, членство в НАТО и ЕС, и в процеса за по-добър живот за всички граждани на страната ни“, уточниха от МВнР на Скопие.\r\nГръцкият вестник написа, че комуникацията между двете страни продължава и след предполагаемите разногласия между Заев и Димитров. „Въпреки оптимистичните прогнози за събота по обяд, комуникацията се забавя до следващата седмица. Информацията показва, че в правителството в Скопие има разногласия, в които Никола Димитров продължава да играе соло игри. Ако се преодолеят препятствията, поставени от Димитров и срещата между Заев и Ципрас се проведе до сряда, подписите ще бъдат сложени и споразумението ще отиде за одобрение в парламента, за да може на 25 юни Македония да получи зелена светлина от ЕС\", се казва в статията на „Та Неа\".Тереза Герова", "date": "2018.06.10", "title": "МВнР на Македония: Няма разногласия между премиера Зоран Заев и външния министър Никола Димитров"}
{"url": "http://www.focus-news.net/news/2018/06/10/2532200/vzglyad-amerikanska-voenna-tehnika-se-zapali-po-vreme-na-voenni-ucheniya-v-latviya.html", "text": "Международните учения Swift Response-2018, които се провеждат на полигона „Адажи“ край едноименното населено място в Латвия, бяха временно преустановени заради пожар, съобщава руският вестник „Взгляд“.\r\nУпражнението е включвало разтоварването на повече от 500 военнослужещи от 82-ра въздушна дивизия на САЩ и военно оборудване от осем военни транспортни самолета С-17, но по време на операцията едно от транспортни средства е пламнало. \r\nСпоред говорителя на Министерството на отбраната на Латвия Майрити Сенкевицини при инцидента няма пострадали, но по-нататъшното продължаване на учението е спряно от съображения за сигурност.\r\nОт редакцията подчертават, че това е третият подобен инцидент в Балтийския регион за последната седмица. В четвъртък, в резултат на катастрофа с четири БТР-а пострадаха 13 американски военнослужещи. Ден по-късно БТР „Страйкър“ се вряза в дърво, при което пострада един войник.\r\nУченията Swift Response-2018 се провеждат в Европа с участието на десантчици от САЩ. Тази година те са планирани за периода от 7 до 15 юни, като в тях са задействани около 2,3 хиляди участници от седем страни от НАТО и партньори на Алианса..Тереза Герова", "date": "2018.06.10", "title": "„Взгляд“: Американска военна техника се запали по време на военни учения в Латвия"}
{"url": "http://www.focus-news.net/news/2018/06/10/2532198/sport-nadal-goni-rekord-za-11-titli-ot-edin-meydzhar-turnir.html", "text": "Носителят на 10 титли от Откритото първенство на Франция Рафаел Надал, излиза в днешния финал срещу австриеца Доминик Тийм.\r\nИспанецът е абсолютен фаворит, но срещу себе си има състезател, който не само го е побеждавал три пъти от девет мача, но и заяви пред всички, че не се страхува и има план. 24-годишният Тийм този сезон го победи в Мадрид, а миналия – в Рим. Дебютант на финал от Големия шлем, Тийм  ще се опита да стане вторият австриец с „мейджър“ титла след Томас Мустер.\r\nОчакванията към Надал преди 116-ия му финал в кариерата са големи. Той може да стане първият играч в Откритата ера с по 11 титли от три различни турнира, както и да изравни постижението на Маргарет Корт - 11 трофея от един „мейджър“ турнир.\r\nВенцислав ДРАГОМАНОВ", "date": "2018.06.10", "title": "Спорт: Надал гони рекорд за 11 титли от един „мейджър“ турнир"}
{"url": "http://www.focus-news.net/news/2018/06/10/2532199/aleksandar-aleksandrov-kmet-na-obshtina-ruzhintsi-zapochna-remontat-na-tsarkvata-vavedenie-bogorodichno-v-selo-drenovets.html", "text": "Започна ремонтът на църквата „Въведение Богородично“ в село Дреновец, каза за Радио „Фокус“ – Видин Александър Александров, кмет на Община Ружинци. Той посочи, че са събрани средства чрез дарителска кампания още през миналата година. „Средствата няма да стигнат, но от Община Ружинци ще отпуснем 300 керемиди, които имаме на склад. Ремонтните дейности обхващат покрива на църквата, който е в окаяно състояние“, каза кметът на общината. Той посочи, че трябва да се подмени дървения под на църквата, който на места е изгнил. „При недостиг на средствата отново ще потърсим помощ от дарители и от хората на Дреновец, за да възстановим и запазим църквата“, допълни Александров.\r\nАнна ЛОЗАНОВА", "date": "2018.06.10", "title": "Александър Александров, кмет на Община Ружинци: Започна ремонтът на църквата „Въведение Богородично“ в село Дреновец"}
{"url": "http://www.focus-news.net/news/2018/06/10/2532201/stara-zagora-vremenno-e-ogranicheno-dvizhenieto-po-pat-stara-zagora-dimitrovgrad-poradi-ptp.html", "text": "Временно е ограничено движението по път І-5 Стара Загора – Димитровград поради ПТП. Това съобщиха от пресцентъра на Агенция \"Пътна инфраструктура\". Движението се пренасочва по АМ \"Тракия\" и по ІІ-66 Чирпан - Стара Загора и се регулира от пътна полиция.", "date": "2018.06.10", "title": "Стара Загора: Временно е ограничено движението по път І-5 Стара Загора – Димитровград поради ПТП"}
{"url": "http://www.focus-news.net/news/2018/06/10/2532203/faz-horst-zeehofer-predlozhi-generalen-plan-s-63-merki-za-promyana-na-politikata-v-oblastta-na-ubezhishteto.html", "text": "Федералният министър на вътрешните работи на Германия Хорст Зеехофер (ХСС) потвърди подготовката на широкообхватна реформа на политиката в областта на предоставяне на убежище, съобщава националният ежедневник Die Frankfurter Allgemeine Zeitung.\r\n„Все още нямаме правилен набор от правила за бъдещето. Затова в моя генерален план предлагам 63 мерки“ за реформа в политиката, обяви Зеехофер пред местните медии, като поясни, че официалното представяне на плана му ще се състои във вторник, 12 юни. \r\nСъщевременно последните социологически проучвания показаха, че мнозинството германци подкрепят предложението на Александер Добринд (ХСС) за отказ за предоставяне на убежище на границата, ако кандидатите за закрила идват от сигурни трети страни. Тереза Герова", "date": "2018.06.10", "title": "FAZ: Хорст Зеехофер предложи генерален план с 63 мерки за промяна на политиката в областта на убежището"}
{"url": "http://www.focus-news.net/news/2018/06/10/2532202/pazardzhik-natovareno-e-dvizhenieto-po-patya-velingrad-varvara.html", "text": "Натоварено е движението по пътя Велинград - Варвара, предаде репортер на Радио „Фокус“ – Пазарджик. Патрул на Пътна полиция е разположен на разклона за Велинград на главен път I-8 и на разклона за Ракитово и Костандово. Пътните настилки са сухи. Повече автомобили се движат в посока Пазарджик. На поредицата от остри завои в дефилето се образуват колони от автомобили.\r\nАлбена ЖИЛЕКОВА", "date": "2018.06.10", "title": "Пазарджик: Натоварено е движението по пътя Велинград - Варвара"}
{"url": "http://www.focus-news.net/news/2018/06/10/2532192/singapur-se-gotvi-za-istoricheskata-sreshta-na-donald-tramp-i-kim-chen-un-obzor.html", "text": "Държавният глава на САЩ Доналд Тръмп и севернокорейският лидер Ким Чен-ун се отправиха към Сингапур за историческата среща на върха, в рамките на която ще се опитат да преодолеят един от последните негативи на Студената война.\r\nЯсреният арсенал на Пхенян, който навлече на изолираната комунистическа страна цяла поредица от санкции на Съвета за сигурност на ООН и военни заплахи от страна на администрацията на Тръмп, ще бъде основна тема на преговорите в Сингапур на 12 юни. \r\nОфициалният край на Корейската война цели 65 години след прекратяването на военните действия също ще бъде на масата на преговори на първата среща на върха между севернокорейски лидер и действаш президент на „империалистически враг\" в лицето на САЩ. \r\nИ докато Тръмп пътува към Сингапур след срещата на върха на Г-7, там вече е в ход подготовката на среща между Ким Чен-ун и президента на азиатската страна, съобщиха по-рано в неделя от Министерството на външните работи.\r\nВластите наложиха строги мерки за сигурност около мястото на срещата на върха и хотелите, в които ще отседнат членовете на двете делегации. Бяха поставени дори допълнителни саксийни растения, за да бъде ограничен достъпът на журналисти. \r\nСрещата в Сингапур в сряда е кулминацията на удивителното размразяване на дипломацията на и около Корейския полуостров, но критиците се опасяват, че по-скоро ще станем свидетели на триумф на стила над същината. \r\nВашингтон настоява за пълната, проверима и необратима денуклеаризация на Северна Корея, докато Пхенян понастоящем е направил публични обещания за ангажимента си към ядреното разоръжаване на полустрова – термин, който оставя поле за широки интерпретации. Същевременно севернокорейците се стремят да получат гаранции за сигурността. \r\nМиналата седмица Тръмп увери, че срещата на върха „няма да бъде само за снимка\", а ще постави началото на изграждането на „добри отношения\", които ще доведат до „процес\" за „крайното сключване на сделка\".\r\nВ навечерието на отпътуването си за Сингапур обаче Тръмп промени тона, като заяви, че още „в рамките на първата минута“ от срещата на върха с Ким Чен-ун ще прецени дали Северна Корея е надежден партньор за преговори.  „Мисля, че в рамките на първата минута ще разбера. Просто мое усещане. Така правя\", заяви Тръмп преди отпътуването си за историческата среща на върха.\r\n„Знаете, някои казват, че можеш да харесаш някои в първите пет секунди. Е, мисля, че много бързо ще разбера дали ще се случи нещо подобно“ в Сингапур, коментира американският президент. \r\nНа въпрос дали в разговорите ще бъде повдигната темата за репресивните практики и нарушенията на правата на човека в Северна Корея, Тръмп бе категоричен, че „всеки въпрос\" ще бъде на масата за преговори. Съгласно думите му, че разговорите са насочени към установяването на диалог между двете страни, като крайната им цел е ядреното разоръжаване на Северна Корея.\r\nСевернокорейският лидер трябва да е наясно каква добра възможност има, предупреди Тръмп, защото тя няма да остане вечно. „Той няма да има тази възможност отново. Всъщност, ако погледнете към историята, малко хора са имали някога такава възможност“, коментира Тръмп. \r\nАмериканският президент отхвърли и всякакви перспективи за посещение на Ким Чен-ун във Вашингтон, в случай че срещата в Сингапур премине добре. \r\nОтношенията между Северна Корея и САЩ са обтегнати в продължение на десетилетия.  Северът нахлу в Юга през 1950 г. и в последвалата война ръководените от САЩ войски на ООН се бориха срещу силите на Пхенян, подпомагани от Русия и Китай. Конфликтът на полуострова завърши с примирие. \r\nСпорадическите провокации от Севера продължиха и през следващите десетилетия, в които Пхенян развиваше ядрения си капацитет с цел защита от американско нашествие. \r\nМиналата година Северна Корея проведе изпитание на най-мощното си до този момент ядрено оръжия, способно да достигне до територията на САЩ. Така напрежението между двете страни се изостри до безпрецедентни нива. За тях допринесе и новоизбраният президент на САЩ Доналд Тръмп, който си размени серия заплахи и колоритни обиди с Ким Чен-ун. \r\nЗимните олимпийски игри в Южна Корея през февруари катализираха размразяване на дипломатически ходове, а президентът в Сеул Мун Дже-ин се опита да събере двете страни отново на масата за преговори. Лидерът на Пхенян се срещна, а също и с китайския президент Си Дзинпин, най-важния съюзник на Севера. Последваха и други стъпки, целящи да покажат искреността на Северна Корея, включително унищожаване на ядрено съоръжение и освобождаване на трима американски затворници. Тереза Герова", "date": "2018.06.10", "title": "Сингапур се готви за историческата среща на Доналд Тръмп и Ким Чен-ун (ОБЗОР)"}
{"url": "http://www.focus-news.net/news/2018/06/10/2532204/blagoevgrad-spryano-e-dvizhenieto-po-vtoroklasen-pat-19-v-uchastak-ot-gotse-delchev-do-selo-banichan-poradi-protest-sreshtu-visokite-tseni-na-gorivata.html", "text": "Спряно е движението по второкласен път-19 в участък от Гоце Делчев до село Баничан поради протест срещу високите цени на горивата, предаде репортер на Радио „Фокус“ – Пирин. От град Гоце Делчев до селото преминаването се извършва в колона от автомобили. В самото село Баничан движението е изцяло спряно, като микробус е паркирал напряко на пътя и така преминаването е невъзможно.\r\nНатали СТЕФАНОВА", "date": "2018.06.10", "title": "Благоевград: Спряно е движението по второкласен път-19 в участък от Гоце Делчев до село Баничан поради протест срещу високите цени на горивата"}
{"url": "http://www.focus-news.net/news/2018/06/10/2532205/stara-zagora-tir-se-e-obarnal-na-pat-5-stara-zagora-dimitrovgrad-dvizhenieto-e-spryano.html", "text": "ТИР се е обърнал на път І-5 Стара Загора – Димитровград. Това съобщиха за Агенция „Фокус“ от ОДМВР - Стара Загора. Пътят е затворен за движение, докато превозното средство не бъде отстранено от пътните платна. Очаква се това да стане до 30 – 40 минути.\r\nЦветилена СИМЕОНОВА", "date": "2018.06.10", "title": "Стара Загора: ТИР се е обърнал на път І-5 Стара Загора – Димитровград, движението е спряно"}
{"url": "http://www.focus-news.net/news/2018/06/10/2532209/plovdiv-gradskata-hudozhestvena-galeriya-se-vklyuchva-v-literaturniya-festival-plovdiv-chete-s-predstavyane-na-dve-knigi.html", "text": "Градската художествена галерия в Пловдив се включва в литературния фестивал „Пловдив чете“ с представяне на две нови книги. Това съобщиха за Радио „Фокус“ – Пловдив от културната институция. Книгите ще бъдат представени в Постоянната експозиция на художника Енчо Пиронков към Градската художествена галерия. На 14 юни от 18.00 часа известният политически анализатор Алекс Алексиев ще представи книгата „Quo Vadis Bulgaria 2018: Втората вълна на прехода“, написана от дипломата, политически и икономически коментатор и анализатор Илиян Василев. На 15 юни от 18.00 часа публиката ще се запознае с книгата на Васко Начев „С дъх на петрол. Митове и реалности. Код: енергиен“, която е с паралелен текст на английски език и е богато илюстрирана с карикатури на Кирил Мавров. Книгата ще бъде представена от Илиян Василев. В нея са събрани статии и анализи на автора, който е един от изявените енергийни експерти и лидери на мнение в деловите среди. Премиерите ще бъдат предшествани от музикална интродукция в изпълнение на Никола Николов - виолончело и Злателина Коларова - пиано.", "date": "2018.06.10", "title": "Пловдив: Градската художествена галерия се включва в литературния фестивал „Пловдив чете“ с представяне на две книги"}
{"url": "http://www.focus-news.net/news/2018/06/10/2532208/inzh-georgi-parmakov-rd-pbzn-blagoevgrad-imame-nyakolko-signala-za-navodneni-mazeta-i-zapusheni-shahti-sled-prolivniya-dazhd-v-grada-raboti-se-aktivno-po-tyahnoto-otvodnyavane.html", "text": "Няколко сигнала за наводнени мазета и запушени шахти в Благоевград са подадени към пожарната в областния център, в следствие на проливния дъжд, който валя в града. Това каза за Радио „Фокус“ – Пирин инж. Георги Пармаков, директор на Регионална дирекция „Пожарна безопасност и защита на населението“ – Благоевград. По думите му към момента по-голяма част от сигналите вече са обслужени, по останалите се работи, но в най-кратки срокове и там работата по отводняването ще приключи.\r\nСлушатели на медията сигнализираха за проблеми в района на улица „Даме Груев“, кв. Еленово и улица „Марица“, където към момента се извършват ремонтни дейности.„Фокус“ припомня, че около 13.30 часа в града заваля пороен дъжд, придружен със силен вятър и гръмотевици. Преваляванията спряха малко след 14.00 часа и към момента обстановката в града вече се нормализира.\r\nЛивия НИНОВА", "date": "2018.06.10", "title": "Инж. Георги Пармаков, РД ПБЗН – Благоевград: Имаме няколко сигнала за наводнени мазета и запушени шахти след проливния дъжд в града, работи се активно по тяхното отводняване"}
{"url": "http://www.focus-news.net/news/2018/06/10/2532211/sotir-ivanov-istoricheski-muzey-petrich-nay-malko-2-mesetsa-shte-prodalzhi-vtoriyat-arheologicheski-sezon-na-herakleya-sintika.html", "text": "Трудно може да кажем с точност колко ще продължи вторият археологически сезон на Хераклея Синтика, защото както стана ясно и от решението на Министерски съвет за отпускането на допълнително 100 хил. лв. за обекта, първо трябва да се наблюдават самите археологически проучвания и ако има резултати, които изискват допълнително финансиране, то това ще се случи. Това каза за Радио „Фокус“ – Пирин директорът на Исторически музей – Петрич Сотир Иванов. „Казвам това на база позитивните намерения, които има спрямо обекта. Със сигурност мога да кажа, че работим поне 2 месеца, но все пак нека видим какво ще излезе, защото около този форум могат да излязат представителни сгради, които да са свързани с управлението или религиозния култ в античния град“, каза още Иванов. Той добави, че това би било много важно откритие, което ще предизвика допълнителен интерес. „Освен проучването ние правим и най-малкото аварийна консервация, за да може всичко, което открием, да бъде достъпно за посетителите и да бъде свързано с туризма. Според отчети на Министерството на туризма културно-историческият туризъм все повече и повече ще увеличи своя процент в общия дял на приходите от туризма за България и това е много важно перо“, подчерта Иванов. Той отбеляза, че това е важна тенденция не само за България, но и за Европа като цяло. „Надявам се, че ние ще бъдем лидери в предлагането на такъв археологически продукт, защото Петрич е особено важен не само за развитието на музейното дело в България, но и защото ние сме трансграничен район и даваме пример на нашите съседи“, отбелязва Иванов.\r\nЛивия НИНОВА", "date": "2018.06.10", "title": "Сотир Иванов, Исторически музей – Петрич: Най-малко 2 месеца ще продължи вторият археологически сезон на Хераклея Синтика"}
{"url": "http://www.focus-news.net/news/2018/06/10/2532207/veliko-tarnovo-120-formatsii-i-sastavi-ot-vsichki-vazrastovi-grupi-predstaviha-v-arbanasi-raznoobrazna-narodna-muzika-tantsi-pesni-i-traditsionni-obichai.html", "text": "Осмият фолклорен фестивал „Насред мегдана” превърна архитектурния резерват Арбанаси в столица на българщината. Това съобщиха от пресцентъра на Община Велико Търново. 1 500 изпълнители от всички етнографски области на страната за пореден път доказаха колко ценно, уникално и богато е българското нематериално културно наследство. 120 формации и състави от всички възрастови групи представиха на сцената разнообразна народна музика, танци, песни и традиционни обичаи.\r\nСъпътстващи събития към фестивала бяха пленер по рисуване и художествено изкуство, организиран за децата, както и „Улица на занаятите”, където пазителите на автентичните родни производства от миналото демонстрираха своите умения. \r\nФестивалът „Насред мегдана в Арбанаси” е организиран от местното читалище „Иларион Драгостинов 1897”, със съдействието на Община Велико Търново и кметството в селото. За всички участници имаше и изненади – прожекция на аудиовизуалния спектакъл „Царевград Търнов – звук и светлина” и безплатни посещения в крепостта Царевец, Мултимедийния посетителски център „Царевград Търнов”, средновековния храм „Св. св. архангели Михаил и Гавраил” и Констанцалиевата къща в Арбанаси. Жестът бе от името на кмета на Велико Търново Даниел Панов, Общинската туристическа агенция и Регионалния исторически музей.", "date": "2018.06.10", "title": "Велико Търново: 120 формации и състави от всички възрастови групи представиха в Арбанаси разнообразна народна музика, танци, песни и традиционни обичаи"}
{"url": "http://www.focus-news.net/news/2018/06/10/2532210/sofiya-9-godishno-dete-e-zaginalo-a-zhena-e-postradala-pri-katastrofa-na-patya-pirdop-klisura.html", "text": "9-годишно дете е загинало, а жена е пострадала при катастрофа на пътя Пирдоп – Клисура. Това съобщиха от пресцентъра на МВР. Сигналът за тежкото пътнотранспортно произшествие на пътя Пирдоп – Клисура е подаден днес около 9.50 часа. На място е установен челен сблъсък между два леки автомобила. Починало е 9-годишно момиче, пътуващо в една от колите. Жена от същия автомобил е транспортирана за лечение. Точните причини за възникването на инцидента са в процес на установяване.", "date": "2018.06.10", "title": "София: 9-годишно дете е загинало, а жена е пострадала при катастрофа на пътя Пирдоп – Клисура"}
{"url": "http://www.focus-news.net/news/2018/06/10/2532213/ruse-mototsikletist-e-zaginal-pri-katastrofa-na-patya-ruse-byala.html", "text": "Мотоциклетист е загинал при катастрофа на пътя Русе – Бяла. Това съобщиха от пресцентъра на МВР. Тежкият пътен инцидент е станал днес на пътя Русе – Бяла. Сигналът за самокатастрофирал мотоциклет е подаден около 11.20 часа. Водачът е загинал на място. Причините за произшествието са в процес на установяване.", "date": "2018.06.10", "title": "Русе: Мотоциклетист е загинал при катастрофа на пътя Русе – Бяла"}
{"url": "http://www.focus-news.net/news/2018/06/10/2532215/reuters-baskite-v-ispaniya-formiraha-choveshka-veriga-ot-202-kilometra-s-priziv-za-referendum-za-nezavisimost.html", "text": "Десетки хиляди души от Баската автономна област на Испания в неделя изградиха човешка верига дълга близо 202 километра, за да призоват за провеждането на регионален референдум за независимост, предава Reuters.\r\nИзявата е организирана от баската група „Gure Esku Dago“. Човешката верига се е разпростирала от Сан Себастиян до баския парламент във Витория.\r\nИспанското правителство, подкрепено от конституционния съд, поддържа позицията че всяко гласуване за регионална независимост е незаконно. Йонислав Дочев", "date": "2018.06.10", "title": "Reuters: Баските в Испания формираха човешка верига от 202 километра с призив за референдум за независимост"}
{"url": "http://www.focus-news.net/news/2018/06/10/2532216/yambol-vremenno-dvizhenieto-po-pat-ii-79-bolyarovo-golyamo-krushevo-se-osashtestvyava-v-edna-lenta-poradi-patnotransportno-proizshestvie.html", "text": "Временно движението по път II-79 Болярово – Голямо Крушево се осъществява в една лента поради пътнотранспортно произшествие. Това съобщиха от пресцентъра на Агенция \"Пътна инфраструктура\". Движението в района се регулира от пътна полиция.", "date": "2018.06.10", "title": "Ямбол: Временно движението по път II-79 Болярово – Голямо Крушево се осъществява в една лента поради пътнотранспортно произшествие"}
{"url": "http://www.focus-news.net/news/2018/06/10/2532217/afp-donald-tramp-pristigna-v-singapur.html", "text": "Президентът на САЩ Доналд Тръмп е кацнал в Сингапур в неделя, съобщава AFP.\r\nВъв вторник, 12 юни, ще се проведе историческата среща между Тръмп и лидера на Северна Корея Ким Чен-ун.\r\nМалко по-рано в неделя в Сингапур пристигна и Ким Чен-ун.\r\nОчаква се основна тема на разговорите да бъде ядреното разоръжаване на Северна Корея. Йонислав Дочев", "date": "2018.06.10", "title": "AFP: Доналд Тръмп пристигна в Сингапур"}
{"url": "http://www.focus-news.net/news/2018/06/10/2532206/ria-novosti-kim-chen-un-se-sreshtna-s-premiera-na-singapur.html", "text": "Малко след пристигането си в Сингапур лидерът на Северна Корея започна серия от срещи, включително с министър-председателя на азиатската страна Ли Сян Лун, предава РИА Новости.\r\nРазговорът между двамата бе излъчван в социалната мрежа „Фейсбук“. В рамките му лидерът на Пхенян благодари на правителството на Сингапур за усилията, които положи за провеждането на историческата му среща на върха с държавния глава на САЩ Доналд Тръмп. \r\nПо-рано вестник  съобщи, че самолетът, на борда на който пътува Ким Чен-ун, е кацнал на летището в Чанги в Източен Сингапур. Други подробности около пристигането на лидера на Пхенян не бяха съобщени.\r\nОчаква се по-късно в неделя в Сингапур да пристигне и американският президент Доналд Тръмп. В оставащите два дни от срещата ще продължи техническата подготовка за провеждането й. Тереза Герова", "date": "2018.06.10", "title": "РИА Новости: Ким Чен-ун се срещна с премиера на Сингапур"}
{"url": "http://www.focus-news.net/news/2018/06/10/2532218/atanas-zafirov-bsp-obshtoto-mnenie-na-plenuma-e-che-bsp-nyama-kak-da-stoi-v-strani-ot-protsesa-na-modernizatsiyata-na-balgarskata-armiya.html", "text": "Общото мнение на  Пленума е, че БСП няма как да стои в страни от процеса на модернизацията на Българската армия. Това каза Атанас Зафиров, член на Изпълнителното бюро и съпредседател на Съвета външна политика, международна дейност, отбрана и сигурност към Националния съвет на партията, във връзка с модернизацията на армията, предаде репортер на Агенция „Фокус“.  Зафиров поясни, че дискусията по темата за модернизацията на армията върви и в момента. „В момента буквално колегите долу разискват представения от Изпълнителното бюро проект за такава позиция. Тъй като дебатът все още продължава, бих се въздържал да влизам в детайли по позицията. Това е позиция, която за пореден път ще потвърди ангажимента на БСП към процесите на модернизация и развитие на армията“, каза Зафиров.  По думите му в този дух е и  декларираната подкрепа от народните представители на БСП. Зафиров заяви, че тази подкрепа е под условие и подчерта, че при съмнения за корупционни практики и отклонения от параметрите на проектите, от опозицията са готови да гласуват по различен начин от този, който гласуваха в петък в парламента. \r\nДеница КИТАНОВА", "date": "2018.06.10", "title": "Атанас Зафиров, БСП: Общото мнение на Пленума е, че БСП няма как да стои в страни от процеса на модернизацията на Българската армия"}
{"url": "http://www.focus-news.net/news/2018/06/10/2532185/rumen-petkov-abv-malshans-za-mvr-e-che-valentin-radev-e-ministar-na-vatreshnite-raboti-nadyavam-se-che-toy-savsem-skoro-shte-bade-prezhivyan-ot-vatreshnoto-vedomstvo.html", "text": "Малшанс за МВР е, че Валентин Радев е министър на вътрешните работи. Надявам се, че той съвсем скоро ще бъде преживян от вътрешното ведомство. С тези думи в ефира на БНР председателят на АБВ Румен Петков коментира изказването на министър Радев, че полицията едва ли не заради липса на късмет не е успяла да залови Пелов преди стрелбата в Ботевград, съобщиха от пресцентъра на АБВ. Във връзка с темата Петков заяви, че от Алтернатива за българско възраждане имат предложение за пакет от мерки, които да увеличат ефективността на Министерството на вътрешните работи. „Ние от АБВ говорим за няколко незабавни стъпки, които трябва да бъдат предприети. Първо, подготовка и преподготовка на състава и много солидни критерии при подбора. Второ, незабавни мерки за преодоляване на недокомплекта в МВР, където има повече от 3 500 свободни места. Разбира се и въпросът с мотивацията. Аз се боя, че министърът на вътрешните с неадекватните си действия е на път да предизвика бис на протестите от миналата година. Говори се да се отнемат картите за градския транспорт на служителите на трудово-правните отношения, да се намалят парите за дрехи. Много се надявам дотам да не се стигне. Това е една система от действия на министъра за демотивация, която вече отива към деморализация на състава. Ботевград е един пример за лъжата. Не може да излизаш и за говориш, че ще има в всяко село полицай, а в Ботевград Районното полицейско управление да го преполовиш“, заяви той. \r\nПо-рано през деня Румен  Петков коментира темата и в ефира на БТВ. „Да имаш сигнали, че ситуацията в Ботевград е под критичния минимум по отношение на полицейския състав. Това да го знаеш, да си информиран и да не вземеш никакви мерки, това е катастрофа. На такъв човек (Валентин Радев Бел.ред.) не може да му се гласува доверие да направи дори анализ. Това е ситуация, граничеща с трагикомизъм. Да излезеш и да кажеш: „Точно да го хванем и нашия човек го гръмна“. Тази ситуация не нито за смях нито за рев. Тя навява единствено мисли да избягаш от държавата. Това е съсипия за МВР. В Ботевград на практика няма полиция. И дори в този случай от национално значение не се изпращат допълнителни сили. Крайният извод от случая в Ботевград е, че системата на МВР е деморализирана, както и че обществото не желае да работи с нея в този и вид. Изводът от тази саморазправа е, че няма държава. Престъпниците  в България решават проблемите си помежду си“, посочи той.\r\nПред БНР председателят на АБВ взе отношение и по темата с АЕЦ „Белене“, след решението на парламента да отмени под някаква не напълно ясна форма, така наречения „мораториум“ върху изграждането на централата.  „Това е голяма победа на АБВ, защото ние сме единствените, които сме били до край методични през целия период от време по отношение на настояването си АЕЦ „Белене“ да бъде построена. Решението на НС е голяма крачка, но тя не прави процеса необратим, защото всъщност не беше свален мораториумът и това може да предизвика въпросителни у част от инвеститорите. И аз се надявам, че напредналата фаза на разговорите и с Китайската национална електрическа  компания и с „Росатом“, и с френската „Арева“ са ги убедили в наличната политическа воля. Но е време в НС да се спре със замерянето кой е по-виновен, нека малко смирение да има у всички, да подкрепят усилията на министър Теменужка Петкова, защото тя наистина вложи много, за да се покаже на инвеститора волята „Белене“ да бъде изградена. Това трябва да е част от бъдещето на България през следващите 40 – 50 години. Ако продължават в парламента да се замерят образно казано с това, кой е по-виновен за ситуацията до момента, това само може да смути инвеститорите“.", "date": "2018.06.10", "title": "Румен Петков, АБВ: Малшанс за МВР е, че Валентин Радев е министър на вътрешните работи, надявам се, че той съвсем скоро ще бъде преживян от вътрешното ведомство"}
{"url": "http://www.focus-news.net/news/2018/06/10/2532222/varna-obshtina-beloslav-e-podgotvila-bogata-programa-ot-bezplatni-predstavleniya-zanimaniya-i-kontserti-na-otkrito-prez-lyatoto.html", "text": "Община Белослав е подготвила богата програма от безплатни представления, занимания и концерти на открито през почивните и делничните дни на месеците юни, юли и август. Това съобщиха за Радио „Фокус“ – Варна от Община Белослав. Мероприятията ще се провеждат на Централен площад „Възраждане“. През юни предстои Национална кампания „Изпей „Обичам те“ на български“ – концерт на група „Хоризонт“, а през юли е организиран филм-фест. Предвидено е още провеждането на йота на открито през юли и август, а за всички, които обичат българските народни танци, ще бъде организирана хоротека, датите на която ще бъдат уточнени допълнително.\r\nМарияна ВАЛЕНТИНОВА", "date": "2018.06.10", "title": "Варна: Община Белослав е подготвила богата програма от безплатни представления, занимания и концерти на открито през лятото"}
{"url": "http://www.focus-news.net/news/2018/06/10/2532220/veliko-tarnovo-s-izrabotka-na-3d-skulptori-i-spetsialni-stenopisi-prodalzhavat-initsiativite-ot-programata-na-art-festival-impresiya-stariyat-grad.html", "text": "3D скулптори и специални стенописи изработват артисти на Самоводската чаршия в града. Инициативата е част от програмата на Арт фестивал „Импресия – Старият град“, който започна вчера. Това съобщи за Радио „Фокус“ - Велико Търново Невена Лефтерова, една от организаторите. Днес официално стартира изработката на пластиките. В нея участват четирима скулптори, възпитаници на Великотърновския университет. „Темата, по която те творят, е свързана с историята и традициите на изкуството у нас, а различното е, че използваните техники ще преплетат миналото с модерността. В скулптурите от дърво ще се превъплътят образите на българския възрожденски строител, архитект и скулптор Уста̀ Колю Фичето, българският писател, адвокат, общественик и основател на организираното туристическо движение в България Алеко Константинов, познат под псевдонима Щастливеца, както и литературния герой на Алеко Константинов и главно действащо лице в неговата поредица сатирични фейлетони Бай Ганьо“, допълва организаторът. Идеята е всичко изработено да остане на Самоводската чаршия и след приключване на събитието. \r\nВсички събитията ще се случват основно на Самоводската чаршия на Велико Търново, като програмата е поместена в социалната мрежа.\r\nЛуиза ТРАНЧЕВА", "date": "2018.06.10", "title": "Велико Търново: С изработка на 3D скулптори и специални стенописи продължават инициативите от програмата на Арт фестивал „Импресия – Старият град“"}
{"url": "http://www.focus-news.net/news/2018/06/10/2532223/tass-v-tokio-se-provezhda-protestna-aktsiya-protiv-shindzo-abe.html", "text": "Хиляди японци са се събрали в неделя пред сградата на парламента в центъра на Токио на протестна акция против министър-председателя Шиндзо Абе, който е обвинен в закрила на свои близки хора, предава ТАСС.\r\nОрганизаторите на акцията съобщиха в интернет, че се очаква да се съберат близо 27 хиляди души.\r\nКореспондент на ТАСС предава, че протестиращите са скандирали лозунгите „Абе – оставка!“ и „Съпругата на премиера – на разпит!“.\r\nНастоящият скандал е свързан с лични приятели на министър-председателя, които са заподозрени, че получават необосновани привилегиите за изпълнението на свои бизнес проекти, както и с жената на Шиндзо Абе, заподозряна в злоупотреба с поста си на директор в училище.\r\nСкандалът доведе до спад в нивото на подкрепа за правителствения лидер. В средата на май месец повече от 50% от анкетираните в информационна агенция „Kyodo“ са заявили, че отказват да подкрепят настоящия кабинет. Йонислав Дочев", "date": "2018.06.10", "title": "ТАСС: В Токио се провежда протестна акция против Шиндзо Абе"}
{"url": "http://www.focus-news.net/news/2018/06/10/2532212/sputnik-singapur-shte-izharchi-blizo-20-miliona-dolara-za-sreshtata-mezhdu-donald-tramp-i-kim-chen-un.html", "text": "Сингапур ще изхарчи близо 20 милиона долара за мерки за сигурност и други разходи за историческата среща на върха между президента на САЩ Доналд Тръмп и лидера на Северна Корея Ким Чен-ун, заяви министър-председателят на страната Ли Сян Лун, цитиран от Sputnik.\r\n„Ако ме попитате колко ще струва всичко това, бих казал повече или по-малко, около 20 милиона долара. Възможно е да възстановим малка част от това, но мисля че е разход, който сме готови да заплатим и това е нашият принос към международните усилия, които са в нашия дълбок национален интерес“, заяви Ли пред репортери.\r\nТой допълни, че парите ще бъдат изразходвани за поддържането на засилени мерки за сигурност и комуникации по време на срещата.\r\nСпоред него, срещата ще даде тласък на статута на Сингапур на световната сцена.\r\n„Това ни дава публичност. Фактът че сме избрани за място на срещата, казва нещо за отношенията на Сингапур с Америка, със Северна Корея, както и мястото ни в международната общност“, заяви премиерът. Йонислав Дочев", "date": "2018.06.10", "title": "Sputnik: Сингапур ще изхарчи близо 20 милиона долара за срещата между Доналд Тръмп и Ким Чен-ун"}
{"url": "http://www.focus-news.net/news/2018/06/10/2532224/plenumat-na-bsp-prie-deklaratsiya-s-koyato-se-obrashta-kam-sotsialistite-v-evroparlamenta-da-atakuvat-mobilniya-paket.html", "text": "Пленумът на БСП прие декларация, с която се обръща към социалистите в европарламента и ПЕС да атакуват мобилния пакет. Това каза евродепутатът от Групата на Прогресивния алианс на социалистите и демократите в Европейския парламент Петър Курумбашев по време на пресконференция след заседанието на Националния съвет на партията, предаде репортер на Агенция „Фокус“.  Курумбашев поясни, че декларацията е била вътрешно адресирана социалистически. „Тази декларация, която приехме днес, е едно обръщение към нашите колеги от Групата на социалистите и демократите, затова тя е адресирана до Удо Булман като председател на групата и до Сергей Станишев като председател на Партията на европейските социалисти. В момента има гласуван с така съобщените ви решения мандат на транспортната комисия да отиде на преговори със Съвета и с Комисията, но също така съществува и парламентарна процедура този мандат да бъде атакуван и да се поиска прегласуване в пленарна зала. Това е нещото, което ние очакваме следващите дни да се случи“, поясни Курумбашев. Той припомни, че са минали две гласувания – едното в транспортна и това в социалната комисии. „След резултатите от това гласуване посланието на западните държави беше не се занимавайте с каботаж, в замяна на това ще ви оставим да се занимавате с международния транспорт\", отбеляза Петър Курумбашев. \r\nДеница КИТАНОВА", "date": "2018.06.10", "title": "Пленумът на БСП прие декларация, с която се обръща към социалистите в европарламента да атакуват мобилния пакет"}
{"url": "http://www.focus-news.net/news/2018/06/10/2532225/pazardzhik-komisiyata-za-borba-s-protivoobshtestvenite-proyavi-v-peshtera-provede-obrazovatelni-sreshti-s-detsata-ot-obshtinskite-detski-gradini.html", "text": "Местната комисия за борба с противообществените прояви на малолетни и непълнолетни в Пещера проведе образователни срещи с децата от 3 до 6 години от общинските детски градини. Това съобщиха за Радио „Фокус“ – Пазарджик от Комисията. Кампанията премина под мотото „Чудните приключения на Сапун и Капчица – Чиста вода“ и бе посветена на превенцията  на Хепатит А и други болести на „мръсните ръце“. В рамките на инициативата участваха повече от 250 възпитаници от  петте детски заведения в града. Под формата на ролеви игри с цел придобиване на хигиенни навици, малчуганите научиха какво представляват микробите, как се предават, как да се предпазват от тях, как правилно да си мият ръчичките, дори когато наблизо няма течаща вода. Като дар – символ на добрата съвместна работа, всяка детска градина получи по един комплект Помагало за провеждане на здравно-образователни срещи с деца и родители – „Чудните приключения на Сапун и Капчица – Чиста вода“ и карти, осигурен от Сдружение „Национална мрежа на здравните медиатори“. С помощта на предоставените нагледни материали, педагозите самостоятелно, по забавен и приятен за децата начин, ще представят и други интересни теми като „Хигиена на зъбите и устната кухина“ и „Грижа за храната и правилното хранене“.\r\nАлбена ЖИЛЕКОВА", "date": "2018.06.10", "title": "Пазарджик: Комисията за борба с противообществените прояви в Пещера проведе образователни срещи с децата от общинските детски градини"}
{"url": "http://www.focus-news.net/news/2018/06/10/2532226/anadolu-agency-turski-iztrebiteli-sa-neutralizirali-tri-terorista-v-irak.html", "text": "Турски изтребители в неделя са „неутрализирали“ три въоръжени терориста като част от контра-терористични операции в северната част на Ирак, заявиха от армията на Турция, предава Anadolu Agency.\r\nТурските власти често използват думата „неутрализиран“ в изявленията си, за да означат че терористите или са се предали, или са били убити или заловени.\r\nВ изявление, от турския главен щаб заявиха, че бойните изтребители са извършили въздушни удари атакувайки терористичните групи в районите Зап и Хакурк.\r\nТурските удари в този регион обикновено целят терористи от ПКК (Кордската работническа партия). Йонислав Дочев", "date": "2018.06.10", "title": "Anadolu Agency: Турски изтребители са „неутрализирали“ три терориста в Ирак"}
{"url": "http://www.focus-news.net/news/2018/06/10/2532229/ivana-mileva-odmvr-varna-shofyorat-hvanat-da-prevozva-uchenitsi-vav-varna-piyan-i-drogiran-e-nakazvan-14-pati-za-narusheniya-na-patya.html", "text": "41-годишният шофьор на автобус, който тази сутрин беше арестуван преди да потегли на курс за ученическа екскурзия, има издадени 14 постановления за нарушения на Закона за движение по пътищата. Това съобщи за Радио „Фокус“ – Варна говорителят на Областната дирекция на МВР Ивана Милева. По думите ѝ две от наказателните постановления, наложени на шофьора – през 1999 година и 2006 година, касаят именно шофиране в нетрезво състояние. Ивана Милева добави че водачът е бил лишен от правоспособност за управление на моторно превозно средство. Той е бил осъден за тези две нарушения. Говорителят на Областната дирекция на МВР каза още, че водачът е тръгнал преди 8.30 часа, по-рано от предварително обявеното и от времето за задължителната проверка на полицаите. Тя отказа да даде повече информация къде точно в страната е трябвало да пътуват учениците, но обясни, че не става въпрос за съвсем малки деца. Веднага след като е установено, че шофьорът на автобуса е пиян и дрогиран, пътниците са били прехвърлени на друг автобус с друг водач, който е потеглил към избраната от тях дестинация. Милева припомни, че тази сутрин, малко след 8.30 часа е извършена полицейска проверка на автобус „Еос“, чиито 41-годишен водач е употребил алкохол с концентрация 1,27 промила в издишания въздух. На по-късен етап направените тестове са установили, че същият е употребил и наркотични вещества. Той е бил е задържан на момента за срок до 24 часа. Районната прокуратура е информирана за инцидента. По данни на говорителя на Областната дирекция на МВР проверката, извършена сутринта е във връзка със задължението на полицията да проверява за алкохол и наркотични вещества всички водачи на автобуси, които тръгват за ученически екскурзии. ОДМВР получава предварително информация за ученическите екскурзии, които се организират от варненските училища. При всяка екскурзия се извършва проверка непосредствено преди тръгване.\r\nДиана СТОЕВА", "date": "2018.06.10", "title": "Ивана Милева, ОДМВР - Варна: Шофьорът, хванат да превозва ученици във Варна пиян и дрогиран, е наказван 14 пъти за нарушения на пътя"}
{"url": "http://www.focus-news.net/news/2018/06/10/2532227/blagoevgrad-izvarshva-se-pochistvane-i-otvodnyavane-na-shahti-v-grada-sled-prolivniya-dazhd.html", "text": "Извършва се почистване и отводняване на шахти в Благоевград, предаде репортер на Радио „Фокус“ – Пирин. Дейностите се осъществяват в различни части на областния център, тъй като на много места проливният дъжд в града е предизвикал запушване на шахтите, а оттам и преливането им. Изкопните работи на улица „Марица“ също са частично пълни с вода.\r\nЛивия НИНОВА", "date": "2018.06.10", "title": "Благоевград: Извършва се почистване и отводняване на шахти в града след проливния дъжд"}
{"url": "http://www.focus-news.net/news/2018/06/10/2532231/stara-zagora-opashka-ot-avtomobili-s-dalzhina-okolo-3-4-km-se-e-obrazuvala-na-avtomagistrala-trakiya-pri-km-160-v-posoka-sofiya.html", "text": "Опашка от автомобили с дължина около 3 - 4 км се е образувала на автомагистрала „Тракия“ при км 160 в посока София заради стеснен пътен участък и ремонтни дейности, съобщи слушател на Радио „Фокус“.", "date": "2018.06.10", "title": "Стара Загора: Опашка от автомобили с дължина около 3 - 4 км се е образувала на автомагистрала „Тракия“ при км 160 в посока София"}
{"url": "http://www.focus-news.net/news/2018/06/10/2532228/atanas-zafirov-bsp-plenumat-pokaza-zabelezhitelno-edinstvo-zad-lidera-korneliya-ninova-po-otnoshenie-na-istanbulskata-konventsiya.html", "text": "Пленумът показа забележително единство зад лидера си Корнелия Нинова по отношение на Истанбулската конвенция. Това каза Атанас Зафиров, член на Изпълнителното бюро на БСП по време на пресконференция след заседанието на Националния съвет на партията, предаде репортер на Агенция „Фокус“.  Зафиров поясни, че този въпрос не е бил част от дневния ред, но темата отново е била засегната. „Не трябва да имате колебание, че няма промяна в нашата позиция. Няма да има независимо от всички спекулации“, допълни Зафиров. Той обърна внимание, че Корнелия Нинова е победител в това, че е върнала морала в политиката и е започнала битката с паралелната държава. „В тази битка тя бележи забележителни успехи“, каза още Зафиров. Във връзка със срещата на лидера на БСП Корнелия Нинова с американския посланик, Зафиров коментира: „Фактите са, че в един и същи ден г-жа Нинова се срещна с американския и руския посланик. По същата логика може да й се търси отговорност и за срещата с китайската делегация, която беше няколко дни преди това. Ако стигнем по-далеч можем да гадаем какви са били „тайните“ помисли на г-жа Нинова отивайки в Словакия“, каза Зафиров. По думите му това е несъстоятелен начин на разсъждения. „Това са предварително заявени срещи и не са тайна. Още повече, че срещата с американския посланик е по негова молба“, допълни Зафиров. \r\nДеница КИТАНОВА", "date": "2018.06.10", "title": "Атанас Зафиров, БСП: Пленумът показа забележително единство зад лидера Корнелия Нинова по отношение на Истанбулската конвенция"}
{"url": "http://www.focus-news.net/news/2018/06/10/2532234/burgas-vremenno-e-zatrudneno-dvizhenieto-v-otsechkata-vetren-burgas-na-am-trakiya-poradi-ptp.html", "text": "Временно е затруднено движението в отсечката Ветрен-Бургас на АМ „Тракия“, поради ПТП, предаде репортер на Радио „Фокус“-Бургас. В този участък се извършват и ремонтни дейности. Шофьорите да се движат с повишено внимание и съобразена скорост. Движението е интензивно.", "date": "2018.06.10", "title": "Бургас: Временно е затруднено движението в отсечката Ветрен -Бургас на АМ Тракия, поради ПТП"}
{"url": "http://www.focus-news.net/news/2018/06/10/2532230/kanal-5-makedoniya-sedem-do-dena-shte-sa-nuzhni-za-palnoto-razchistvane-na-posleditsite-ot-buryata-v-skopie.html", "text": "На градските власти в Скопие ще са нужни седем до десет дена, за разчистят напълно последиците от бурята, която връхлетя града в събота, съобщава македонската телевизия „Канал 5“.\r\nВятърът, който според управата за метеорологията и хидрологията на Македония е достигнал 80 километра в час, е бутал и разрушавал покриви, предизвикал няколко пожара, а най-много щети са причинили падналите дървета.\r\nСпоред последните данни падналите дървета са над 80, за което на градските власти ще са нужни седем до десет дена, за да ги разчистят напълно.\r\nГоляма част от автомобилите са пострадали от бурята, а някои от тях са били смачкани от цели паднали дървета върху тях.\r\nПоройният дъжд предизвика хаос в града, наводнявайки много улици и оставяйки цели семейства затворени в автомобилите им. Като основна причина гражданите са посочили ненавременното изчистване на отводнителните шахти, за което самите те се организираха и  почистиха с лопати и гребла. Йонислав Дочев", "date": "2018.06.10", "title": "„Канал 5“ (Македония): Седем до дена ще са нужни за пълното разчистване на последиците от бурята в Скопие"}
{"url": "http://www.focus-news.net/news/2018/06/10/2532219/sputnik-izraelskata-armiya-e-zapochnala-iznenadvashto-voenno-uchenie-v-golanskite-vazvisheniya.html", "text": "Израелските сили са започнали голямо мащабно военно учение в Голанските възвишение, заявиха от израелските отбранителни сили, предава Sputnik.\r\n„Преди не много време е започнало изненадващо голямо мащабно военно учение в областта на Голанските възвишения. В допълнение, като част от учението, е активирана системата за привикване на запасни войници“, заявиха от израелските сили, цитирани от вестник „The Times of Israel“.\r\nОт армията допълниха, че ученията са „планирани предварително като част от тренировъчния график за 2018 година“ и не са свързани с настоящата ситуация в региона.\r\nВоенните също са предупредили местните жители, че може да чуят звуци от експлозии и че трафикът в района може да се увеличи, заради ученията. Йонислав Дочев", "date": "2018.06.10", "title": "Sputnik: Израелската армия е започнала „изненадващо“ военно учение в Голанските възвишения"}
{"url": "http://www.focus-news.net/news/2018/06/10/2532232/krum-zarkov-bsp-informirali-sme-pes-za-zakonodatelnite-ni-initsiativi-po-temata-za-nasilieto-nad-zheni-i-vyarvam-che-nyama-da-se-stigne-do-zamrazyavane-na-chlenstvoto-ni.html", "text": "Информирали сме ПЕС за законодателните ни инициативи по темата за насилието над жени и вярвам, че няма да се стигне до замразяване на членството ни. Това каза заместник-председателят на ПГ на „БСП за България“ Крум Зарков по време на пресконференция след заседанието на Националния съвет на партията във връзка с Истанбулската конвенция, предаде репортер на Агенция „Фокус“. „Надявам се да не се стигне до там. Вярвам, че няма да се стигне до там. Имало е напрежение между ПЕС и други леви партии по много въпроси. Намирало се е начин да се предотврати ескалирането на конфликта. Ние сме заявили нашата позиция по Истанбулската конвенция аргументирано. Информирали сме партията на европейските социалисти за законодателните инициативи именно по тема насилие над жени“, каза Зарков.  \r\nКолегата му Атанас Зафиров допълни, че това е победа на Корнелия Нинова над премиера Бойко Борисов, тъй като той е защитавал конвенцията до последно. На въпрос дали е предизборна позицията на БСП срещу Истанбулската конвенция, Зафиров отговори, че това е принципна позиция. „Няма да бъдем изключени от ПЕС, най-малкото защото първо не е редно, второ защото практиките са доста по-различни. БСП е една от партиите в Европа, които бележат ръст. Това няма как да не бъде отчетено и оценено“, заяви Зафиров. \r\nДеница КИТАНОВА", "date": "2018.06.10", "title": "Крум Зарков, БСП: Информирали сме ПЕС за законодателните ни инициативи по темата за насилието над жени и вярвам, че няма да се стигне до замразяване на членството ни"}
{"url": "http://www.focus-news.net/news/2018/06/10/2532236/plovdiv-v-kalofer-shte-se-provede-natsionalen-uchenicheski-sabor-posveten-na-170-ta-godishnina-ot-rozhdenieto-na-hristo-botev.html", "text": "На 12 и 13 юни в Калофер ще се проведе Национален ученически събор, посветен на 170-та годишнина от рождението на Христо Ботев. Това съобщиха за Радио „Фокус“ – Пловдив от пресцентъра на Общината. Тържественото откриване на срещата ще се състои на 12 юни от 13.30 часа в залата на читалище „Христо Ботев - 1869“ в град Калофер. В 17.00 часа ще тръгне шествие със знамена до паметника на Христо Ботев, където ще има рецитал по Ботеви стихове. В 19.30 часа ще се състои концерт с участието на Първи ученически гвардейски отряд към ЕГ „Христо Ботев“ в град Кърджали и Деси Добрева. На 13 юни програмата на ученическия събор продължава в 10.00 часа с посещение на Национален музей  „Христо Ботев“, Даскал Ботьово училище и храм „Успение на Св. Богородица“ в град Калофер. Организатори на събитието са Министерството на образованието и науката, Община Карлово, СУ „Христо Ботев“, Национален музей „Христо Ботев“ и Народно читалище „Христо Ботев-1869“ в град Калофер.", "date": "2018.06.10", "title": "Пловдив: В Калофер ще се проведе Национален ученически събор, посветен на 170-та годишнина от рождението на Христо Ботев"}
{"url": "http://www.focus-news.net/news/2018/06/10/2532238/burgas-natovaren-e-trafikat-na-vhodno-izhodnite-arterii-na-grada.html", "text": "Натоварен е трафикът на входно-изходните пътни артерии на града, предаде репортер на Радио „Фокус“ – Бургас. Има образували се колони от автомобили и задръствания. Шофьорите да се движат с повишено внимание и съобразена скорост. Пътните настилки са сухи. Видимостта е отлична. Натоварено е движението в района на кръговото кръстовище „Трапезица” и пред Окръжна болница. Интензивно е движението на моторни превозни средства и в района на кръстовището между улиците „Спортна“ и „Индустриална“, както и по бул. „Сан Стефано“ и участъци от бул. „Демокрация”. Засилен е трафикът по централните градски улици „Булаир”, „Христо Ботев”, „Цар Петър”, „Генерал Гурко”, както и по бул. „Стефан Стамболов“ в района на Новата поща. Натоварени са участъци от района на големите търговски обекти в кварталите „Изгрев” и „Славейков”.\r\nЯнислава КРЪСТЕВА", "date": "2018.06.10", "title": "Бургас: Натоварен е трафикът на входно-изходните артерии на града"}
{"url": "http://www.focus-news.net/news/2018/06/10/2532240/do-15-yuli-2018-g-bsp-tryabva-da-e-gotova-s-dokumentite-za-iskane-na-litsenz-za-partiyna-televiziya.html", "text": "До 15 юли Изпълнителното бюро на БСП и фондация \"Дума\" трябва да са готови с документите за искане на лиценз за партийна телевизия, научи репортер на Агенция \"Фокус\". Това е решил Националният съвет на партията на днешното заседание. Темата за партийна телевизия бе заложена в дневния ред на Пленума, а докладът по темата представи Валери Жаблянов. \r\nДеница КИТАНОВА", "date": "2018.06.10", "title": "До 15 юли 2018 г. БСП трябва да е готова с документите за искане на лиценз за партийна телевизия"}
{"url": "http://www.focus-news.net/news/2018/06/10/2532233/ikonomicheskiyat-savetnik-na-beliya-dom-lari-kudlou-dzhastin-tryudo-ni-zabi-nozh-v-garba-na-sreshtata-na-g7.html", "text": "Министър-председателят на Канада Джъстин Трюдо е „забил нож в гърба“ на САЩ по време на срещата на лидерите на държавите от Г7, заяви икономическият съветник на Белия дом Лари Кудлоу в неделя, цитиран от AFP.\r\n„Той действително ни заби нож в гърба. Той направи много лоша услуга на цялата Г7“, заяви Кудлоу по адрес на Трюдо. Йонислав Дочев", "date": "2018.06.10", "title": "Икономическият съветник на Белия дом Лари Кудлоу: Джъстин Трюдо ни заби нож в гърба на срещата на Г7"}
{"url": "http://www.focus-news.net/news/2018/06/10/2532244/plovdiv-511-bebeta-sa-se-rodili-v-oblastta-prez-mesets-may.html", "text": "511 бебета са се родили в областта през месец май. Това сочи справка на Радио „Фокус“ – Пловдив в Информационната система на ражданията на Министерство на здравеопазването. За същият период на миналата 2017 година в областта са регистрирани 561 новородени, което е с 50 повече. От началото на годината в Пловдивска област са проплакали общо 2 564 бебета, а в първите девет дни на юни – 118.\r\nКъм днешна дата областта остава на второ място по раждаемост в страната. На първо място е столицата София с 4 674 новородени от началото на годината, на трето място е Варна с 1 597 бебета, на четвърто – Сливен с 1 188 новородени, а на пето Старозагорска област с 1 101 бебета.", "date": "2018.06.10", "title": "Пловдив: 511 бебета са се родили в областта през месец май"}
{"url": "http://www.focus-news.net/news/2018/06/10/2532239/sputnik-yaponska-delegatsiya-e-pristignala-v-singapur.html", "text": "Японска делегация предвождана от Кенджи Канасуги, директорът на Отдела за азиатски и океански работи към министерството на външните работи на Япония, е пристигнала в Сингапур за срещата на върха между президента на САЩ Доналд Тръмп и лидера на Северна Корея Ким Чен-ун, съобщава агенция „Kyodo“, цитирана от Sputnik.\r\nЯпонската делегация е натоварена със задачата да събере информация за резултатите от срещата и да проведе консултации с американски дипломати.\r\nВ делегацията е и още Шотаро Ячи, директор на Националния съвет за сигурност на Япония. Според „Kyodo“, Ячи може да проведе среща със съветника на Доналд Тръмп по национална сигурност Джон Болтън. Йонислав Дочев", "date": "2018.06.10", "title": "Sputnik: Японска делегация е пристигнала в Сингапур"}
{"url": "http://www.focus-news.net/news/2018/06/10/2532241/burgas-ogranichava-se-dvizhenieto-po-avtomagistrala-trakiya-mezhdu-km-334-i-km-336-v-dvete-posoki-zaradi-pozhar.html", "text": "Автомагистрала „Тракия” се затваря и в двете посоки заради пожар. Това съобщи за Радио \"Фокус\" - Бургас Цветелина Рандева, говорител на ОДМВР - Бургас. По думите ѝ между км 334 и км 336 на територията на община Камено има задимяване от горяща в близост нива. До достигане на оптимална видимост ще се използват обходни пътища. \r\nВеселина НИКОЛОВА", "date": "2018.06.10", "title": "Бургас: Ограничава се движението по автомагистрала „Тракия” между км 334 и км 336 в двете посоки заради пожар"}
{"url": "http://www.focus-news.net/news/2018/06/10/2532242/kyustendil-dvizhenieto-po-patya-smolichano-pelatikovo-e-ogranicheno-poradi-propadane-na-chast-ot-patnoto-platno.html", "text": "Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360 за срок до 30 юни. Това съобщиха за Радио „Фокус“ – Кюстендил от Областно пътно управление – Кюстендил. Движението по път III-107 в района на Рилски манастир от км 27+600 до км 27+800 се извършва в една лента поради свличане на скална маса на пътното платно. Участъкът е сигнализиран с пътни знаци отново до 15 юни. Движението в участъка Долна Диканя – Тунел „Блатино” на автомагистрала „Струма“ трябва да се осъществява с повишено внимание поради косене на тревни площи. Участъкът е сигнализиран с пътни знаци до 15 юни. Движението по път ІІІ-623 в участъка Бобов дол – Жедна от км 14+800 до км 15+560 трябва да се осъществява с повишено внимание поради изграждане на ново трасе. Участъкът е сигнализиран съгласно проект за временна организация и безопасност на движението до 08 септември. Трафикът по основните пътни артерии в областта е нормално натоварен. Преминаването през ГКПП „Гюешево“ се извършва без проблеми.\r\nЛивия НИНОВА", "date": "2018.06.10", "title": "Кюстендил: Движението по пътя Смоличано – Пелатиково е ограничено поради пропадане на част от пътното платно"}
{"url": "http://www.focus-news.net/news/2018/06/10/2532246/pazardzhik-natovareno-e-dvizhenieto-po-glaven-pat-i-8-plovdiv-pazardzhik-belovo-kostenets.html", "text": "Натоварено е движението по главен път I-8 Пловдив - Пазарджик - Белово - Костенец, предаде репортер на Радио „Фокус“ – Пазарджик. Повече автомобили се движат в посока Белово. Пътните настилки са сухи. Патрули на „Пътна полиция“ са разположени на изхода на Пазарджик в посока Пловдив и на изхода по пътя за село Звъничево.\r\nАлбена ЖИЛЕКОВА", "date": "2018.06.10", "title": "Пазарджик: Натоварено е движението по главен път I-8 Пловдив - Пазарджик - Белово - Костенец"}
{"url": "http://www.focus-news.net/news/2018/06/10/2532245/a1-on-makedoniya-pravitelstvena-delegatsiya-predvozhdana-ot-zoran-zaev-shte-napravi-rabotna-vizita-vav-frankfurt.html", "text": "Правителствена делегация предвождана от министър-председателя на Македония Зоран Заев ще направи работна визита във Франкфурт, Германия, на 13 и 14 юни, съобщава A1 On.\r\nВ делегацията ще бъдат и вицепремиерът Кочо Ангушев, министърът на здравеопазването Венко Филипче, министърът на финансите Драган Тевдовски и министърът на икономиката Крешник Бектеши.\r\nКакто се съобщава от правителствената пресслужба, в рамките на първия ден от посещението са предвидени срещи между представители на правителствената делегация на Македония и професори и изтъкнати лекари от Университетската клиника Йохан Волфганг Гете.\r\nВъв втория ден на работната визита премиерът Зоран Заев и министрите от кабинета му ще се срещнат с представители на германската „Deutsche Bank“, както и с ръководствата на няколко германски компании. Йонислав Дочев", "date": "2018.06.10", "title": "A1 On (Македония): Правителствена делегация предвождана от Зоран Заев ще направи работна визита във Франкфурт."}
{"url": "http://www.focus-news.net/news/2018/06/10/2532243/blagoevgrad-intenziven-e-trafikat-na-izhod-na-gkpp-kulata.html", "text": "Интензивен е трафикът на изход на ГКПП „Кулата“. Това съобщиха за Радио „Фокус“ – Пирин от Гранична полиция. Без проблеми се осъществява преминаването през граничен пункт „Илинден“, както и на пунктове между България и Македония, които се намират в Благоевградска област. Няма данни за образуването на задръствания или колони от леките и товарни автомобили.\r\nЛивия НИНОВА", "date": "2018.06.10", "title": "Благоевград: Интензивен е трафикът на изход  на ГКПП „Кулата“"}
{"url": "http://www.focus-news.net/news/2018/06/10/2532221/evrodeputatat-petar-kurumbashev-ne-e-v-polza-na-balgariya-uskorenoto-vavezhdane-na-digitalnite-tahografi.html", "text": "Не е в полза на България ускореното въвеждане на дигиталните тахографи. Това каза евродепутатът от Групата на Прогресивния алианс на социалистите и демократите в Европейския парламент Петър Курумбашев по време на пресконференция след заседанието на Националния съвет на партията, предаде репортер на Агенция „Фокус“.  Според Курумбашев е положителен фактът, че международният транспорт е изваден от Директивата за командироване на служителите.  „От една страна е победа това, че шофьорите не трябва да се връщат на всеки три седмици. От друга страна се прие за съжаление превозните средства се връщат на всеки три седмици“, каза евродепутатът и поясни, че шофьорът няма как да остане в Европа, а камионът сам да се прибере в България.  \r\nДеница КИТАНОВА", "date": "2018.06.10", "title": "Евродепутатът Петър Курумбашев: Не е в полза на България ускореното въвеждане на дигиталните тахографи"}
{"url": "http://www.focus-news.net/news/2018/06/10/2532247/aktsenti-v-sutreshniya-blok-dobro-utro-balgariya-na-radio-fokus-na-11-yuni.html", "text": "След броени дни се поставя стартът на Мондиал 2018 в Русия. В продължение на месец мачове от световното първенство по футбол ще се играят в 11 руски града, което още повече усложнява задачата по сигурността. Факт са вече и заплахите от „Ислямска държава“. Освен ясния враг в лицето на джихадистите има ли опасност да се активизират групировки, част от други регионални и все още нерешени конфликти? Освен срещу световната заплаха в лицето на ИДИЛ, накъде другаде трябва да бъде насочен погледът на руските служби и справянето с кои ще се окаже по-трудната задача? Отговорите на тези и още въпроси ще потърсим в сутрешния блок „Добро утро, България“ на Радио „Фокус“ с експерта по антитероризъм Христо Смоленов. Ще насочим поглед отново към случая, който скандализира страната - престрелката в Ботевград. За действията на МВР, за пропуските около случая и за допустимите малшансове ще разговаряме с бившия вътрешен министър Емануил Йорданов. В духа на предстоящите летни почивки от директора на Водноспасителната служба на БЧК Антон Налбантов ще разберем колко са обучените спасители тази година и ще бъдат ли достатъчно кадрите за гарантиране сигурността на летовниците. В минутите след 9.00 часа Натали Стефанова от Радио „Фокус“ - Пирин ще ни каже по какви програми работи Регионална дирекция „Социално подпомагане“ - Благоевград. Тони Михайлов от Радио „Фокус“ - Пловдив ще насочи вниманието ни към Историческият музей в Асеновград, който за трета поредна година провежда лятна музейна школа в Старинното училище „Св. Георги“. \r\nТези и още теми - в сутрешния блок „Добро утро, България“ на Радио „Фокус“ от 06.00 до 10.00 часа с водещ Виктория Месробович - Кувенджиева.", "date": "2018.06.10", "title": "Акценти в сутрешния блок „Добро утро, България“ на Радио „Фокус“ на 11 юни"}
{"url": "http://www.focus-news.net/news/2018/06/10/2532235/hayko-maas-vanshen-ministar-na-germaniya-donald-tramp-razrushi-doverieto-s-postovete-si-v-tuitar-za-g7.html", "text": "Президентът на САЩ Доналд Тръмп частично е „разрушил“ доверието на Вашингтон с Европа като се оттегли от общото комюнике след срещата на Г7, заяви министърът на външните работи на Германия Хайко Маас в социалната мрежа „Туитър“ в неделя, цитиран от AFP.\r\n„Можеш да унищожиш невероятно количество доверие много бързо в едно съобщение в Туитър. Това прави още по-важно за Европа да стои заедно и да защитава интересите си дори по-настъпателно. Обединена Европа е отговорът на Първо Америка“, написа Маас. Йонислав Дочев", "date": "2018.06.10", "title": "Хайко маас, външен министър на Германия: Доналд Тръмп разруши доверието с постовете си в Туитър за Г7"}
{"url": "http://www.focus-news.net/news/2018/06/10/2532248/burgas-pozharat-kray-avtomagistrala-trakiya-e-lokaliziran-no-dvizhenieto-ostava-zatvoreno-do-palnoto-vazstanovyavane-na-vidimostta.html", "text": "Пожарът край 334 и 336 км на автомагистрала „Тракия“ е локализиран, но движението в района ще остане затворено до пълното възстановяване на видимостта. Това съобщи за  Агенция „Фокус“ говорителят на ОДМВР-Бургас.  Магистралата е затворена за движение и в двете посоки, тъй като има силно задимяване и липса на видимост заради горяща в близост нива. Водачите могат да използват обходния маршрут по стария път Карнобат-Айтос-Бургас. За момента не е ясно точно на каква площ се е разпрострял пожарът.", "date": "2018.06.10", "title": "Бургас: Пожарът край автомагистрала „Тракия“ е локализиран, но движението остава затворено до пълното възстановяване на видимостта"}
{"url": "http://www.focus-news.net/news/2018/06/10/2532250/api-vazstanoveno-e-dvizhenieto-po-pat--5-stara-zagora-dimitrovgrad.html", "text": "Възстановено е движението по път І-5 Стара Загора – Димитровград. Това съобщиха от пресцентъра на Агенция \"Пътна инфраструктура\".", "date": "2018.06.10", "title": "АПИ: Възстановено е движението по път І-5 Стара Загора – Димитровград"}
{"url": "http://www.focus-news.net/news/2018/06/10/2532251/veliko-tarnovo-nikopolis-ad-istruum-i-bogorodichniya-manastir-v-mestnostta-frenkhisar-shte-badat-proucheni-prez-idniya-arheologicheski-sezon.html", "text": "С бюджет от 20 500 лв. за всеки от двата обекта ще бъдат проучени Никополис ад Иструум и Богородичния манастир в местността Френкхисар. Дейностите през идния археологически сезон ще се водят от проф. Хитко Вачев и д-р Иван Църов, директор на Регионалния исторически музей. Д-р Църов уточни за Радио „Фокус“ – Велико Търново, че в Никополис ще продължи проучването на югозападния ъгъл на форумния комплекс. „Това е пространството, което се намира западно от малкия театър и което е, може би, последната непроучена част от градския площад. Там ще работя аз. Мислех това приключване да се случи през миналата година, но продължиха да излизат много интересни архитектурни детайли, които са от 2-ри или началото на 3-ти век. През Късната античност, 5-ти и 6-ти век, когато Никополис вече не е съществувал като градски център, по някаква причина живеещото все още там население е решило да изчисти терена, изкопало е ями и е натрупало детайлите, които споменах“, уточни Иван Църов. Той добави, че след приключване на дейностите и направата на анастилози в района могат да се направя триизмерни възстановки. \r\n„Друг обект за тази година, който също ще бъде финансиран с 20 500 лв., е Богородичният манастир във Френкхисар във Велико Търново. Това е под Балдуиновата кула. Там проф. Хитко Вачев ще води проучванията за пета година. Може би си спомняте, че в миналите години там беше установена църква от 13-ти век, пострадала в края на века при ужасно земетресение. През 14-ти век отново е била възстановена като архитектурна структура и стенописана наново. И така тя съществува почти до средата на 15-ти век. Много интересен е фактът, че тя не е разрушена от завоевателя, а от католиците, които са участвали в похода на Владислав Варненчек“, посочи още директорът на Регионалния исторически музей. През сезона ще продължи  проучването и на Ранновизантийската базилика, която се намира под църквата, като идеята на проф. Вачев е вече окончателно да разкрие архитектурния и план, за да се реши дали тя ще бъде експонирана.\r\nЛуиза ТРАНЧЕВА", "date": "2018.06.10", "title": "Велико Търново: Никополис ад Иструум и Богородичния манастир в местността Френкхисар ще бъдат проучени през идния археологически сезон"}
{"url": "http://www.focus-news.net/news/2018/06/10/2532252/blagoevgrad-natovareno-e-dvizhenieto-po-avtomagistrala-struma-i-glaven-pat-e-79.html", "text": "Натоварено е движението по автомагистрала „Струма“ и главен път Е-79, както и по второкласен път-19 Симитли – Гоце Делчев. Това съобщиха за Радио „Фокус“ – Пирин от Областно пътно управление – Благоевград. През деня не са регистрирани тежки пътни инциденти в региона. В област Благоевград не се извършват ремонтни дейности по първокласната, второкласната и третокласната пътна мрежа в областта, заради които да са въведени ограничения за движението. Повишена опасност от падащи камъни има в Кресненското дефиле и по второкласен път-19 Симитли – Гоце Делчев.\r\nЛивия НИНОВА", "date": "2018.06.10", "title": "Благоевград: Натоварено е движението по автомагистрала „Струма“ и главен път Е-79"}
{"url": "http://www.focus-news.net/news/2018/06/10/2532254/sofiya-intenziven-e-trafikat-po-avtomagistrala-hemus-v-posoka-stolitsata.html", "text": "Интензивен е трафикът по автомагистрала \"Хемус\" в посока столицата, предаде репортер на Агенция \"Фокус\".\r\nПътните настилки са мокри.\r\nДеница КИТАНОВА", "date": "2018.06.10", "title": "София: Интензивен е трафикът по автомагистрала \"Хемус\" в посока столицата"}
{"url": "http://www.focus-news.net/news/2018/06/10/2532255/plovdiv-natovareno-e-dvizhenieto-po-avtomagistrala-trakiya-i-po-pat-plovdiv-karlovo-i-pat-plovdiv-asenovgrad-smolyan.html", "text": "Натоварено е движението по автомагистрала „Тракия“ и по път Пловдив - Карлово и път Пловдив - Асеновград - Смолян. Това съобщиха за Радио „Фокус“ – Пловдив от Областното пътно управление. Интензивен е трафикът по направлението Пловдив - Пещера. Пътните настилки на територията на областта са частично мокри, в планинските райони – мокри и хлъзгави. От Областното пътно управление предупреждават водачите да бъдат особено бдителни в участъка на автомагистрала „Тракия“ от км 134 до км 156, по който се извършват ремонтни дейности. Въведеното ограничение за движение с до 90 км/час и двупосочното преминаване в платното в посока София ще останат валидни до 30 юни. Движението на тежкотоварните камиони над 12 тона по въпросния участък от магистралата е ограничено и в двете посоки, като водачите трябва да използват обходни маршрути. Остава забранено движението за моторни превозни средства с височина на 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин. Ограничено остава и преминаването на камиони над 12 тона по пътя  Поповица - Болярци, като причината е намален габарит на пътното платно на мост в село Поповица. Опасност от образуването на свлачища и срутища има по пътищата Кричим - Девин, Югово - Лъки и Асеновград - Смолян, съобщиха още от Областното пътно управление.\r\nТрафикът на територията на град Пловдив също е интензивен към този час на деня. Струпване на автомобили се отчита по главните градски булеварди „Христо Ботев“, „Цар Борис III Обединител“, „Найчо Цанов“, „Източен“ и „Шести септември“, както и по входно-изходните артерии. Пътните настилки на територията на града са сухи и нормално проходими.\r\nТони МИХАЙЛОВ", "date": "2018.06.10", "title": "Пловдив: Натоварено е движението по автомагистрала „Тракия“ и по път Пловдив - Карлово и път Пловдив - Асеновград - Смолян"}
{"url": "http://www.focus-news.net/news/2018/06/10/2532253/reuters-iranskata-revolyutsionna-gvardiya-e-ubila-shest-dushi-koito-sa-prekosili-granitsata-otkam-irak.html", "text": "Революционната гвардия на Иран е убила шест бунтовника, които са прекосили границата откъм Ирак, за да извършат операции в ислямската република, заяви началникът на наземните сили на гвардията бригаден генерал Мохаммад Пакпур, предава Reuters.\r\nТри други бунтовници са били ранени в сблъсъка, който се е случил в северозападната част на Иран, а в операцията са били събрани експлозиви и оръжия, заяви Пакпур.\r\nТой не разкри идентичността на бунтовниците, но ги нарече „терористи“. Йонислав Дочев", "date": "2018.06.10", "title": "Reuters: Иранската революционна гвардия е убила шест души, които са прекосили границата откъм Ирак"}
{"url": "http://www.focus-news.net/news/2018/06/10/2532256/burgas-vazstanoveno-e-dvizhenieto-v-dvete-posoki-po-am-trakiya-v-rayona-na-kameno-pri-km-334.html", "text": "Възстановено е движението в двете посоки по АМ \"Тракия\" в района на Камено при км 334. Това съобщиха от пресцентъра на Агенция \"Пътна инфраструктура\".", "date": "2018.06.10", "title": "Бургас: Възстановено е движението в двете посоки по АМ \"Тракия\" в района на Камено при км 334"}
{"url": "http://www.focus-news.net/news/2018/06/10/2532258/pregled-na-mezhdunarodnite-novini-do-18-chasa-agentsiya-fokus.html", "text": "Президентът на САЩ Доналд Тръмп е кацнал в Сингапур в неделя.\r\nВъв вторник, 12 юни, ще се проведе историческата среща между Тръмп и лидера на Северна Корея Ким Чен-ун.\r\nМалко по-рано в неделя в Сингапур пристигна и Ким Чен-ун.\r\nОчаква се основна тема на разговорите да бъде ядреното разоръжаване на Северна Корея.\r\n*** Малко след пристигането си в Сингапур лидерът на Северна Корея започна серия от срещи, включително с министър-председателя на азиатската страна Ли Сян Лун.\r\nРазговорът между двамата бе излъчван в социалната мрежа „Фейсбук“. В рамките му лидерът на Пхенян благодари на правителството на Сингапур за усилията, които положи за провеждането на историческата му среща на върха с държавния глава на САЩ Доналд Тръмп. \r\nПо-рано вестник  съобщи, че самолетът, на борда на който пътува Ким Чен-ун, е кацнал на летището в Чанги в Източен Сингапур. Други подробности около пристигането на лидера на Пхенян не бяха съобщени.\r\nОчаква се по-късно в неделя в Сингапур да пристигне и американският президент Доналд Тръмп. В оставащите два дни от срещата ще продължи техническата подготовка за провеждането й.\r\n*** Сингапур ще изхарчи близо 20 милиона долара за мерки за сигурност и други разходи за историческата среща на върха между президента на САЩ Доналд Тръмп и лидера на Северна Корея Ким Чен-ун, заяви министър-председателят на страната Ли Сян Лун.\r\n„Ако ме попитате колко ще струва всичко това, бих казал повече или по-малко, около 20 милиона долара. Възможно е да възстановим малка част от това, но мисля че е разход, който сме готови да заплатим и това е нашият принос към международните усилия, които са в нашия дълбок национален интерес“, заяви Ли пред репортери.\r\nТой допълни, че парите ще бъдат изразходвани за поддържането на засилени мерки за сигурност и комуникации по време на срещата.\r\nСпоред него, срещата ще даде тласък на статута на Сингапур на световната сцена.\r\n„Това ни дава публичност. Фактът че сме избрани за място на срещата, казва нещо за отношенията на Сингапур с Америка, със Северна Корея, както и мястото ни в международната общност“, заяви премиерът.\r\n*** Министър-председателят на Канада Джъстин Трюдо е „забил нож в гърба“ на САЩ по време на срещата на лидерите на държавите от Г7, заяви икономическият съветник на Белия дом Лари Кудлоу в неделя.\r\n„Той действително ни заби нож в гърба. Той направи много лоша услуга на цялата Г7“, заяви Кудлоу по адрес на Трюдо.\r\n*** Десетки хиляди души от Баската автономна област на Испания в неделя изградиха човешка верига дълга близо 202 километра, за да призоват за провеждането на регионален референдум за независимост.\r\nИзявата е организирана от баската група „Gure Esku Dago“. Човешката верига се е разпростирала от Сан Себастиян до баския парламент във Витория.\r\nИспанското правителство, подкрепено от конституционния съд, поддържа позицията че всяко гласуване за регионална независимост е незаконно.\r\n*** Новото коалиционно правителство на Италия няма намерение да излиза от Еврозоната и планира да се фокусира върху намаляване на нивото на външния дълг, заяви в неделя министърът на икономиката на Италия Джовани Триа.\r\nВ първото си интервю откакто пое длъжността преди 1 седмица, Триа заяви пред италианския вестник „Corriere della Sera“, че коалицията желае да засили икономическия растеж чрез инвестиции и структурни реформи.\r\n„Нашата цел е да повишим растежа и заетостта. Но не планираме да възстановим растежа чрез дефицитни разходи“, заяви Триа, допълвайки че ще представи новите икономически прогнози и правителствени цели през септември.\r\n„Те ще бъдат напълно свързани с целите за продължаване по пътя на намаляване на външния дълг спрямо БВП“, заяви той.\r\n„Позицията на правителството е ясна и единодушна. Няма въпрос за излизането от еврото“, допълни Триа.\r\n„Правителството е решено да предотврати по всякакъв начин пазарни условия, които биха довели до излизане от еврото. Не само, че не желаем да излезем от него, ние ще действаме по начин, който ще осигури условията да не са дори близо до позиция, която може да предизвика съмнение за нашето присъствие в еврото“, завърши той.\r\n*** Хиляди японци са се събрали в неделя пред сградата на парламента в центъра на Токио на протестна акция против министър-председателя Шиндзо Абе, който е обвинен в закрила на свои близки хора.\r\nОрганизаторите на акцията съобщиха в интернет, че се очаква да се съберат близо 27 хиляди души.\r\nКореспондент на ТАСС предава, че протестиращите са скандирали лозунгите „Абе – оставка!“ и „Съпругата на премиера – на разпит!“.\r\nНастоящият скандал е свързан с лични приятели на министър-председателя, които са заподозрени, че получават необосновани привилегиите за изпълнението на свои бизнес проекти, както и с жената на Шиндзо Абе, заподозряна в злоупотреба с поста си на директор в училище.\r\nСкандалът доведе до спад в нивото на подкрепа за правителствения лидер. В средата на май месец повече от 50% от анкетираните в информационна агенция „Kyodo“ са заявили, че отказват да подкрепят настоящия кабинет.\r\n*** Федералният министър на вътрешните работи на Германия Хорст Зеехофер (ХСС) потвърди подготовката на широкообхватна реформа на политиката в областта на предоставяне на убежище.\r\n„Все още нямаме правилен набор от правила за бъдещето. Затова в моя генерален план предлагам 63 мерки“ за реформа в политиката, обяви Зеехофер пред местните медии, като поясни, че официалното представяне на плана му ще се състои във вторник, 12 юни. \r\nСъщевременно последните социологически проучвания показаха, че мнозинството германци подкрепят предложението на Александер Добринд (ХСС) за отказ за предоставяне на убежище на границата, ако кандидатите за закрила идват от сигурни трети страни.\r\n*** На градските власти в Скопие ще са нужни седем до десет дена, за разчистят напълно последиците от бурята, която връхлетя града в събота.\r\nВятърът, който според управата за метеорологията и хидрологията на Македония е достигнал 80 километра в час, е бутал и разрушавал покриви, предизвикал няколко пожара, а най-много щети са причинили падналите дървета.\r\nСпоред последните данни падналите дървета са над 80, за което на градските власти ще са нужни седем до десет дена, за да ги разчистят напълно.\r\nГоляма част от автомобилите са пострадали от бурята, а някои от тях са били смачкани от цели паднали дървета върху тях.\r\nПоройният дъжд предизвика хаос в града, наводнявайки много улици и оставяйки цели семейства затворени в автомобилите им. Като основна причина гражданите са посочили ненавременното изчистване на отводнителните шахти, за което самите те се организираха и  почистиха с лопати и гребла.\r\n*** Гърция и Македония (в източника - Бивша югославска република Македония) са в надпревара с времето да приключат преговорите за разрешаване на спора името преди срещата на върха на Европейския съюз в края на месеца. На този фон говорителят на гръцкото правителство Димитрис Цанакопулос заяви, че е уверен в положителен резултат на разговорите между Атина и Скопие.\r\nВ интервю за вестник Nea Selida Цанакопулос заяви, че премиерът Алексис Ципрас и министърът на външните работи Никос Коциас са предприели всички необходими предпазни мерки, за да гарантират, че Скопие ще изпълни всичко, което бъде договорено. \r\nСпоред докладите 95% от преговорите са приключили и само някои подробности, макар и значителни, остават преди окончателното споразумение да бъде постигнато.\r\nАко всичко върви по план, споразумението ще бъде представено за парламентарно гласуване в Скопие преди срещата на върха на ЕС. След това то ще бъде изнесено на референдум, най-вероятно през септември.\r\nАко парламентът в Скопие одобри сделката, тогава Атина ще изпрати писмо до ЕС и НАТО, за да „деблокира\" услията на Македония за присъединяване към двете организации.  Гръцкото писмо ще се позовава на договореното име - Северна Македония, Горна Македония или някое от другите предложения, които все още се обсъждат.\r\nАко сделката бъде одобрена на септемврийският референдум, тогава ще бъде прокаран път за преразглеждане на конституцията на Македония - ключово гръцко искане. Но ако македонците отхвърлят сделката, всичко постигнато в преговорите до този момент ще се срине. \r\nПремиерът на бившата югославска република Зоран Заев е изправен пред няколко политически капана. Искането на Атина за обща употреба на името (ерга омнес), бе отхвърлено от опозицията в Скопие и дори от някои представители на правителството. \r\nТези тревоги бяха очевидни миналата седмица, когато стана ясно, че Заев и неговият външен министър Никола Димитров имат известни разногласия, въпреки че те не са фундаментални.\r\nАнализаторите твърдят, че политическото оцеляване на Заев зависи от сделката, тъй като ще отвори пътя за присъединяването на Македония към НАТО и ще й позволи да започне преговори за присъединяване с ЕС. Не е сигурно обаче дали всички държави от Общността биха се съгласили да отворят вратите на Брюксел за Скопие.\r\n*** Правителствена делегация предвождана от министър-председателя на Македония Зоран Заев ще направи работна визита във Франкфурт, Германия, на 13 и 14 юни.\r\nВ делегацията ще бъдат и вицепремиерът Кочо Ангушев, министърът на здравеопазването Венко Филипче, министърът на финансите Драган Тевдовски и министърът на икономиката Крешник Бектеши.\r\nКакто се съобщава от правителствената пресслужба, в рамките на първия ден от посещението са предвидени срещи между представители на правителствената делегация на Македония и професори и изтъкнати лекари от Университетската клиника Йохан Волфганг Гете.\r\nВъв втория ден на работната визита премиерът Зоран Заев и министрите от кабинета му ще се срещнат с представители на германската „Deutsche Bank“, както и с ръководствата на няколко германски компании.\r\n*** Единственият начин да се разрешат въпросите между Косово и Сърбия е помирението между двата народа и признаването на независимостта на Косово от страна на Белград, заяви министър-председателят на Косово Рамуш Харадинай.\r\nТой заяви, че Косово се намира в чувствителен период, тъй като според него нерешените въпроси със Сърбия се налага да се решават „с нови политически пазарлъци“.\r\n„Един отворен въпрос между Косово и Сърбия се цели да се превърне в нови политически пазарлъци. Няма да е справедливо, ако се случи. Уверявам ви, че единственият начин да се приключи войната от 1999 година е помирението между албанците и сърбите с признаване на Косово и Сърбия и без други мръсни пазарлъци за сметка на албанците“, добави той.\r\n*** Сирийският президент Башар Асад отрече твърденията, че Русия взима решения вместо него, но същевременно подчерта, че е съвсем естествено да има различия в мненията между съюзниците. Съответните коментари лидерът на Дамаск направи в интервю, публикувано в неделя от държавните медии.\r\nВ интервю за британския вестник The Mail on Sunday, цитирано в цялост от сирийската държавна информационна агенция SANA, Асад отговори на въпроса дали Москва контролира дипломатическите и военните действия на Сирия.\r\n„Те (руснаците) никога в нашите отношения не са се опитвали да диктуват, дори и да сме имали различия“, са думите на Асад преписа на SANA на интервюто, публикувано на английски език.\r\n„Естествено е да има различия между различните страни, независимо дали в нашето правителство или между правителства; Русия-Сирия, Сирия-Иран, Иран-Русия… В крайна сметка единственото решение за това какво се случва в Сирия и какво ще се случи, го взима Сирия“, категоричен бе Асад.\r\nИранската и руската подкрепа са от решаващо значение за военните усилия на Асад, но различните позиции на съюзниците на Асад в Сирия стават по-очевидни, коментират от агенцията, като в подкрепа на това твърдение привеждат докладите за израелския натиск върху Русия да не позволява на Иран и неговите съюзници не укрепват военните си сили в страната.\r\n***", "date": "2018.06.10", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2018/06/10/2532260/varna-golyamo-zadrastvane-se-e-obrazuvalo-po-patya-zlatni-pyasatsi-varna.html", "text": "Условията за пътуване във Варна и областта са добри. Това съобщиха за Радио „Фокус“ – Варна от \"Пътна полиция\". Огромно задръстване се е образувало по пътя от „Златни пясъци“ към града. Опашката от автомобили тръгва от района на „Траката“ и стига до „Почивка“. Натоварено е движението и по основните направления за София, Бургас и Добрич. Екипи на КАТ следят за нарушители на входно-изходните точки – към курортните комплекси, на изхода към магистрала „Хемус“. По данни на Агенция „Пътна инфраструктура“ утре трябва да приключи косенето на тревни площи по пътя между Варна и курорта „Златни пясъци“, а шофьорите трябва да преминават с повишено внимание.\r\nЧетири пътни инцидента са станали на територията на Варна от началото на деня. При инцидентите не са пострадали хора, регистрирани са само материални щети. \r\nДиана СТОЕВА", "date": "2018.06.10", "title": "Варна: Голямо задръстване се е образувало по пътя „Златни пясъци“ - Варна"}
{"url": "http://www.focus-news.net/news/2018/06/10/2532259/sofiya-nad-2-km-e-kolonata-ot-avtomobili-predi-tunel-vitinya-v-posoka-stolitsata.html", "text": "Над 2 км е колоната от автомобили преди тунел \"Витиня\", в посока столицата, предаде репортер на Агенция \"Фокус\". Пътните настилки по автомагистрала \"Хемус\" са мокри и хлъзгави.\r\nДеница КИТАНОВА", "date": "2018.06.10", "title": "София: Над 2 км е колоната от автомобили преди тунел \"Витиня\", в посока столицата"}
{"url": "http://www.focus-news.net/news/2018/06/10/2532237/reuters-noviyat-italianski-ministar-na-ikonomikata-obeshta-da-ostane-v-evrozonata-i-da-namali-vanshniya-dalg.html", "text": "Новото коалиционно правителство на Италия няма намерение да излиза от Еврозоната и планира да се фокусира върху намаляване на нивото на външния дълг, заяви в неделя министърът на икономиката на Италия Джовани Триа, цитиран от Reuters.\r\nВ първото си интервю откакто пое длъжността преди 1 седмица, Триа заяви пред италианския вестник „Corriere della Sera“, че коалицията желае да засили икономическия растеж чрез инвестиции и структурни реформи.\r\n„Нашата цел е да повишим растежа и заетостта. Но не планираме да възстановим растежа чрез дефицитни разходи“, заяви Триа, допълвайки че ще представи новите икономически прогнози и правителствени цели през септември.\r\n„Те ще бъдат напълно свързани с целите за продължаване по пътя на намаляване на външния дълг спрямо БВП“, заяви той.\r\n„Позицията на правителството е ясна и единодушна. Няма въпрос за излизането от еврото“, допълни Триа.\r\n„Правителството е решено да предотврати по всякакъв начин пазарни условия, които биха довели до излизане от еврото. Не само, че не желаем да излезем от него, ние ще действаме по начин, който ще осигури условията да не са дори близо до позиция, която може да предизвика съмнение за нашето присъствие в еврото“, завърши той. Йонислав Дочев", "date": "2018.06.10", "title": "Reuters: Новият италиански министър на икономиката обеща да остане в Еврозоната и да намали външния дълг"}
{"url": "http://www.focus-news.net/news/2018/06/10/2532257/veliko-tarnovo-izgrazhdaneto-na-patna-vrazka-zatrudnyava-dvizhenieto-v-uchastak-ot-patya-mezhdu-selo-polikraishte-i-elena.html", "text": "Изграждането на пътна връзка затруднява движението в участък от пътя между село Поликраище и Елена. Нека водачите се движат с повишено внимание от км 16+800 до км 17+570. От Областно пътно управление – Велико Търново съобщиха за Радио „Фокус“ – Велико Търново, че срокът за приключване на дейностите е 12 юни. До тогава трафикът се пренасочва в една лента. Условията за пътуване на територията на областта са нормални. Времето е предимно облачно, без валежи. Настилките – сухи. В региона няма регистрирани тежки инциденти през изминалото денонощие. Полицейски екипи следят за правилното протичане на движението. Патрули има на входовете и изходите на Велико Търново. Пътната обстановка към този час е спокойна. Отворен за движение е Прохода на Републиката, но там все още е в сила предупреждението за опасност от падащи камъни. Нека шофьорите карат внимателно и със съобразена скорост. Ограничено е движението в участък от пътя между селата Стефан Стамболово и Обединение. Забраната е въведена за отсечката от км 16+700 до км 26+113, а причината е извършване на ремонтни дейности. Обходният маршрут е през село Полски Сеновец и град Полски Тръмбеш. Ремонтите трябва да приключат до края на юни. Ограничението е въведено в отсечката от км 47+800 до км 48+000, а срокът за приключване на ремонта е 5 юли. Затворен за товарни автомобили над 10 тона е път -551 Дебелец - Средни колиби - Елена. Обходният маршрут е през Дебелец - В. Търново - Лясковски кантон - Миндя - Елена и обратно.\r\nЛуиза ТРАНЧЕВА", "date": "2018.06.10", "title": "Велико Търново: Изграждането на пътна връзка затруднява движението в участък от пътя между село Поликраище и Елена"}
{"url": "http://www.focus-news.net/news/2018/06/10/2532261/predstoyashti-sabitiya-v-stranata-za-11-yuni-agentsiya-fokus.html", "text": "***\r\nОт 9.30 часа 18 състав на Специализирания наказателен съд ще гледа делото срещу Руси Д., Стоян Д., Красен Н. и др., обвинени в образуване и ръководене на организирана престъпна група. \r\n***\r\nОт 9.30 часа 16 състав на Специализирания наказателен съд ще гледа делото срещу Мирослав Ст., Данаил А. и Георги К., обвинени в изнудване. \r\n***\r\nОт 9.30 часа в Американския център при Столична библиотека, пл. „Славейков“ 4 А, Институтът за литература – БАН и Детският център на Столична библиотека организират Национална научна конференция „Детството – креативност и спонтанност“.\r\n***\r\nОт 10.00 часа 8 състав на Специализирания наказателен съд ще гледа делото срещу Иван И., Христо Г., Ани С. и др., обвинени в образуване и ръководене на организирана престъпна група. \r\n***\r\nОт 10.00 часа 3 състав на Специализирания наказателен съд ще гледа делото срещу Димитър М., Ивайло М., Александър Д. и др., обвинени в образуване и ръководене на организирана престъпна група. \r\n***\r\nОт 10.00 часа 17 състав на Специализирания наказателен съд ще гледа делото за подкуп срещу Алексей З.\r\n***\r\nОт 10.00 часа 10 състав на Специализирания наказателен съд ще гледа делото срещу Пламен Л., кумулиране на наказанията. \r\n***\r\nОт 11.00 часа в парка на Военна академия „Г.С.Раковски“ ще се проведе пресконференция на Софийската опера и балет, посветена на прочутия летен фестивал „Опера в парка“, който ще се проведе в периода 15 юни – 15 юли. \r\n***\r\nОт 11.00 часа в централата на КНСБ ще бъде представен Годишният доклад за нарушени трудови права на Конфедерацията. На пресконференцията ще бъде представена обобщена информация за натрупаните сигнали в КНСБ за нарушени трудови права, както и какви законодателни промени трябва да се приемат, за да спрат тези порочни практики.\r\n***\r\nОт 11.00 часа в зала „Силует“ на хотел „Маринела“ ще се състои пресконференция по повод началото на третото издание на Фестивала на италианското кино в България, който ще се проведе в период 11-15 юни.\r\nСлед пресконференцията фестивалът ще бъде открит в 18:30 часа с прожекцията на закачливата комедия Quo Vado? („Накъде съм тръгнал?“) в кино „Люмиер Лидл“ НДК.\r\n***\r\nОт 11.00 часа в Националния пресклуб на БТА ще се състои пресконференция на \r\nСъюза на икономистите в България на тема „Търговската война САЩ - ЕС и последиците за икономиката на България“.\r\n***\r\nОт 11.30 часа 11 състав на Специализирания наказателен съд ще гледа делото срещу Димитър В., обвинен в изнудване. \r\n***\r\nОт 13.30 часа 18 състав на Специализирания наказателен съд ще гледа делото срещу Любомир Сл., Веселин Кр. и Мартин Д., обвинени в образуване и ръководене на организирана престъпна група. \r\n***\r\nОт 14.00 часа 10 състав на Специализирания наказателен съд ще гледа делото срещу Никола Н., кумулиране на наказанията. \r\n***\r\nОт 14.00 часа 6 състав на Специализирания наказателен съд ще гледа делото срещу Атанас А., Красимир Я. и Николай Р., обвинени в образуване и ръководене на организирана престъпна група. \r\n***\r\nОт 14.00 часа 13 състав на Специализирания наказателен съд ще гледа делото срещу Бисер П. и Николай Ст., обвинени в образуване и ръководене на организирана престъпна група. \r\n***\r\nОт 14.00 часа в зала 3 на НДК ще се проведе Европейски парламент на предприятията. \r\n***\r\nОт 14.30 часа 17 състав на Специализирания наказателен съд ще гледа делото срещу Виктор В., Росен Ал., Кристиян Р. и др., обвинени в образуване и ръководене на организирана престъпна група. \r\n***\r\nОт 16.00 часа новоучредената Национална младежка награда за проявени благородство и доблест ще бъде връчена за първи път на церемония в двореца „Врана”. Домакин и патрон на събитието е Цар Симеон II. Церемонията ще бъде предшествана от традиционния Детски фехтовален турнир под егидата на Н.В.Цар Симеон II.\r\n***\r\nОт 18.00 часа в Литературен клуб „Перото” ще се състои представянето на книгата „От първо лице за някои служби” на Владимир Константинов.\r\n***\r\nОт 18.30 часа в галерия-книжарница София Прес ще бъде открита изложбата „Снимките говорят” и ще се състои  награждаването на победителите от едноименния конкурс. \r\n***\r\nОт 19.00 часа в творческото пространство на Generator ще се състои дипломното ревю на студентите от бакалавърска програма „Мода“ на Нов български университет.\r\n***\r\nОт 10.30 часа народният представител от ГЕРБ Иван Вълков организира приемен ден за граждани, който ще се проведе в централата на партията на ул. „Конт Андрованти“ 5.\r\n***\r\nОт 11.00 часа до Дневния център в Морската градина в града ще бъде открит палатков лагер в знак на протест от хората с увреждания и техните семейства. \r\n***\r\nОт 10.00 часа в клуба на ПП ГЕРБ на ул. „Г. Бенковски” №1 народният представител от ПП ГЕРБ Павел Христов организира приемна за граждани.\r\n***\r\nОт 11.00 часа до сградата Община Варна ще се състои пореден протест на родители на лица с увреждане във Варна, в подкрепа на идентичен палатков протест в София. \r\n***\r\nОт 11.00 часа на Сцена „Ротонда“ в Драматичен театър „Стоян Бъчваров“, предстои премиерата на книгата „Пристрастно. Театърът на Варна“ от Виолета Тончева, изд. „ФИЛ“, 2018. Книгата ще представи проф. Николай Йорданов, автор на встъпителните думи и консултант  на изданието. \r\n***\r\nОт 13.00 часа народният представител от „БСП лява България“ Иван Иванов ще приема граждани в  централата на ГС на БСП на ул. „Македония” 33.\r\n***\r\nОт 14.00 часа в стаята на общинския съвет в сградата на Общината ще се състои изслушване на кмета на града относно състоянието на инженерната инфраструктура след проливните валежи на 4 юни, за взетите мерки и нанесените щети. \r\n***\r\nОт 14.00 часа в аудитория  „Проф. Д-р  Г. Капрелян“-РЗИ ще се проведе среща-разговор, с участието  на  д-р  Ангел  Кунчев –главен държавен  здравен  инспектор  и  дискусия по проблеми  свързани с  имунопрофилактиката  в  Р България. \r\n***\r\nОт 16.00 часа в в зала „Север“ на Археологическия музей ще бъде открита изложбата „Аз бях жител на град Сталин“.\r\n***\r\nОт 18.00 часа в Летния театър ще се проведе концерт по повод празника на район „Приморски“.  \r\n***\r\nOт 18.15 часа в Заседателна зала на МУ-Варна ще се състои кратък брифинг във връзка със среща на Съюза на учените – Варна с Комисията по образование и наука към 44-то Народно събрание. На срещата с учените от Варна ще присъстват членовете на Комисията по образование и наука към 44-то НС проф. Станилов, г-жа Таня Петрова, експертите към Комисията Маргарита Йорданова и Бисер Банчев, както и зам. председателят на комисията проф. Анелия Клисарова. \r\n***\r\nОт 18.15 часа в Заседателна зала на МУ-Варна ще се състои кратък брифинг, на който ще бъдат представени резултатите от проведена преди това среща на Съюза на учените – Варна с Комисията по образование и наука към 44-то Народно събрание.\r\n*** \r\nОт 19.00 часа в Камерната зала на МДТ „Константин Кисимов“ ще бъде представена премиерата на „Муикантът“ от Любомир Босилков – Ройс. \r\n*** \r\nОт 21.00 часа в Летния театър в рамките на „София филм фест“ ще бъде представено Лятно кино - „Проектът Флорида“. \r\n***\r\nОт 18.00 часа в изложбени зали „Рафаел Михайлов“ ще се състоят юбилейни прояви, посветени на 50-годишнината на Детско–юношески фолклорен ансамбъл „Българче”. \r\n***\r\nОт 16.00 часа в офиса на ГЕРБ – Враца на бул. „Демокрация“ №2 народният представител от ГЕРБ инж. Петя Аврамова организира приемен ден за граждани от област Враца.\r\n*** \r\nОт 17.00 часа в Общинска библиотека ще бъде представена книгата „Пепел от пеперуди“ – любовна лирика в слово и цвят с автор Борислав Костов. \r\n***\r\nОт 17.30 часа в Младежкия до ще бъде открита изложбата „Адам Арт“ на Адам Фекете с участието на автора.\r\n***\r\nОт 8.00 часа в Народно читалище „Йордан Йовков – 1870 г.“ ще се проведе летен детски център за игри и забавления.\r\n***\r\nОт 10.00 часа по инициатива на народните представители Даниела Димитрова и Пламен Манушев от ПП ГЕРБ в конферентната зала на комплекс „Изида“ ще се проведе с представители на селскостопанския бранш за разяснение на Регламента за защита на личните данни. От 13.00 часа, отново в комплекс „Изида“, ще започне разяснителна среща с участието на работодатели от туристическия бранш, на медици, както и на други сектори.\r\n***\r\nОт 10.30 часа в Художествена галерия ще се състои Лятна работилница за въображение.\r\n***\r\nОт 10.00 часа ще се проведе демонстрация на екипите на БЧК за действия при наводнения. Сборният пункт е пред хотел „Бриони“ в гр. Кресна.\r\n***\r\nОт 9.00 часа в митрополитския храм \"Св. вмчца Марина\" в град Пловдив Негово Високопреосвещенство Пловдивският митрополит Николай ще оглави архиерейска св. Литургия.\r\n***\r\nОт 10.00 часа в зала 1 на Апелативния съд ще се проведе заседание по делото, образувано по протест на Окръжна прокуратура и жалба на граждански ищец срещу присъда на Окръжен съд – Пловдив, с която подсъдимият Емил Д. е признат за виновен  в опит за умишлено убийство. \r\n***\r\nОт 10.00 часа, в междублоковото пространство на улиците „Йоан Екзарх” и „Амбарица”, кметът на район „Северен“ инж. Ральо Ралев и екипът на районната администрация ще се включат в дейности по облагородяване на микрорайона. \r\n***\r\nОт 11.00 часа в зала 1 на Апелативния съд ще се проведе заседание по делото, образувано по жалба на бившия кмет на Хасково Георги И. срещу присъда на Хасковския окръжен съд, с която е осъден на 2 години лишаване от свобода условно и глоба от 3 000 лева  и лишаване от право да заема държавна или обществена длъжност за срок от 3 години.\r\n***\r\nОт 13.30 часа в сградата на Областната администрация  ще се проведе информационна среща по повод старта на програмата „Развитие на бизнеса, иновациите и подкрепа на МСП“, част от норвежкия финансов механизъм 2014-2021. Ще бъдат представени възможностите на програмата, обхвата и процеса на кандидатстване за финансиране.\r\n***\r\nОт 18.00 часа в Лимакон център ще се състои среща-дискусия на Демократична България с бизнеса на Пловдив. Срещата ще бъде открита от съпредседателите на Демократична България Атанас Атанасов и Христо Иванов, като ще присъстват лидерите на местните пловдивски организации на \"Да, България!\", ДСБ и Националния съвет на Зелените.\r\n***\r\nОт 09.30 часа общинските съветници от ГЕРБ Живко Минчев и Здравко Костадинов ще се срещнат с граждани в офиса на партията на ул. „Цар Освободител“ № 17.  \r\n***\r\nОбщинско предприятие „Младежки център“ - Хасково организира традиционните летни занимания за деца „Забавно лято“. В тях се включват ученици от 1 до 4 клас.\r\n***\r\nОт 19.00 часа с постановката „Швейк“, която ще бъде представена в зрителния салон на НЧ „Съгласие - 1862“, ще бъдат открити театралните празници „Невена Коканова“.\r\n***\r\nОт 09.30 часа в Наказателна зала 1 на Окръжния съд е насрочено наказателно дело 820/2017 г. срещу 7 души, обвинени в причиняване на смърт по непредпазливост на 4 работници, участвали в разрушаването на хотел „Вероника“ в курорта „Слънчев ден“ край Варна.", "date": "2018.06.10", "title": "Предстоящи събития в страната за 11 юни (Агенция „Фокус“)"}
{"url": "http://www.focus-news.net/news/2018/06/10/2532265/the-jerusalem-post-otbyagvayki-ofitsialnata-protsedura-sebastian-kurts-shte-poseti-zapadnata-stena-v-erusalim.html", "text": "Канцлерът на Австрия Себастиан Курц ще посети Западната стена в Стария град на Ерусалим в неделя следобед, което ще е първата визита на лидер на страна от Европейския съюз от доста време насам, дори визитата да беше определена като „лична“, а не официална, пише израелският вестник The Jerusalem Post.\r\nКурц пристигна в Израел за тридневна визита в неделя сутринта. Той ще посети Западната стена като част от визита в Стария град.\r\nИзраелски дипломатически представители определиха посещението на Западната стена като „важно“, дори да е само формално. Те отбелязаха, че докато лидерите на САЩ, започвайки с посещението на президент на САЩ Доналд Тръмп през миналата година, сега посещават мястото, това не е характерно нещо за Европейските лидери.\r\nТова е първото посещение на Курц в Израел като канцлер, въпреки че е посещавал страната три пъти в миналото, два от тях като външен министър.\r\nТой ще се срещне с министър-председателя на Израел Бенямин Нетаняху в понеделник, с който последно се срещна през февруари на конференция в Мюнхен. Курц няма да посещава Палестинската автономия.\r\n„Като канцлерът на Австрия, трябва да заявя че Австрия и австрийския народ носят тежко бреме за своите ужасяващи и позорни престъпления извършени по време на Шоа. Но нека ви уверя, че австрийците знаят че сме отговорни за историята си. Наш дълг и ангажимент е да подсигурим Шоа да не се повтаря никога повече и да направим така, че моето и следващите поколения никога да не забравят тези ужасяващи престъпления“, зави Курц. Йонислав Дочев", "date": "2018.06.10", "title": "The Jerusalem Post: Отбягвайки официалната процедура, Себастиан Курц ще посети Западната стена в Ерусалим"}
{"url": "http://www.focus-news.net/news/2018/06/10/2532264/ivan-stoyanov-op-chistota-plovdiv-v-grada-postepenno-se-varvi-kam-premahvane-na-konteynerite-za-smesen-bitov-otpadak-i-kam-razdelno-sabirane.html", "text": "В Пловдив постепенно се върви към премахване на контейнерите за смесен битов отпадък и към разделно събиране и рециклиране. Това съобщи за Радио „Фокус”- Пловдив Иван Стоянов, директор на ОП „Чистота”. „Ние сме пуснали много нови линии за управление на отпадъка”, каза Стоянов. Той посочи за пример кварталите „Коматево“ и „Просла“, където има контейнери само за зелени отпадъци. „В квартал „Коматево“ сме пуснали проект за разделно събиране на отпадъци в жълти чували”, каза Иван Стоянов. Той обясни още, че Общината има направен график, по който се събира хранителен отпадък от заведенията, за да не се хвърля в казаните. Очаква се да бъде пусната и нова линия, която да събира и стъклото от заведенията, тъй като сега се изхвърлят в общия отпадък. „Имаме чести оплаквания, че в съдовете има бутилки, особено в близост до заведенията”, каза Стоянов и посочи, че само от минерална вода в стъклени бутилки на ден от едно заведение се изхвърлят по около 200-300 бутилки. Оползотворяват се и излезлите от употреба гуми в Пловдив. Общината има сключен договор за строителен отпадък. Събират се и оползотворяват и хартиените опаковки, като три пловдивски фирми минават по заведенията и прибират кашоните, а след това ги рециклират. В резултат от това са намалели купищата изхвърлени опаковки до контейнерите за отпадъци в града. „Друга наша идея е на паркингите в търговските вериги да поставим контейнери за текстил, за да може хората да си изхвърлят старите дрехи там. По същия начин може да се процедира и със стъклото”, каза още Иван Стоянов.\r\nЦветана ТОНЧЕВА", "date": "2018.06.10", "title": "Иван Стоянов, ОП „Чистота“ - Пловдив: В града постепенно се върви към премахване на контейнерите за смесен битов отпадък и към разделно събиране"}
{"url": "http://www.focus-news.net/news/2018/06/10/2532266/inzh-stoyan-sarov-severoiztochno-darzhavno-predpriyatie-prez-poslednite-godini-v-obhvata-ni-ne-e-imalo-napadeniya-sreshtu-gorski-sluzhiteli.html", "text": "През последните години в обхвата на Североизточно държавно предприятие не е имало нападения срещу горски служители, но за съжаление, в страната не липсват подобни драстични случаи. Това каза в интервю за Радио „Фокус“ – Варна инж. Стоян Саров, началник на отдела по опазване и защита на горите в Североизточно държавно предприятие, което стопанисва държавните гори на територията на четирите области Варна, Добрич, Търговище и Шумен. „Уви, нерядко нарушителите проявяват агресия. В началото на март например в района на Провадия беше предотвратен опит за физическа саморазправа с горските стражари. Тогава бяха задържани шест каруци, превозващи нерегламентирано добита дървесина. Нарушителите отказали да предадат каруците и моторните си триони, като отправили закани към служителите на горското стопанство, които извършвали регулярна контролна дейност в района. До нападение над горските стражари не се е стигнало само благодарение на съдействието на полицията“, отбеляза инж. Стоян Саров. По думите му доброто взаимодействие с органите на реда е от изключително значение. „Организирането на съвместни акции е важно както за преустановяване на нарушенията, така и за респектиране на потенциалните извършители“, заяви инж. Стоян Саров.\r\nМарияна ВАЛЕНТИНОВА", "date": "2018.06.10", "title": "Инж. Стоян Саров, Североизточно държавно предприятие: През последните години в обхвата ни не е имало нападения срещу горски служители"}
{"url": "http://www.focus-news.net/news/2018/06/10/2532267/sofiya-zadrastvane-se-e-obrazuvalo-v-rayona-na-38-km-na-am-hemus-v-posoka-stolitsata.html", "text": "Задръстване се е образувало в района на 38 км на АМ \"Хемус\" в посока столицата, предаде репортер на Агенция \"Фокус\". Причина за това са ремонтни дейности в едната тръба на тунела \"Витиня\" и интензивния трафик в края на седмицата в посока София. Заради ремонта движението се осъществява двупосочно в тръбата за Варна. Задръстването е с дължина около 6 км. Преминаването през участъка става за около 20 минути.Вали слаб дъжд, настилките са мокри.\"Фокус\" призовава водачите да бъдат внимателни и да карат със съобразена с пътните условия скорост.\r\nМариела РУСЕВА", "date": "2018.06.10", "title": "София: Задръстване се е образувало в района на  38 км на АМ \"Хемус\" в посока столицата"}
{"url": "http://www.focus-news.net/news/2018/06/10/2532249/ramush-haradinay-vaprosite-sas-sarbiya-da-se-razreshat-chrez-priznavane-na-kosovo.html", "text": "Единственият начин да се разрешат въпросите между Косово и Сърбия е помирението между двата народа и признаването на независимостта на Косово от страна на Белград, заяви министър-председателят на Косово Рамуш Харадинай, цитиран от „Радио Свободна Европа“.\r\nТой заяви, че Косово се намира в чувствителен период, тъй като според него нерешените въпроси със Сърбия се налага да се решават „с нови политически пазарлъци“.\r\n„Един отворен въпрос между Косово и Сърбия се цели да се превърне в нови политически пазарлъци. Няма да е справедливо, ако се случи. Уверявам ви, че единственият начин да се приключи войната от 1999 година е помирението между албанците и сърбите с признаване на Косово и Сърбия и без други мръсни пазарлъци за сметка на албанците“, добави той. Йонислав Дочев", "date": "2018.06.10", "title": "Рамуш Харадинай: Въпросите със Сърбия да се разрешат чрез признаване на Косово"}
{"url": "http://www.focus-news.net/news/2018/06/10/2532269/pazardzhik-peti-mezhdunaroden-tantsov-festival-pastar-svyat-shte-se-provede-v-panagyurishte-ot-13-do-16-yuli.html", "text": "Пети Международен танцов фестивал „Пъстър свят” ще се проведе в Панагюрище от 13 до 16 юли, съобщи за Радио „Фокус” – Пазарджик Радка Костуркова от общинската администрация. Тя обясни, че фестивалът има конкурсен характер, а възрастта на участниците трябва да е от 16 до 29 години. Във фестивала могат да участват танцови ансамбли за обработен фолклор, които представят националните си танци. Българските състави представят два танца, като единият задължително трябва да бъде от района, от който идва съставът. Във фестивала могат да участват танцови фолклорни ансамбли от страната и чужбина, подали заявки за участие по предварително одобрени от организационния комитет формуляри и материали до 29-ти юни 2018 година”, уточни Костуркова. Осигурени са награди за победителите, а по време на фестивала ще бъде организирано училище за танци – танцови Мастер класове.\r\nВаня НИКОЛОВА", "date": "2018.06.10", "title": "Пазарджик: Пети Международен танцов фестивал „Пъстър свят” ще се проведе в Панагюрище от 13 до 16 юли"}
{"url": "http://www.focus-news.net/news/2018/06/10/2532270/ria-novosti-delegatsiya-na-vms-na-turtsiya-poseti-sankt-peterburg.html", "text": "Завърши посещението в Санкт Петербуг на турската военна делегация под ръководството на командващия Военноморските сили на Турция адмирал Аднан Озбал, съобщи в неделя представителят на департамента за информации и масови комуникации към министерството на външните работи на Русия капитан първи ранг Игор Дигало, предава РИА Новости.\r\nПо думите му, в рамките на визитата се е състояла среща с главнокомандващия на Военноморския флот на Русия адмирал Владимир Корольов в сградата на Главното адмиралтейство, в хода на която са се обсъдили редица въпроси за развитието на сътрудничеството между Военноморския флот на Русия и Военноморските сили на Турция във военноморската област, както и взаимодействието на флота на двете държави в акваториите им в Черно и Средиземно море. Йонислав Дочев", "date": "2018.06.10", "title": "РИА Новости: Делегация на ВМС на Турция посети Санкт Петербург"}
{"url": "http://www.focus-news.net/news/2018/06/10/2532272/kathimerini-makedoniya-othvarli-sluhovete-za-razriv-mezhdu-zoran-zaev-i-nikola-dimitrov-varhu-pregovorite-za-imeto.html", "text": "Министерството на външните работи и правителството на Македония издадоха общо изявление в неделя отхвърляйки слуховете за разрив между министър-председателя Зоран Заев и министъра на външните работи Никола Димитров, върху преговорите за името с Атина, пише електронното издание Kathimerini.\r\nПремиерът Заев и външният министър Димитров, както и цялото правителство, имат „една единствена политическа линия“, се казва в изявлението.\r\n„Правителството и всички негови членове работят заедно към постигането на стратегическите приоритети“, се пояснява в него, като се посочват продължаващите усилия за присъединяване към НАТО и Европейския съюз. Йонислав Дочев", "date": "2018.06.10", "title": "Kathimerini: Македония отхвърли слуховете за разрив между Зоран Заев и Никола Димитров върху преговорите за името"}
{"url": "http://www.focus-news.net/news/2018/06/10/2532273/nimh-utre-shte-e-predimno-slanchevo-s-maksimalni-temperaturi-mezhdu-29-i-34.html", "text": "През нощта ще преобладава ясно и почти тихо време. Утре ще е предимно слънчево, с временни увеличения на облачността, главно в планинските райони на Западна България. Там на отделни места ще превали и прегърми. Ще духа слаб, в Източна България до умерен вятър от изток-югоизток. Максималните температури ще са между 29° и 34°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Боряна Маркова.\r\nАтмосферното налягане слабо ще се повиши, но ще остане малко по-ниско от средното за юни.\r\nПо Черноморието ще бъде предимно слънчево. Ще духа слаб до умерен вятър от изток-югоизток. Максималните температури на въздуха ще са от 23° до 26°. Температурата на морската вода е 21-24°. Вълнението на морето ще е 1-2 бала.\r\nВ планините облачността ще е разкъсана. След обяд на места в масивите от Западна България ще се развива купеста облачност и там ще превали и прегърми. Ще духа слаб до умерен вятър от изток-югоизток. Максималната температура на височина 1200 метра ще е около 23°, на 2000 метра – около 15°.\r\nИ във вторник на места, главно в планинските райони на Западна България, ще превали и прегърми. В сряда и четвъртък на повече места ще има краткотрайни, но временно интензивни валежи, гръмотевични бури, възможни са и градушки. Първия ден явленията ще са в Западна България, втория - и в Централна. Без валежи ще остава в източните райони. Температурите ще бъдат високи за периода.", "date": "2018.06.10", "title": "НИМХ: Утре ще е предимно слънчево, с максимални температури между 29° и 34°"}
{"url": "http://www.focus-news.net/news/2018/06/10/2532271/stara-zagora-dve-koloni-ot-avtomobili-sa-se-obrazuvali-pri-km-160-170-na-am-trakiya-v-posoka-sofiya.html", "text": "Две колони от автомобили са се образували при км 160-170 на АМ „Тракия“, в посока София, преди Пловдив, съобщи слушател на Радио „Фокус“. Движението се извършва бавно.", "date": "2018.06.10", "title": "Стара Загора: Две колони от автомобили са се образували при км 160-170 на АМ „Тракия“, в посока София"}
{"url": "http://www.focus-news.net/news/2018/06/10/2532263/the-hill-donald-tramp-ne-mozhe-da-pokazva-slabost-predi-sreshtata-sas-severna-koreya.html", "text": "Икономическият съветник на Белия дом Лари Кудлоу заяви в неделя, че президентът на САЩ Доналд Тръмп няма да позволи на канадски лидер „да го злепоставя“ преди срещата между САЩ и Северна Корея, пише американският вестник The Hill.\r\n„Президентът няма да позволи на канадски министър-председател да го злепоставя. Той няма да позволи никаква проява на слабост преди преговорите със Северна Корея, нито пък трябва да го прави“, заяви Кудлоу в предаването „State of the Union“ по американската телевизия CNN.\r\nКоментарите на Кудлоу идват в отговор на порицанието на Тръмп срещу министър-председателя на Канада Джъстин Трюдо. В няколко поста в социалната мрежа „Туитър“ в събота вечер, Тръмп обвини Трюдо в направата на фалшиви твърдения за участието на САЩ в общото комюнике с останалите членове на Г7.\r\nЛари Кудлоу заяви, че коментарите на Трюдо и отговорите на Тръмп са, в голямата си част, свързани с пътуването на американския президент в Сингапур.\r\n„Едно нещо води до следващото. Всички са свързани. Ние свършихме работата си в Квебек. Работихме със Западния алианс и сме щастливи да го правим. След това се качваме на самолета и този тип Трюдо започва да ни напада“, заяви Кудлоу. Йонислав Дочев", "date": "2018.06.10", "title": "The Hill: Доналд Тръмп не може да показва слабост преди срещата със Северна Корея"}
{"url": "http://www.focus-news.net/news/2018/06/10/2532274/predsedatelyat-na-narodnoto-sabranie-tsveta-karayancheva-se-sreshtna-s-predstaviteli-na-balgarskata-obshtnost-v-gruziya.html", "text": "Председателят на Народното събрание Цвета Караянчева се срещна с представители на българската общност в Грузия. Българска парламентарна делегация е на официално посещение в Грузия. Това съобщиха от пресцентъра на Народното събрание.\r\nЦвета Караянчева пожела на нашите сънародници винаги да носят в сърцата си България, която мисли и чието сърце тупти за българските общности по целия свят. Вашите впечатления, Вашите мнения и благополучие са изключително важни за нас, отбеляза тя. \r\nЗатова поддържането на връзката с българите извън границите на държавата ни и защитата на техните интереси е сред приоритетите на Народното събрание и на българските институции, заяви Цвета Караянчева пред нашите сънародници. Тя посочи, че именно затова има специално създадена постоянна парламентарна комисия по политиките за българите в чужбина, която активно работи в тяхна подкрепа. \r\nПредседателят на Народното събрание разказа на нашите сънародници в Грузия за приоритетите на Българското председателство на Съвета на ЕС, акцентира върху неговите успехи и отбеляза, че страната ни изпълнява отлично своите отговорности и задачи. \r\nВ състава на българската парламентарна делегация са председателят на Групата за приятелство България – Грузия Кристина Сидорова и народните представители Александър Иванов, Йордан Апостолов, Велислава Кръстева и Симеон Найденов.", "date": "2018.06.10", "title": "Председателят на Народното събрание Цвета Караянчева се срещна с представители на българската общност в Грузия"}
{"url": "http://www.focus-news.net/news/2018/06/10/2532268/tass-ot-beliya-dom-potvardiha-informatsiyata-za-nasrochena-sreshta-mezhdu-donald-tramp-i-li-syan-lun-za-11-yuni.html", "text": "От Белия дом потвърдиха в неделя информациите за насрочена среща между президента на САЩ Доналд Тръмп и министър-председателя на Сингапур Ли Сян Лун за 11 юни, предава ТАСС.\r\nТова е указано в работния график на американския лидер, който беше разпространен от пресслужбата му.\r\n„Президентът ще вземе участие в двустранна среща с министър-председателя на Сингапур в 07:10 часа местно време на 11 юни, понеделник“, се казва в документа.\r\nСлед това Тръмп ще посети посолството на САЩ и ще се срещне с американските дипломати, работещи в града-държава. Йонислав Дочев", "date": "2018.06.10", "title": "ТАСС: От Белия дом потвърдиха информацията за насрочена среща между Доналд Тръмп и Ли Сян Лун за 11 юни"}
{"url": "http://www.focus-news.net/news/2018/06/10/2532262/tass-papa-frantsisk-pozhela-uspeh-na-sreshtata-mezhdu-donald-tramp-i-kim-chen-un.html", "text": "Папа Франциск пожела успех на срещата на върха между президента на САЩ Доналд Тръмп и лидера на Северна Корея Ким Чен-ун и изрази надежда за мир на целия корейски полуостров, съобщи пресслужбата на Римокатолическата църква, цитирана от ТАСС.\r\n„Искам отново да предам на корейския народ своето послание за дружба и молитва. Преговорите, които ще се състоят в близките дни в Сингапур, може да допринесат за позитивното развитие на събитията, които да гарантират мирното бъдеще на корейския полуостров и на целия свят. Нека се помолим за това на Господ“, заяви Франциск. Йонислав Дочев", "date": "2018.06.10", "title": "ТАСС: Папа Франциск пожела успех на срещата между Доналд Тръмп и Ким Чен-ун"}
{"url": "http://www.focus-news.net/news/2018/06/10/2532278/inzh-stoyan-sarov-severoiztochno-darzhavno-predpriyatie-ogranichavayki-cherniya-pazar-na-darva-za-ogrev-vsashtnost-protivodeystvame-na-nezakonnata-sech.html", "text": "Съществена част от контрола, който упражнява Североизточно държавно предприятие, са GPS-устройствата за позициониране и проследяване на движението на товарните превозни средства, транспортиращи дървесина и недървесни горски продукти. През 2017 година са проверени 11 917 обекта за добив на дървесина. Това каза в интервю за Радио „Фокус“ – Варна инж. Стоян Саров, началник на отдела по опазване и защита на горите в Североизточно държавно предприятие, което стопанисва държавните гори на територията на четирите области Варна, Добрич, Търговище и Шумен. Инж. Саров допълни, че въз основа на сключеното споразумение между МВР и Министерството на земеделието и храните съвместно с полицията и РДГ се извършват проверки и за незаконно съхранение на дървесина. „Ограничавайки черния пазар на дърва за огрев, всъщност противодействаме на незаконната сеч, защото на практика, ако няма търсене на незаконна дървесина, няма да има и предлагане. Безспорно много разчитаме и на съдействието на гражданите, които при съмнения за нарушения могат да подават сигнали на телефон 112“, каза инж. Саров.  През миналата година на единния номер за спешни повиквания са приети 316 сигнала за незаконен добив, 123 – за транспортиране на материали без марка и билет, 2 – за продажба на незаконна дървесина и др. „112 сигнала са подадени и за пожари в или до горски територии, така че съпричастността на хората ни помага много и за бързото потушаване на възникнали огнени инциденти“, отбеляза инж. Саров.\r\nМарияна ВАЛЕНТИНОВА", "date": "2018.06.10", "title": "Инж. Стоян Саров, Североизточно държавно предприятие: Ограничавайки черния пазар на дърва за огрев, всъщност противодействаме на незаконната сеч"}
{"url": "http://www.focus-news.net/news/2018/06/10/2532279/blagoevgrad-mazh-i-zhena-sa-postradali-pri-katastrofa-mezhdu-dva-avtomobila-ediniyat-ot-koito-ucheben.html", "text": "Тежка катастрофа е станала към 18:00 часа на входа на квартал \"Струмско\" в Благоевград. Ударили са се два леки автомобила, един от който учебен. Инцидентът е станал на оживено кръгово кръстовище, предаде БНТ.\r\nПострадали са тежко мъж и жена, които са откарани в болницата в Благоевград и ще бъдат настанени в отделението по реанимация. Те са пътували в учебния автомобил. Най-вероятната причина за пътния инцидент е отнето предимство от учебната колата.", "date": "2018.06.10", "title": "Благоевград: Мъж и жена са пострадали при катастрофа между два автомобила, единият от които учебен"}
{"url": "http://www.focus-news.net/news/2018/06/10/2532276/11-godishno-momche-se-udavi-v-reka-struma-kray-kresna-obzor.html", "text": "11-годишно момче от село Микрево, община Струмяни се удави в река Струма край Кресна. Инцидентът стана в събота следобед. Докато група деца били във водата, забелязали, че едно от момчетата липсва. След като не успели да го открият в района, се обадили на родителите му. На място пристигнаха пожарни екипи, доброволци, близки на момчето. Търсенето в реката продължи няколко часа безрезултатно. Заради настъпването на вечерта издирването бе преустановено. В неделя акцията бе подновена около 08.00 часа, като в търсенето се включиха водолази със специализирана техника. Малко преди 09.00 часа тялото на детето бе открито в близост до мястото, където децата са се къпали. Председателят на Българския червен кръст Христо Григоров уточни, че тялото е намерено на 2.5 м дълбочина. Той обясни, че детето е било засмукано от водата в яма. Тялото му е извадено от водолази. Христо Григоров добави, че в акцията по издирването на детето са участвали активно екипи на полицията и пожарната, подпомогнати от Български червен кръст.\r\nЛивия НИНОВА", "date": "2018.06.10", "title": "11-годишно момче се удави в река Струма край Кресна (ОБЗОР)"}
{"url": "http://www.focus-news.net/news/2018/06/10/2532280/yambol-vazstanoveno-e-dvizhenieto-po-pat-ii-79-bolyarovo-golyamo-krushevo.html", "text": "Възстановено е движението по път II-79 Болярово – Голямо Крушево. Това съобщиха от пресцентъра на Агенция \"Пътна инфраструктура\".", "date": "2018.06.10", "title": "Ямбол: Възстановено е движението по път II-79 Болярово – Голямо Крушево"}
{"url": "http://www.focus-news.net/news/2018/06/10/2532275/24-vesti-makedoniya-balgarskata-pravoslavna-tsarkva-obyavi-zashto-ne-e-prisastvala-na-chestvaneto-na-1000-godini-ot-sazdavaneto-na-ohridskata-arhiepiskopiya.html", "text": "Българската православна църква официално обяви защо нито един неин представител не се е появил на честването на 1000-годишнината от създаването на Охридската архиепископия, предава македонската телевизия „24 Вести“.\r\nВ посланието, което е официално обявена на уебсайта на БПЦ и подписано от българския патриарх Неофит се казва: „Във връзка с отказа на Българската православна църква да участва в празника, който се провежда в Охрид, до БПЦ бяха изпратени незаслужени критики, дори обвинения за предателство, които независимо дали са били резултат от недоразбиране, донесоха ненужна горчивина за цялата наша Църква. Проблемът за статута на Православната църква в Република Македония е въпрос за историческата съдба на Българската Охридска архиепископия, който стоеше в миналото“.\r\nВ съобщението се добавя, че БПЦ ще продължи да помага на МПЦ и че е подготвена по всички канонически закони да помогне на македонските граждани и православни вярващи, защото християнската вяра обединява и проповядва разпространението на любовта.\r\nОт МПЦ, без подробен коментар за посланието на БПЦ, заявиха че са били изпратени покани, а отсъствието беше прехвърлено върху всички, които са били поканени и не са се появили на отбелязването на годишнината.\r\nВъв вчерашното интервю за телевизия 24 Вести Председателят за връзки с религиозните общности Дариян Сториовски заяви, че Македония се е показала като добър домакин на честването, но и че никога не е късно да се задълбочат и подобрят отношенията с всички църкви.\r\n„Имаше отсъствие на официалните представители и защо е така, ще трябва да се види. До края на тази година имаме възможности да се върнем назад и отново заедно да отбележим този юбилей“, заяви той. Йонислав Дочев", "date": "2018.06.10", "title": "„24 Вести“ (Македония): Българската православна църква обяви защо не е присъствала на честването на 1000 години от създаването на Охридската архиепископия"}
{"url": "http://www.focus-news.net/news/2018/06/10/2532277/lokalno-makedoniya-bpts-shte-storim-vsichko-koeto-mozhem-za-da-pomognem-na-bratyata-ni-v-makedoniya.html", "text": "„Подготвени сме да сторим всичко, което можем и което е в съгласие със светите канони на светата Църква, за да помогнем на нашите православни братя в днешна Македония“, пише в посланието на Светия Синод на Българската православна църква по повод 1000-годишнината от създаването на Охридската архиепископия, предава „Локално“.\r\nВ посланието, обявена на уебсайта на Светия Синод на БПЦ, се казва че днес на Балканите съществуват съвсем различни държави и църковни реалности от тези в далечното минало и че различни обществено-политически процеси през годините са довели до формирането на нови държави и нови местни православни църкви.\r\n„Това, което продължава и днес да обединява всички нас, без изключение, е нашата православна християнска вяра. Това, което и днес продължава да ни сплотява е Богочовешкото тяло на светата и мъченишка Православна църква“, се казва в съобщението.\r\nДобавя се, че това е била и причината БПЦ да приеме ролята на посредник, предложена от македонската страна, и да предприеме всички необходими стъпки и действия според вековните правила на Църквата пред останалите братски православни църкви, за решаване на каноническия църковен статус на Православната църква в Република Македония, която, както се казва, повече от половин век страда от наложената църковна изолация. Йонислав Дочев", "date": "2018.06.10", "title": "„Локално“ (Македония): БПЦ: Ще сторим всичко, което можем, за да помогнем на братята ни в Македония"}
{"url": "http://www.focus-news.net/news/2018/06/10/2532282/api-dvizhenieto-po-pat-i-6-klisura-anton-se-osashtestvyava-edna-lenta-v-posoka-karlovo-pri-razklona-za-koprivshtitsa-poradi-paten-intsident.html", "text": "Движението по път I-6 Клисура - Антон се осъществява една лента в посока Карлово при разклона за Копривщица поради пътнотранспортно произшествие. Това съобщиха от пресцентъра на Агенция \"Пътна инфраструктура\".", "date": "2018.06.10", "title": "АПИ: Движението по път I-6 Клисура - Антон се осъществява една лента в посока Карлово при разклона за Копривщица поради пътен инцидент"}
{"url": "http://www.focus-news.net/news/2018/06/10/2532283/sport-rafael-nadal-specheli-rolan-garos-za-11-ti-rekorden-pat.html", "text": "Рафаел Надал спечели турнира „Ролан Гарос“ в Париж за 11-ти рекорден път след победа над Доминик Тийм с 3:0 сета. Двубоят приключи след 6:4, 6:3, 6:2 за Надал за близо 2 часа и 44 минути игра. Това е 11-ти трофей за него от „Ролан Гарос“, който е рекорден за него в кариерата му.", "date": "2018.06.10", "title": "Спорт: Рафаел Надал спечели „Ролан Гарос“ за 11-ти рекорден път"}
{"url": "http://www.focus-news.net/news/2018/06/10/2532284/blagoevgrad-dvizhenieto-po-pat-ii-84-razlog-belitsa-se-izvarshva-v-ednata-lenta-poradi-paten-intsident.html", "text": "Движението по път II-84 Разлог – Белица се извършва в едната лента поради пътнотранспортно произшествие и се регулира от \"Пътна полиция\". Това съобщиха от пресцентъра на Агенция \"Пътна инфраструктура\".", "date": "2018.06.10", "title": "Благоевград: Движението по път II-84 Разлог – Белица се извършва в едната лента поради пътен инцидент"}
{"url": "http://www.focus-news.net/news/2018/06/10/2532281/skopie-24-makedoniya-balgarskata-pravoslavna-tsarkva-ohridskata-arhiepiskopiya-e-balgarska.html", "text": "„Българската православна църква е готова да стори всичко, което е в рамките на нейните възможности и в рамките на каноните на светата църква, за да помогне на нашите православни братя в днешна Македония“, се казва в съобщението на БПЦ по повод 1000-годишнината от създаването на Охридската архиепископия, подписано от българския патриарх Неофит, пише македонската медия „Скопие 24“.\r\n„Историята на Архиепископската катедра на древния и православен в църковното минало Охрид, е основен, безусловен дял от историческия континуитет на родната ни Българска православна църква“, гласи текстът, публикуван на уебсайта на БПЦ.\r\nВ посланието на БПЦ, между другото се заявява, че след отказа на БПЦ да участва в честването на 1000-годишнината от създаването на Охридската архиепископия, много църковни деятели в България са били наречени предатели, но както отбелязват от БПЦ, без основание.\r\nВ устава на БПЦ се казва:\r\n„Българската патриаршия е наследник на Архиепископията в Плиска, Преславската патриаршия, Охридската архиепископия, Търновската патриаршия и Българската екзархия. Тя е единствена и неделима“.\r\nСлед това се изтъква следното:\r\n„Такава е била – по Божията воля – историческата съдба на нашата родна Православна църква, такива са фактите от хилядагодишната, но пълна с преврати българска история и тези факти не могат да бъдат променени и изопачени, независимо от конюнктурата на деня. Историческите извори и църковната памет ясно свидетелстват, че при основаването през 1018 година – тъжната година на загубата на българската държавна независимост – поробителят на България, византийските император Василий II, установява в Охрид, не друга, а именно Българската архиепископия, която остава такава до премахването ѝ през 1767 година, седем столетия след нейното създаване. Това е бил начинът, по който императорът, запомнен в историята като „българоубиец“, е искал да закопае между нашите предци паметта на тяхното славно и геройски минало като църква и като държава, което ясно се вижда в грамотите, с които той урежда Охридската архиепископия“, се казва в дългото писмо на БПЦ.\r\nВ началната част на посланието, БПЦ отбеляза Климент Охридски като „български и славянски просветител“.\r\nТези факти, както се наричат в писмото на БПЦ, но и други, са причината тя да не вземе участие в честването в Охрид, но същевременно това да няма да бъде пречка БПЦ да помогне на МПЦ в нейното желание да бъде признава, се казва още в съобщението, подписано от патриарх Неофит. Йонислав Дочев", "date": "2018.06.10", "title": "„Скопие 24“ (Македония): Българската православна църква: Охридската архиепископия е българска"}
{"url": "http://www.focus-news.net/news/2018/06/10/2532288/veliko-tarnovo-zapochna-arheologicheskiyat-sezon-na-krepostta-ryahovets-kray-gorna-oryahovitsa.html", "text": "Започна археологическият сезон на крепостта „Ряховец“ край Горна Оряховица. Това съобщи за Радио „Фокус“ – Велико Търново ръководителят на проучванията Илиян Петракиев. Разкопките започнаха в началото на седмицата. На терен вече работи екип от около 15 човека. За четвърта поредна година Община Горна Оряховица отпуска средства за археологически проучвания, като тази година те са в размер на 20 000 лева. За трета поредна година субсидия отделя и Министерство на културата, която за този сезон възлиза на 13 000 лева. „Надявам се с това по-голямо финансиране да успеем да реализираме един по-дълъг археологически сезон от около 35-40 работни дни“, посочи Илиян Петракиев.\r\n„Фокус“ припомня, че проучванията бяха възобновени през 2015 година, след 23-годишно прекъсване. За четвърта поредна година екип с ръководител Илиян Петракиев от Регионален исторически музей – Велико Търново, зам.-ръководител Мая Иванова от Исторически музей – Горна Оряховица и научен консултант проф. д-р Хитко Вачев ще бъде ангажиран с проучванията на крепостта. През 2017 година за археологическа дейност на „Ряховец“ бяха осигурени 28 390 лева. От тях 15 000 лева са отпуснати от Община Горна Оряховица и 13 390 лева от Министерството на културата.\r\nНадежда КРЪСТЕВА", "date": "2018.06.10", "title": "Велико Търново: Започна археологическият сезон на крепостта „Ряховец“ край Горна Оряховица"}
{"url": "http://www.focus-news.net/news/2018/06/10/2532286/izdirvaniyat-ot-interpol-balgarin-ostava-za-postoyanno-v-aresta.html", "text": "Издирваният с червена бюлетина в Интерпол Мартин Георгиев - Джито вече е с постоянна мярка „задържане под стража”, предаде Нова телевизия.\r\nСпециализираният съд го остави в ареста, след като преди два дни той отишъл, за да се предаде в ГДБОП, заедно с адвоката си.\r\nГеоргиев е издирван от три години като лидер на престъпна група. Другите участници, част от които негови роднини, бяха арестувани за поръчкови убийства, разпространение на дрога, рекет и пране на пари при показна акция през 2015 г.\r\nАдвокатът на Георгиев твърди, че той не се е укривал и през цялото време е бил в дома си в България, но никой не го е търсил.", "date": "2018.06.10", "title": "Издирваният от Интерпол българин остава за постоянно в ареста"}
{"url": "http://www.focus-news.net/news/2018/06/10/2532290/stara-zagora-nad-dva-chasa-otnema-pridvizhvaneto-ot-km-163-do-km-157-na-am-trakiya.html", "text": "Малко повече от два часа отнема преминаването на разстоянието от км 163 до км 157 на АМ \"Тракия\", съобщи слушател на Радио \"Фокус\". Образували са се близо 6-километрови колони от автомобили, които продължават да се движат изключително бавно.", "date": "2018.06.10", "title": "Стара Загора: Над два часа отнема придвижването от км 163 до км 157 на АМ \"Тракия\""}
{"url": "http://www.focus-news.net/news/2018/06/10/2532294/veliko-tarnovo-gradskiyat-uchenicheski-parlament-organizira-tantsovo-sastezanie-make-it-dance.html", "text": "Градският ученически парламент във Велико Търново организира танцово състезание „Make it dance!”. Това съобщиха за Радио „Фокус“ – Велико Търново от младежката организация. Събитието ще се проведе на 16 юни, на сцената до Художествената галерия „Борис Денев“ в града. Поканени са всички, които обичат да танцуват. Състезанието ще е отборно, като отборите ще се разпределят на място. „Не се безпокойте, че отборът ви ще е съставен само от аматьори, защото начело на всеки ще стои капитан със завиден опит в танците“, посочват от Градски ученически парламент. Надпреварата ще се проведе в три кръга, като първият кръг ще е под мотото “Just Dance”. Участниците ще трябва да имитират танц от играта Just dance. Вторият кръг е под надслов „Best performance” като любителите на танците ще трябва да измислят лесна хореография на кратък откъс от песен. В третия кръг, „Perfect dance memory”, участниците ще повтарят няколко стъпки, показани от гост хореограф. Началото на събитието е 18.00 часа.\r\nНадежда КРЪСТЕВА", "date": "2018.06.10", "title": "Велико Търново: Градският ученически парламент организира танцово състезание „Make it dance!”"}
{"url": "http://www.focus-news.net/news/2018/06/10/2532289/sport-ivet-lalova-kolio-zavarshi-parva-na-200-metra-v-stokholm.html", "text": "Българската спринтьорка Ивет Лалова-Колио спечели бягането на 200 метра от турнира „Диамантена лига“ в Стокхолм. Тя завърши с 22.63 секунди, което е личен рекорд за нея през сезона. Втора остана британката Бет Добин на 20 стотни зад Ивет Лалова-Колио.", "date": "2018.06.10", "title": "Спорт: Ивет Лалова-Колио завърши първа на 200 метра в Стокхолм"}
{"url": "http://www.focus-news.net/news/2018/06/10/2532291/stanislav-mazhgalov-aviomuzey-burgas-tu-154-nay-mnogo-vpechatlyava-gostite.html", "text": "Експонатът, който най-много впечатлява гостите, това е ТУ-154. Това каза за Радио „Фокус“-Бургас Станислав Мъжгълов, управител Авиомузей Бургас. „Сега експонатът е затворен, но за 29 юни – Празника на българската авиация, ще бъде отворен. Всички посетители ще имат възможност да го видят обновен“. Мъжгълов поясни, че с отварянето на ТУ-154, предстои отварянето на детски работилнички за децата през събота и неделя. „Така че всички посетители могат да се забавляват“, допълни още управителят на музея. Той посочи също, че авиомузеят се радва на изключителен успех, а през лятото се очаква интересът да се повиши. \r\nЯнислава КРЪСТЕВА", "date": "2018.06.10", "title": "Станислав Мъжгълов, Авиомузей „Бургас“: ТУ-154 най-много впечатлява гостите"}
{"url": "http://www.focus-news.net/news/2018/06/10/2532287/telma-makedoniya-balgarskata-pravoslavna-tsarkva-podcherta-balgarskoto-minalo-na-ohridskata-arhiepiskopiya.html", "text": "Българската православна църква отново подчерта предполагаемото българско минало на Охридската архиепископия, пише македонската медия „Телма“.\r\nИзвестната им позиция, че са църковни наследници на тази архиепископия и че тя всъщност е българска църква, този път беше отбелязано в посланието на Светия Синод на Българската православна църква.\r\nПо повод 1000-годишнината от създаването на Охридската архиепископия, от БПЦ написаха, че „проблем за решаването на статута е въпросът за историческата съдба на Българската Охридска архиепископия, която е съществувала в миналото“.\r\nС това те отвориха въпроса, дали може би сега ще оспорят евентуалното признаване на автокефалността на МПЦ-ОА от страна на Вселенската патриаршия?\r\nЗа журналистите, които следят тази проблематика, това няма да е изненада. Бранко Горгевски е убеден, че от БПЦ няма да я признаят като Охридска архиепископия, а като някоя нова църква.\r\nБългарските епископи подчертават в съобщението, че ще поемат ангажимент да помогнат на своите братя в Македония за решаване на статута, но историята на Архиепископията на древния Охрид е безусловна част от Българската православна църква, както е записано и в нейния църковен устав. Йонислав Дочев", "date": "2018.06.10", "title": "„Телма“ (Македония): Българската православна църква подчерта „българското минало“ на Охридската архиепископия"}
{"url": "http://www.focus-news.net/news/2018/06/10/2532312/plovdiv-ot-30-yuni-do-1-yuli-shte-se-provede-11-oto-izdanie-na-natsionalniya-folkloren-festival-stoletovo-pee-i-tantsuva.html", "text": "От 30 юни до 1 юли ще се проведе 11-ото издание на Националния фолклорен фестивал „Столетово пее и танцува“. Това каза за Радио „Фокус“ – Пловдив Мирослав Колев, председател на читалище „Христо Ботев 1928г.” в село Столетово. По думите му тази година изданието е посветено на 90 години от създаването на читалището и на 170 години от рождението на неговия патрон Христо Ботев. Събитието ще се проведе под мотото „Традиция и съвремие“. До 17 юни е срокът за подаване на заявки за участие във фестивала. „За участие в събитието са поканени детско-юношески и младежки фолклорни групи, индивидуални изпълнители и състави с фолклорна програма, която ще могат да изпълнят от 10 до 15 минути. Всички те ще получат и грамота за участие и медал за спомен от фестивала“, каза Мирослав Колев. Той добави, че всяка година общият брой на участниците е над 1000. В село Столетово идват и стотици хора от региона и страната, за да се насладят на техните изпълнения.\r\nФестивалът стартира за първи път през 2008 година. „Тогава читалището празнуваше 80 години от създаването си и поканихме няколко местни фолклорни състави от община Карлово и няколко външни – имаше участници и от Копривщица. На първото издание се включиха около 600 участници. С течение на годините се разрасна мащабът на събитието. В трудното време, в което живеем няма нищо по-хубаво от това да има такъв фолклорен фестивал, който да предаде традициите на нашето младо поколение, което расте сега“, каза Мирослав Колев.\r\nНационален фолклорен фестивал „Столетово пее и танцува“ се провежда със съдействието на Министерството на културата, кметството на  Столетово и Община Карлово, както и частни фирми и спонсори.\r\nВесела КРЪСТЕВА", "date": "2018.06.10", "title": "Пловдив: От 30 юни до 1 юли ще се проведе 11-ото издание на Националния фолклорен фестивал „Столетово пее и танцува“"}
{"url": "http://www.focus-news.net/news/2018/06/10/2532293/balgarskata-pravoslavna-tsarkva-pochete-1000-godishninata-na-balgarskata-ohridska-arhiepiskopiya-obzor.html", "text": "Българската православна църква почете 1000-годишнината на Българската Охридска Архиепископия с тържествената архиерейска света Литургия, която събра десетки миряни в патриаршеския катедрален храм „Св. Александър Невски“ в София.\r\nВъв връзка с годишнината беше изготвено специално Патриаршеско и Синодално послание, което бе огласено на светата богослужба. В него се посочва, че през последната повече от половин година църковното и обществено внимание у нас е насочено с особена сила върху Република Македония и по-конкретно върху темата за статута на Православната църква в страната, която в продължение на десетилетия пребивава „вън от общение“ със семейството на поместните Православни църкви. В патриаршеското послание за празника се казва, че нашата църква е „готова да стори всичко, което е по силите ѝ и което е в съгласие със свещените канони, за да подпомогне православните в Македония”. В позицията на Светия синод се подчертава, че днес на Балканите съществуват съвсем различни в сравнение с миналото, държавни и църковни реалности. Казват, че това, което продължава да обединява хората е православната християнска вяра. Тя е и причината Българската църква да приеме ролята на посредник за уреждането на каноническия църковен статут на Македонската църква.\r\nВ посланието, подписано от Българския патриарх Неофит и всички митрополити, беше  посочено, че част от големия проблем за статута на Православната църква в днешна Република Македония е въпросът за историческата съдба на съществувалата в миналото Българска Охридска архиепископия, от чието учредяване през настоящата 2018 година се навършват хиляда години. В него бе напомнено, че Охридската архиепископия е била учредена като Българска архиепископия, а фактите от българската история не могат да бъдат изопачавани, независимо от конюнктурата на деня. В текста се посочва, че във връзка с отказа на БПЦ да участва в тържествата, в края на май в Охрид са били отправени незаслужени упреци, достигащи до обвинения в предателство, които са донесли ненужна горчивина на цялата ни църква. „Фокус“ припомня: Охридската Архиепископия е наименованието на българската автокефална православна църква, подчинена на Цариградската Вселенска патриаршия в завоюваните от Византия през 1018 г. български земи, приемница на понижената в ранг Българска патриаршия. Създадена е веднага в годината на завоеванието с Имперски указ от император Василий II и е закрита неканонично със султанско ирадие през 1767 г. по настояване на Цариградския гръцки патриарх Самуил Ханджери.\r\nЦветилена СИМЕОНОВА", "date": "2018.06.10", "title": "Българската православна църква почете 1000-годишнината на Българската Охридска Архиепископия (ОБЗОР)"}
{"url": "http://www.focus-news.net/news/2018/06/10/2532292/api-napomnya-na-patuvashtite-po-am-trakiya-che-v-uchastaka-ot-km-133-do-km-156-se-izvarshva-remont-i-mogat-da-izpolzvat-obhodni-marshruti.html", "text": "Поради натоварения трафик Агенция \"Пътна инфраструктура\" напомня на шофьорите, пътуващи по АМ \"Тракия\", че в участъка от км 133 до км 156 се извършва ремонт и могат да използват обходни маршрути. Движението на МПС до 12 т в този участък се извършва двупосочно в платното за Бургас, а тежкотоварните МПС над 12 т се пренасочват по обходни маршрути, които могат да се ползват и от шофьорите на леките автомобили с цел облекчаване на трафика. Това съобщиха от пресцентъра на АПИ. Обходните маршрути са:\r\n-\tВ посока Бургас трафикът на МПС над 12 т се отклонява при пътен възел „Пловдив – изток“ на км 133, по път II-56, път I-8, път II-66 – Мирово – Плодовитово – път III-666 – пътен възел Оризово (Плодовитово) и включване обратно в АМ „Тракия“ при км 165, или по маршрут пътен възел \"Чирпан\" на км 174, път II-66 Обходен път Чирпан – Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133.\r\n-\tВ посока София трафикът на МПС над 12 т се отклонява при пътен възел \"Чирпан\" на км 184, път II-66 Обходен път Чирпан – Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133, или по маршрут пътен възел \"Оризово\" (Плодовитово) на км 165, път III-666, път II-66 Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133.", "date": "2018.06.10", "title": "АПИ напомня на пътуващите по АМ \"Тракия\", че в участъка от км 133 до км 156 се извършва ремонт и могат да използват обходни маршрути"}
{"url": "http://www.focus-news.net/news/2018/06/10/2532313/reuters-shofyorite-v-bosna-i-hertsegovina-blokiraha-patishtata-v-stranata-v-znak-na-protest-sreshtu-tsenite-na-gorivata.html", "text": "Шофьорите в Босна и Херцеговина блокираха в неделя пътищата в страната в знак на протест срещу увеличаващите се цени на горивата, предупреждавайки, че това ще доведе до ръст на цените и на другите стоки, предава  Reuters.\r\nЕдночасовата блокада в градовете Сараево, Баня Лука, Тузла и Зеница е организирана в социалните мрежи, отразявайки подобни протести от последните дни в съседна Сърбия.\r\nЦените на горивата се увеличават от февруари след увеличаването на акциза за биогоривата. В момента литър бензин е 2,35 босненски марки (2,35 български лева). \r\nСпоред протестиращите цената трябва да бъде под евро на литър в страната, където средната заплата е около 400.  Те предупредиха, че ще продължат с протестите ежедневно. Виктор Турмаков", "date": "2018.06.10", "title": "Reuters: Шофьорите в Босна и Херцеговина блокираха пътищата в страната в знак на протест срещу цените на горивата"}
{"url": "http://www.focus-news.net/news/2018/06/10/2532296/reaktsiyata-na-mediite-v-makedoniya-na-pismoto-na-balgarskata-pravoslavna-tsarkva-za-chestvaneto-na-1000-godishninata-ot-sazdavaneto-na-ohridskata-arhiepiskopiya-obzor.html", "text": "На 10 юни в Охрид се отбелязаха 1000 години от създаването на Охридската архиепископия. Представители на Българската православна църква не присъстваха на честването, както и представители на нито една друга църква. От Светия Синод на БПЦ публикуваха официално съобщение, в което се честитят 1000 години от създаването на Охридската архиепископия и се отбелязва нейният български характер. Македонските медии реагираха на писмото, акцентирайки върху различни части от него.„Скопие 24“ излезе със заглавие „Българската православна църква: Охридската архиепископия е българска“. В статията ѝ се цитира текст от устава на БПЦ, който пояснява че Българската патриаршия е наследник на Охридската архиепископия. След това се изважда текста на писмото на Светия синод, в който се говори за историческото създаване на Охридската архиепископия и се подчертава че тя е учредена като Българска архиепископия от византийския император Василий II през 1018 година. Медията подчертава и обявената готовност на БПЦ да помогне на всички православни вярващи в Македония, както и да помогне на желанието на МПЦ да бъде призната.„Телма“ постави като заглавие „Българската православна църква подчерта „българското минало“ на Охридската архиепископия“. В статията ѝ се подчертава, че съобщението на Светия Синод е изтъкнало традиционната позиция на БПЦ за българския характер на Охридската архиепископия. В текста е извадена много малка част от съобщението на Светия Синод, като предимно се акцентират частите, в които се говори за български характер. Поставен е и коментар на журналиста Бранко Горгевски, който твърди че БПЦ би признала Охридската архиепископия, само като отделна църква.\r\nТелевизионният канал „24 Вести“ акцентира в заглавието си на причината, която БПЦ е изтъкнала за отсъствието си от честванията на 1000-годишнината от създаването на Охридската архиепископия. В статията му е изваден текст от обяснението за отсъствието, както и че „проблемът за статута на Православната църква в Република Македония е въпрос за историческата съдба на Българската Охридска архиепископия“. Отбелязва се и предложената помощ от БПЦ към МПЦ и към македонските граждани и православни вярващи. Добавя се и коментар на Председателя на връзките с религиозните общности в Македония Дариян Сторивоски, който заяви по повод на факта, че нито една от поканените църкви не присъства на честването: „Имаше отсъствие на официалните представители и защо е така, ще трябва да се види. До края на тази година имаме възможности да се върнем назад и отново заедно да отбележим този юбилей“.\r\nГоляма част от македонските медии като „Локално“, „Нова Македония“, „Радар“, „Либертас“, „Стандард“, „Канал 5“, „Сител“, „A1 On“ и „Независен“ акцентираха в заглавията си върху готовността на БПЦ да помогне на „братята в Македония“. Подчертава се обяснението за отсъствието на БПЦ на честванията и готовността за помощ в признаването на МПЦ. Съвсем бегло се споменава за подчертаването на българския характер на Охридската архиепископия в съобщението на Светия синод. Йонислав Дочев", "date": "2018.06.10", "title": "Реакцията на медиите в Македония на писмото на Българската православна църква за честването на 1000-годишнината от създаването на Охридската архиепископия (ОБЗОР)"}
{"url": "http://www.focus-news.net/news/2018/06/10/2532295/bsp-e-gotova-s-alternativa-viziya-za-balgariya-koyato-shte-predstavi-prez-yuli-obzor.html", "text": "Националният съвет на БСП проведе редовно заседание в зала „Александър Лилов“ в централата на партията. Пленумът започна с доклада на лидера на БСП Корнелия Нинова за актуалната политическа обстановка и задачите пред БСП. Корнелия Нинова разкритикува управляващите в лицето на премиера Бойко Борисов. Според нея Борисов се е провалил във всичките си мисии – на отмъстител, строител и обединител. „БСП е готова с алтернатива - \"Визия за България\", която ще представи на 21 юли 2018 г. на национално съвещание. По проекта работят Съветите към Националния съвет на партията, както и експерти, които не са част от тези органи. Също така във визията ще бъдат включени и предложения на учените от БАН, които вече са представили на левицата свои идеи за политики и решения“, коментира Корнелия Нинова. \r\nСъс 72 гласа „за“, 2 „против“ и 1 „въздържал“ се Националният съвет на БСП прие позицията за принципна подкрепа на модернизацията на  Българската армия. Приетата позиция на БСП подкрепя проектите за модернизация на Българската армия при условие, че разходите за отбрана не надвишават 2% от БВП, и реализирането им се осъществява посредством офсетни програми и индустриално сътрудничество. БСП настоява инвестираните средства за закупуване на ново въоръжение и техника да се върнат в България по примера на страни като Полша и Румъния. От опозицията считат, че българската отбранителна промишленост трябва да заеме мястото си в процеса на изграждането, развитието и поддържането на отбранителните способности. В документа се подчертава, че български фирми трябва да се включат в процеса на придобиване на въоръжение и техника и в поддържането на платформите през пълния им жизнен цикъл. \r\nНационалният съвет на БСП прие и декларация по мобилния пакет на ЕС. Декларацията е обръщение към Групата на прогресивния алианс на социалистите и демократите в Европейския парламент, адресирана до Удо Булман - председател на групата и до Сергей Станишев -  президент на Партията на европейските социалисти. Евродепутатът Петър Курумбашев обясни, че идеята е решението на Транспортна комисия да не бъде гласувано и в пленарна зала, а напротив то да бъде атакувано и да се поиска прегласуване.  \r\nВ програмата на Пленума бе заложена и подготовката за партийна телевизия. Стана ясно, че Пленумът е възложил на Изпълнителното бюро на БСП и на фондация „Дума“ да внесат  документите в СЕМ за лиценз на медията. Като по неофициална информация датата, до която те трябва да са готови е 15 юли 2018 г. \r\nТема на заседанието е била и Истанбулската конвенция, въпреки че не е била част от дневния ред. Атанас Зафиров, член на Изпълнителното бюро на БСП заяви, че Пленумът е показал забележително единство зад лидера си Корнелия Нинова по отношение на Истанбулската конвенция. Във връзка с твърденията, че ПЕС ще изключи БСП или ще замрази членството ѝ заради отказа да одобри конвенцията, заместник-председателят на ПГ на „БСП за България“ Крум Зарков заяви, че ръководството е информирало своето европейско политическо семейство за законодателните  инициативи по темата за насилието над жени. Зарков изрази уверението си, че няма да се стигне до замразяване на членството на БСП в ПЕС. \r\nДеница КИТАНОВА", "date": "2018.06.10", "title": "БСП е готова с алтернатива - „Визия за България“, която ще представи през юли (ОБЗОР)"}
{"url": "http://www.focus-news.net/news/2018/06/10/2532314/the-washington-post-spored-demokratite-v-senata-na-sasht-liderat-na-severna-koreya-e-postignal-uspeh-samo-zaradi-tova-che-e-dostignal-do-pregovori-s-donald-tramp.html", "text": "Най-висшият представител на Демократическата партия на САЩ в сенатската комисия по международните въпроси заяви, че севернокорейският лидер Ким Чен-ун вече е успял да постигне успех само с това, че е успял да накара президента Доналд Тръмп да седне на една маса за преговори с него, пише  The Washington Post.\r\n„Донякъде Ким Чен-ун вече е преминал пътя от международен изгнаник до това да бъде нормализиран международно. Това е успех“, заяви сенатор Боб Менендез от Ню Джърси. Той допълни, че сключването на ядрено споразумение няма да бъде трудно, посочвайки че други американски президенти са сключвали споразумения, само за да станат свидетели на провала им. Изпитанието ще бъде дали споразумението „има елементи на проверимост на ядреното разоръжаване“, за да се докаже дали Северна Корея е демонтирала своите ядрена и ракетна програми. Виктор Турмаков", "date": "2018.06.10", "title": "The Washington Post: Според демократите в Сената на САЩ лидерът на Северна Корея е постигнал успех, само заради това, че е достигнал до преговори с Доналд Тръмп"}
{"url": "http://www.focus-news.net/news/2018/06/10/2532315/hurriyet-balgarskiyat-ministar-predsedatel-shte-se-sreshtne-s-turskiya-si-kolega-v-izmir.html", "text": "Българският министър-председател Бойко Борисов ще извърши посещение в Турция на 12 юни, пише   Hurriyet.\r\nТурският министър-председател Бинали Йълдъръм ще се срещне с Борисов в Измир. По време на срещата двамата ще обсъдят въпроси, свързани с икономиката, енергетиката, културата и двустранното сътрудничество. Виктор Турмаков", "date": "2018.06.10", "title": "Hurriyet: Българският министър-председател ще се срещне с турския си колега в Измир"}
{"url": "http://www.focus-news.net/news/2018/06/10/2532316/sport-neymar-dostigna-romario-po-broy-golove-za-natsionalniya-otbor-na-braziliya.html", "text": "Нападателят на националния отбор на Бразилия отбеляза гол по време на приятелския мас с Австрия, завършил с 3:0.  \r\nТова е 55-ти гол в 85 игри за националния отбор на Неймар. Така 26-годишният нападател догони Ромарио като най-добри голмайстори на отбора. Сега те делят трето място. По-горе са разположени единствено Роналдо с 62 гола и Пеле със 77. Виктор Турмаков", "date": "2018.06.10", "title": "Спорт: Неймар достигна Ромарио по брой голове за националния отбор на Бразилия"}
{"url": "http://www.focus-news.net/news/2018/06/10/2532285/ramadan-atalay-ninova-oprostachva-serioznite-dela-v-darzhavata-do-stepen-nevazmozhnost-za-vzimane-na-resheniya.html", "text": "Нинова „опростачва“ сериозните дела в държавата до степен невъзможност за взимане на решения. Това каза Рамадан Аталай, ДПС, в разговор с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“, съобщиха от екипа на предаването. Рамадан Аталай заяви позиции по следните теми: Подкрепата на ДПС при правителствата и президентите; За опозицията, партньорите на ГЕРБ в правителството и скандалите; Какво се провали при срещата с Путин?; Възможни предсрочни избори; Каква е съдбата на държавата и вървим ли по течението? \r\nБеновска посрещна Рамадан Аталай и припомни, че гостът ѝ е бил председател на енергийната комисия и го попита – колко години е в политиката и за това време колко правителства и президенти ДПС е имала в България. Аталай каза, че за съжаление или радост е 21 години вече в политиката на страната ни, а относно историческите факти – сподели, че не ги е броил. Беновска спомена служебното правителство на Беров, Тройната коалиция, правителството на Орешарски, президентът Първанов – 2 мандата с подкрепата на ДПС, президентът Радев с решителните гласове на партията. „Всички президенти в България по една или друга причина са получавали наша подкрепа, когато са работили в интерес на държавата“ каза Аталай и обясни, че понякога настъпва „амнезия“ и политиците забравят за подкрепата от ДПС и прехвърлят негативните моменти в управление върху партията. Той бе категоричен, че ДПС не се срамуват от решенията, които са взети с тяхна подкрепа, по отношение на енергетиката. Водещата припомни случая в с. Кочан, когато Доган е подкрепил Борисов. Аталай каза, че не си спомня точно тогава почетният председател на ДПС да е подкрепял сегашния премиер, но когато Борисов все още е бил на поста главен секретар на МВР неговите идеи са съвпадали с идеите и вижданията на правителството на Царя. Беновска отбеляза, че Мустафа Карадайъ е изразил общата воля на ДПС да подкрепят третото правителство на Борисов. Аталай потвърди и обясни, че уважават избора на обществото и няма как страната да бъде без сформирано правителство, а то ще бъде подкрепяно от тяхна страна, докато взима правилните решения. „Нашата подкрепа е винаги в интерес на държавата и когато партньорите на това правителство, заради личния си интерес са откланяли от правия път...“ каза Аталай, а Беновска попита на кое правителство. Аталай посочи предишното и сегашното правителство, а водещата добави и кабинета на Орешарски и попита кой се е отклонил тогава от посоката, че ДПС са подали оставката и кой на кого е бил партньор – БСП на ДПС или обратното. Аталай отговори, че е ясно, че ДПС са били партньори на БСП и подчерта, че ролята на Борисов тогава е била много сериозна за създаване на негативна обстановка в страната. Беновска попита защо ДПС сега не критикуват Корнелия Нинова за нападките ѝ срещу Борисов. Гостът отговори, че БСП не напускат парламента, когато си искат, но Беновска го прекъсна и отбеляза, че скандалите са ежедневни. Аталай не се съгласи, че скандалите са създадени от опозицията. Той обясни, че управляващата партия и партньорите си създават скандалите, които са продукт на техните действия. Водещата попита с какво ГЕРБ не е угодила на БСП. Аталай отбеляза, че не е необходимо угаждане, а проследяване на политиката, която е в интерес на страната и подчерта, че „скандалното“ е да се отстъпва в интерес на управляващия партньор, когато техните предложения не работят в името на България. Беновска попита кое е било лошото в Срещата на Върха предизвикало смеха и профанизацията ѝ от страна на лидера на БСП Нинова, която ще пише за „ходенето по моста на влюбените на Борисов, Макрон, Мей и Меркел“. Аталай призова да не се „опростачват“ сериозните дела и дейности в държавата до такава степен, че да не могат да се вземат правилните решения. Той каза, че също има мнение за разходките по моста, сочните целувки и т.н., но отбеляза, че Срещата на Върха и Европредседателството на България ще остане в историята на страната и призова премиерът Борисов да осъзнае какъв късмет има, защото е първият, който европредседателства, и е премиер на държава, която участва във взимането на решения в ЕС. Беновска допълни неговите думи с мисълта, че „късметът идва при подготвения“. Аталай се съгласи и подчерта, че премиерът има усет и много натрупан опит, но пък този опит не му е помогнал при срещата с президента Путин. Според госта Борисов трябва да разбере причините защо така се е случило и защо е бил „закаран“ на срещата от Външното министерство неподготвен. Беновска обясни, че държавата 30 години е вървяла назад, а в момента искаме за 3 минути да надскочим всичко това. Аталай отговори, че Борисов участва в този процес последните 10 години и е имал периоди, в които и той „дърпа назад случващото се между двете държави“. Той обясни, че това се говори в обществото, но Беновска го прекъсна и каза, че навсякъде се говорят много „гадости и фалшиви новини“ и сподели, че Атанас Зафиров от БСП е „предрекъл“, че до края на годината ще има предсрочни избори, но не е могъл да отговори на въпрос от журналистите коя е датата и президентът Радев ли я е определил. Водещата попита госта си дали ДПС искат предсрочни избори. Аталай обясни, че тази тема не е била обсъждана скоро в партията, но липсата на държавност се усеща и в най-ниските нива на обществото и според него на общинско и областно ниво „кадрите на ГЕРБ са излезли извън обществото, изпуснали са пулса и са се взели много на сериозно“. Беновска попита госта си откъде знае това. Той отговори, че обикаля страната и това вижда, тъй като изборите се печелят с натиск и с назначаване на лица в държавните служби. Аталай обясни, че средната класа в България се състои от областните и общинските председатели на ГЕРБ и бизнесмените, които работят за партията. Беновска попита какво означава това – че в ГЕРБ отдолу нагоре тръгва напрежение. Аталай отговори, че в партията има натиск на регионално ниво, където липсва усет за реакцията на обществото при определена ситуация, например избори. Гостът спомена, че се връща от място в страната, чиито жители са се оставили на произвола на съдбата, а правителството няма енергията и идеите да води държавата, политиката, културата, а я разрушава и се бори срещу шума и се занимава със смяна имената на местности, опитва се да угоди на националистите, което вече е и проблем на Европа. Беновска попита какво е решението на този въпрос. Аталай определи състоянието на държавата като „самотек“ – без идеи и визия за развитие. Той попита водещата дали в някой сектор има стратегия за развитие. Беновска каза, че се занимава с дуалното и професионалното образование и смята, че има стратегия, но трябва да се развие. Депутатът от ДПС подчерта, че това е идея, която дълго време се разработва в България, но няма инженери, архитекти, няма класа, която да поведе икономиката и най-важното няма единна стратегия за това с какво ще се занимава страната. Енергетиката и липсата на стратегия; Образованието и липсата на кадри; ДПС на власт \r\nВодещата попита защо ДПС е против „АЕЦ Белене“. Аталай определи това като строеж на базова мощност без база и припомни, че при управлението на Царя е била приета енергийна стратегия и след направени сметки е изчислено, че ще има много недостиг на мощност и решението на ДПС е било против ядрената енергетика, но в името на държавата е взето решение да се строят 2 блока в Белене, но досега трябваше да са затворени много от централите, които замърсяват. Беновска каза, че това е сериозен социален проблем, свързан с изхранването на населението. Аталай обясни, че досега е имало достатъчно време, в което да им се създаде друга сфера на поминък. Той продължи с това, че няма как да се строи „АЕЦ Белене“, защото тази година 100 квалифицирани работници се пенсионират от „АЕЦ Козлодуй“ и не сме подготвени с ядрени специалисти. Беновска каза, че Теменужка Петкова миналата седмица е обяснила, че именно от „АЕЦ Козлодуй“ ще бъдат взети кадри. Депутатът от ДПС подчерта, че именно там има недостиг на кадри и България трябва много сериозно да наблегне на образованието и енергийната стратегия. Той отбеляза, че обществото няма информираност и призова правителството чрез анализи и ясна стратегия да обяснят на гражданите дали е необходима нова мощност и ако наистина е необходима да се прецени къде да бъде и от каква енергия да произлиза. Беновска попита какво ще направят ДПС по този въпрос. Аталай каза, че ще използват трибуната и медиите, за да е информирано обществото, да се знае, че решенията не се взимат ден за ден и се надява партията да дойде на власт, за да могат те да взимат решенията, защото взиманите от ДПС решения досега никога не са били против сигурността и интереса на България. Водещата попита госта си дали смята, че при бъдещи избори ДПС ще има по-добри резултати от миналите, които са най-ниските досега. Аталай подчерта, че се борят за това и искат да убедят избирателите, че ДПС е политическата сила, която ще изведе страната от настоящето състояние. \r\n Така завърши разговорът между Рамадан Аталай и Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 10-ти юни 2018 година.", "date": "2018.06.10", "title": "Рамадан Аталай: Нинова „опростачва“ сериозните дела в държавата до степен невъзможност за взимане на решения"}
{"url": "http://www.focus-news.net/news/2018/06/10/2532317/reuters-ispanskite-baski-formiraha-202-kilometrova-zhiva-veriga-s-priziv-da-se-svika-referendum-za-nezavisimostta.html", "text": "Десетки хиляди от испанската баска автономия формираха жива верига, дълга 202 км. и призоваха за правото да организират референдум за независимост на областта, предава  Reuters.\r\nБаската автономия има широко право на самоопределение, както и правото да използва собствените си език и култура. Според по-голямата част от населението не е необходима независимост от Испания, но вярват, че въпросът трябва да се реши с референдум.\r\nЖивата верига бе организирана от местната група „В нашите собствени ръце“ и се е проточила от град Доностиа до парламента на местното самоуправление в Гастез. \r\nСпоред испанското правителство референдумите за местна независимост са незаконни според конституцията, която сочи, че Испания е неделима. Виктор Турмаков", "date": "2018.06.10", "title": "Reuters: Испанските баски формираха 202-километрова жива верига с призив да се свика референдум за независимостта"}
{"url": "http://www.focus-news.net/news/2018/06/10/2532319/regnum-kitay-i-sarbiya-sklyuchiha-sporazumenie-po-sotsialnite-vaprosi.html", "text": "Китай и Сърбия сключиха междуправителствено споразумение по социалното осигуряване, подписано между министерството на трудовите ресурси и социалното осигуряване на Китай и министерството на труда, заетостта, ветераните и социалните въпроси на Сърбия, предава  Regnum.\r\nСпоред двете страни споразумението ще позволи крачка напред по въпроса за защитата на правата и интересите на трудещите се, ще помогне за намаляването на издръжките на предприятията и ще укрепи търговско-икономическите и хуманитарните връзки между двете страни. Благодарение на подписания документ се отменя практиката на двойното облагане на пенсионерите и събирането на осигуровки на място на пребиваване за сътрудниците на компаниите на едната страна, работещи на територията на другата. Виктор Турмаков", "date": "2018.06.10", "title": "Regnum: Китай и Сърбия сключиха споразумение по социалните въпроси"}
{"url": "http://www.focus-news.net/news/2018/06/10/2532318/sport-sebastian-fetel-specheli-gran-pri-na-kanada.html", "text": "Победител на Гран-при на Канада стана пилотът на „Ферари“ Себастиан Фетел. \r\nНа второ място е представителят на „Мерцедес“ Валтери Ботас. На трето място е Макс Ферстапен от „Ред Бул“. На четвърто и пето място са съответно Даниел Рикардо от „Ред Бул“ и Луис Хамилтън от „Мерцедес“\r\nЗа Фетел това е третата победа през сезона и 50-та в кариерата. Със 121 точки той е начело на пилотите, изпреварвайки лидера Хамилтън с една точка Виктор Турмаков", "date": "2018.06.10", "title": "Спорт: Себастиан Фетел спечели Гран-при на Канада"}
{"url": "http://www.focus-news.net/news/2018/06/10/2532320/novoe-vremya-ukrayna-balgariya-zapochna-dvugodishna-programa-za-reabilitatsiya-na-ranenite-ukrainski-boytsi.html", "text": "В България за реабилитация е изпратена група от 10 украински войници, получили наранявания и травми по време на бойните действия в Източна Украйна, предава местният информационен портал  „Новое время“.\r\n„На 9 юни в рамките на Тръстовия фонд на НАТО за медицинска реабилитация в България за двуседмично лечение се отправи група от 10 пострадали в бойните действия в Източна Украйна. Тази инициатива се осъществява въз основата на споразумение между Министерството на отбраната на България и Министерството на социалната политика на Украйна в рамките на проекта на тръстовиия фонд на НАТО“, пише в официално заявление. В групата влизат участници в бойните действия, получили рани, контузии или други здравословни проблеми по време на бойните действия.\r\nБългария е водеща страна в рамките на проекта на Тръстовия фонд на НАТО в сферата на медицинската реабилитация в Украйна и планира да приеме около 300 пострадали украински войници в следващите две години. На всяко девето число от месеца нова група ще се изпраща във военно-медицинската болница в град Хисар. Виктор Турмаков", "date": "2018.06.10", "title": "„Новое Время“ (Украйна): България започна двугодишна програма за реабилитация на ранените украински бойци"}
