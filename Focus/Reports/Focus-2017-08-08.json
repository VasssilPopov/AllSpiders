{"url": "http://www.focus-news.net/news/2017/08/08/2423887/sport-realmadrid-specheli-superkupata-na-evropa.html", "text": "Реал(Мадрид) спечели Суперкупата на Европа, след като победи Манчестър Юнайтед с 2:1. По този начин мадридчани дублираха постижението си от миналата година. Финалът се игра на Градския стадион в Скопие, а головете вкараха Каземиро в 24-ата минута и Иско в 52-рата за Реал и Ромелу Лукаку в 62-ата за Манчестър Юнайтед. Кристиано Роналдо не влезе в игра и остана на резервната скамейка през целия мач.", "date": "2017.08.08", "title": "Спорт: Реал(Мадрид) спечели Суперкупата на Европа"}
{"url": "http://www.focus-news.net/news/2017/08/08/2423856/sliven-traditsionnoto-sastezanie-po-orientirane-za-kupa-sliven-shte-se-provede-ot-11-do-13-avgust-kray-zheravna.html", "text": "Традиционното състезание по ориентиране за купа „Сливен“ ще се проведе от 11 до 13 август край Жеравна, съобщи пред Радио „Фокус“ – Сливен Кристина Василева, представител на организаторите от спортен клуб по ориентиране „Сини камъни. Над 400 участници се очаква да се включат в тридневното състезание. \r\nКрай Жеравна е изграден е палатков лагер, който е подсигурен с всичко необходимо за престоя на участниците и гостите – водоноска, агрегат за електрозахранване, включително и заведение за бързо хранене. Проявата се организира от Спортен клуб по ориентиране „Сини камъни“-Сливен, със съдействието на Община Сливен, Българската федерация по ориентиране и Туристическо дружество „Сините камъни”-Сливен. Предвидени са много награди и забавления.", "date": "2017.08.08", "title": "Сливен: Традиционното състезание по ориентиране за купа „Сливен“ ще се проведе от 11 до 13 август край Жеравна"}
{"url": "http://www.focus-news.net/news/2017/08/08/2423857/zapovedta-za-zashtitenata-zona-kompleks-kaliakra-ostava-do-pretsiziraneto-na-nova-sobstvenitsite-na-tereni-shte-badat-obezshteteni-obzor.html", "text": "Заповедта, въвеждаща ограниченията в разпространението на приоритетното природно местообитание 62С0 Понто-Сарматски степи, публикувана в „Държавен вестник“ на 28 юли 2017 г. ще продължи да действа до момента, в който бъде подготвена нова заповед, координирана с кметовете и обсъдена с Брюксел. Това обяви министърът на околната среда и водите Нено Димов след среща в Министерски съвет между всички заинтересовани страни от проекта за интегрирания план на защитените зони в района на Калиакра. Министър Димов уточни, че това е необходимо, за да сме сигурни, че ще отговорим на решението на Съда на ЕС и няма да се пристъпи към налагане на финансови санкции спрямо България. Той добави, че в рамките на тази седмица ще бъдат определени 4 работни групи, които ще търсят решения по конкретно възникналите въпроси в областта на земеделието, енергетиката, строителството и акваторията в трите защитени зони в района на Калиакра – „Калиакра“, „Комплекс Калиакра“ и „Белите скали“. На срещата стана ясно, че основният проблем за различните заинтересовани страни е проектът на Интегриран план за управление на защитените зони в района на Калиакра, изготвен от Института по биоразнообразие и екосистемни изследвания към БАН, а не заповедта, въвеждаща ограниченията в границите на разпространението на приоритетното природно местообитание 62С0 Понто-Сарматски степи. Димов уточни, че в работните подгрупи ще има представители на всички заинтересовани и когато се постигне единно решение, ще го защити в Брюксел. „Докато нямаме максимален консенсус, ще считам, че Планът за управление не е приет“, категоричен бе той. Според него проблемът на Калиакра не е в Брюксел или в \"Натура 2000\", а в начина, по който са определяни границите на земите и в липсата на работещи механизми през годините. По думите му трябва да е ясно, че планът за управление не е нещо, което измисля министър, а е резултат от сериозни усилия, които трябва да бъдат общи. Той подчерта, че иска да направят нещо трайно и работещо, а не нещо, за което хората ще спорят с години. Според него отмяната на тази заповед носи след себе си риск. Димов добави, че балансът трябва да бъде между интересите на околната среда, местното развитие, собствениците на земи. Той бе категоричен, че българският данъкоплатец няма да бъде натоварен със стоици милиони за дейности, които не са навременни, но за които страна е осъдена. \r\nПремиерът Борисов уточни, че планът за управлението на Калиакра трябва да започне да се разглежда в петък, а сегашната заповед ще продължи да действа до издаването на нова, за да не търпи страната ни санкции. Междувременно вицепремиерът Валери Симеонов увери, че ощетените собственици ще бъдат компенсирани. Той уточни, че е възложено на МРРБ в спешен порядък да подготви следващите кризисни райони и общини. Министър-председателят призова работата по плана за управление на Калиакра да започне от днес или утре „залив по залив“. По думите му страхът и слухът в България работят със страшна сила. Борисов заяви, че засегнатите хора ще бъдат обезщетявани чрез компенсаторни механизми. „Тогава ще му дадем бостан на друго място и този човек да е защитен. 20-30-40 млн. лв. има в различните компенсаторни механизми“, добави още премиерът и възложи на министъра на околната среда с работните групи бързо да изпълнят текстовете на законите и това, което са взели като решение. \r\nОт коалиция от неправителствени организации и граждански групи „За да остане природа в България“ настояват виновните за създалата се ситуация в Калиакра да понесат отговорността. Те категорично се противопоставят на опита нарушителите, заради които България бе осъдена от Съда на Европейския съюз, да бъдат прикрити. Природозащитниците са се обединили около 18 съвсем конкретни искания, които представиха на срещата при премиера Бойко Борисов. Сред тези искания са придържане към европейските политики за опазване на околната среда и към седемте досегашни решения на Министерски съвет относно мрежата Натура 2000. Според тях е необходимо Министерството на околната среда и водите да се извини на учените от Българската академия на науките, които са били оклеветени и нападани заради грешки в комуникацията, излязла от самото министерство. Освен това трябва да бъдат премахнати инвестиционните проекти, довели да осъждане на България, а фирмите получили държавна помощ под формата на субсидирани цени да я възстановят. От организацията посочиха още, че държавата трябва да потърси правата си и да поиска обезщетения от експерти и служители, които не са изпълнили задълженията си и са изготвили и одобрили доклади за оценка на въздействието върху околната среда, заради които България е осъдена от Съда на Европейския съюз.Агенция „Фокус“ припомня: До казуса със защитената зона „Комплекс Калиакра“ се стигна след като министърът на околната среда и водите Нено Димов издаде забрана за извършване на земеделска дейност на територията й. Това предизвика протести от страна на жителите на Каварна, Шабла и Балчик, към които се присъединиха и живеещите в Несебър, Обзор, Бургас и Ахтопол. Причината за недоволството на местното население бе опасението, че забраната ще навреди на основния му поминък – земеделие, туризъм и риболов. На противоположната позиция застанаха еколози, според които хората са подведени и поминъкът им няма да бъде отнет, напротив ще бъде запазен, а целта е земеделските земи да не се застрояват. След двудневни протести премиерът Бойко Борисов обяви, че заповедта ще бъде ревизирана. \r\nВърховна административна прокуратура също се зае с това да провери заповедта на министъра на околната среда и водите, като ще му поиска копия от административната преписка по издаване на посочената заповед и от документацията за защитена зона „Комплекс Калиакра“ в т. ч. и относно начина на създаването на картен материал и координатен регистър на границата на защитената зона. На база на тези данни прокуратурата ще вземе решение за последващите си действия. Решението на МОСВ бе обяснено с риск от загуби за държавата за стотици милиони евро под формата на санкции от ЕС. Според министъра на околната среда казусът датира от 2002 година. Той обясни, че заповедта, която въведе забрани за определени дейности на територията на природно местообитание 62СО Понто-сарматски степи от защитена зона „Комплекс Калиакра“, част от европейската мрежа Натура 2000, е издадена след преговори с Европейската комисия във връзка с осъдително решение на Съда на Европейския съюз срещу България по казуса \"Калиакра\". По думите му целта на преговорите с Европейската комисия е била да се ограничат максимално щетите от недалновидни управленски решения, взети от правителството на Тройната коалиция и министър Джевдет Чакъров, които са заложили бомба със закъснител, възлагайки на зелени организации да направят картирането на земите, които ще попаднат в „Натура“, а не на реномирани научни организации, както са направили другите страни от ЕС.\r\nВ понеделник министър-председателят обсъди в телефонен разговор с комисаря по околна среда, морско дело и рибарство Кармену Вела ситуацията в България след издаването на заповедта. Двамата се обединиха около позицията, че решението на Съда на Европейския съюз трябва да се изпълни. По време на разговора бе посочено, че българските власти трябва да идентифицират подходящите мерки и начини, с които това да стане. Подчертано бе, че европейското законодателство в областта на „Натура 2000” не забранява икономически дейности, включително земеделие, и ще се търсят варианти как решението да бъде приложено, така че да не бъдат ощетени засегнатите от него хора в района на крайморска Добруджа.\r\nЛюба АЛЕКСИЕВА", "date": "2017.08.08", "title": "Заповедта за защитената зона „Комплекс Калиакра“ остава до прецизирането на нова, собствениците на терени ще бъдат обезщетени (ОБЗОР)"}
{"url": "http://www.focus-news.net/news/2017/08/08/2423858/veliko-tarnovo-23-zhivotni-ot-priyuta-za-bezstopanstveni-kucheta-v-svishtov-sa-osinoveni-ot-nachaloto-na-godinata.html", "text": "23 животни на възраст от 2 месеца до 5 години от Приюта за безстопанствени кучета в Свищов са осиновени от началото на годината. Това каза пред Радио „Фокус“ – Велико Търново управителят на приюта Петър Петров. Той коментира, че хората не се притесняват да си взимат кучета без порода имат нагласата, че помагат, като им осигуряват дом и постоянни грижи. \r\n„Продължава и кампанията за кастрация на бездомни животни. Това спомага много за намаляване на популацията им. Ориентировъчно броят на кастрираните от началото на годината кучета е около 70. Спрямо предходната година процентът им намалява“, коментира управителят на Приюта за безстопанствени кучета в Свищов. Той уточни, че положителният ефект от тази процедура се усеща на територията на цялата община.\r\nЛуиза ТРАНЧЕВА", "date": "2017.08.08", "title": "Велико Търново: 23 животни от Приюта за безстопанствени кучета в Свищов са осиновени от началото на годината"}
{"url": "http://www.focus-news.net/news/2017/08/08/2423859/tass-amerikanski-bombardirovach-tryabvashe-da-provede-spetsialni-manevri-za-da-predotvrati-sblasak-s-iranski-dron.html", "text": "Ирански безпилотен летателен апарата QOM-1 принуди бомбардировач F/A-18E Super Hornet на ВМС на САЩ, да извърши специални маневри по време на кацане на самолетоносач в Персийския залив, за да се избегне сблъсък, предава ТАСС.\r\nТова заявиха от Централното командване на американските Въоръжени сили.\r\nБомбардировачът е бил част от 147-ма ударна ескадрила. Инцидентът се случи в момента, в който самолетът е кацал на самолетоносача „Нимиц“.\r\n„Неотговаряйки на нееднократните призиви по радиостанцията да се държи настрана от въздушната операция, провеждаща се близо до самолетоносача, QOM-1 се приближи на опасно разстояние до F/A-18E, който се готвеше да извърши кацане“, се казва в американско изявление.\r\nСпоред САЩ подобно поведение, е „довело до заплаха за сблъсък и не съответства на международните правила и морски закони“. Симеон Миланов", "date": "2017.08.08", "title": "ТАСС: Американски бомбардировач трябваше да проведе специални маневри, за да предотврати сблъсък с ирански дрон"}
{"url": "http://www.focus-news.net/news/2017/08/08/2423860/stara-zagora-izlozhba-posvetena-na-maystor-kolyu-ficheto-be-otkrita-v-kazanlak.html", "text": "В Музея на розата в Казанлък бе открита изложба, озаглавена „Разрушение и съзидание”, посветена на майстор Колю Фичето, предаде кореспондент на Радио „Фокус“. Организатори на културното събитие са Инcтитyт пo мaтeмaтикa и инфopмaтикa пpи Българска академия на науките (БАН) във Вeликo Tъpнoвo, Регионален академичен център към БАН-Казанлък и Исторчески музей „Искра“.  \r\nИзложбата e cъздaдeнa в paмкитe нa пpoeкта зa цифpoвизaция нa твopчecтвoтo нa Кoлю Фичeтo “Мaйcтopът и вpeмeтo”, по който работи eкип oт Инcтитyтa пo мaтeмaтикa и инфopмaтикa пpи БАН във Вeликo Tъpнoвo. С apхивни мaтepиaли участват иcтopичecкитe мyзeи в Tъpнoвo, Дpянoвo, Свищoв и Лoвeч. \r\nВ Казанлък са пoкaзaни част от уникалните паметници, създадени от майстор Колю Фичето. Екcпoзициятa включвa 15 пaнa, въpхy кoитo ca cъбpaни фoтocи и любoпитнa инфopмaция зa някoи oт знaкoвитe oбeкти, cъгpaдeни oт caмoyкия мaйcтop. Сpeд тях са цъpкви, мocтoвe, жилищни и oбщecтвeни cгpaди. Вcякo от паната пpeдcтaвя paзличeн пaмeтник - Пpeoбpaжeнcкият и Килифapeвcкият мaнacтиp, Кaтeдpaлният хpaм “Рoждecтвo нa пpecвeтa Бoгopoдицa” и “Свeти Спac”, Къщaтa c мaймyнкaтa, хaнът “Хaджи Никoла” и Икoнoмoвaтa къщa във Вeликo Tъpнoвo, мocтът нa Бeлeнe и Пoкpитият мocт в Лoвeч, цъpквитe “Свeти Никoлa” в Дpянoвo и “Свeтa Tpoицa” в Свищoв, чeшмaтa нa Сoкoлoвcкия мaнacтиp кpaй Гaбpoвo, мaкeтитe нa Лeoн Филипoв. Включни са и фoтoгpaфии нa вeчe нecъщecтвyвaщи cгpaди нa имeнития бългapcки майстор, cpeд които кoпpинeнaтa фaбpикa нa Стeфaн Кapaгьoзoв и cклaдoвeтe нa Хaджи Минчo.\r\nСлавяна ГАЙДАРОВА", "date": "2017.08.08", "title": "Стара Загора: Изложба, посветена на майстор Колю Фичето, бе открита в Казанлък"}
{"url": "http://www.focus-news.net/news/2017/08/08/2423861/the-times-of-israel-ministarat-na-otbranata-na-izrael-zaplashi-sas-sadebni-deystviya-sreshtu-vseki-koyto-razprostranyava-falshivi-sluhove-za-intsidenti-svarzani-s-natsionalnata-sigurnost.html", "text": "Министърът на отбраната на Израел Авигдор Либерман заплаши със съдебни действия всеки, който разпространява слухове за инциденти с националната сигурност, предава The Times of Israel .  \r\nТова се случи, след като се разпространиха фалшиви слухове според, които началникът на щаба на Израелските отбранителни сили, е загинал при катастрофа с хеликоптер.\r\n„Феноменът на разпространяване на зловредни слухове по време и след инциденти свързани със сигурността, е разпуснат, опасен и нечовешки. Ще предприема легални действия срещу тези, които разпространяват слухове“, заяви Либерман в социалните мрежи.\r\nАгенция „Фокус“ припомня, че в 9:00 местно време, хеликоптер „Апачи“ се разби във военновъздушната база „Рамон“. Един от пилотите загина, а друг бе тежко ранен. След инцидента, се появиха слухове, че началникът на щаба на армията, е загинал. Симеон Миланов", "date": "2017.08.08", "title": "The Times of Israel: Министърът на отбраната на Израел заплаши със съдебни действия срещу всеки, който разпространява фалшиви слухове за инциденти свързани с националната сигурност"}
{"url": "http://www.focus-news.net/news/2017/08/08/2423862/sofiya-vazstanoveno-e-dvizhenieto-po-bul-tsar-osvoboditel-v-sofiya-v-uchastaka-ot-pl-orlov-most-do-bul-vasil-levski.html", "text": "Възстановено е движението по  бул. \"Цар Освободител\" в София в участъка от пл. \"Орлов мост\" до бул. ”Васил Левски”. Това съобщиха от пресцентъра на Столичната община. Възобновен е и маршрутът на автобусите, движещи се по линии 9, 360, 94, 280, 8 4, 184, и тролеите, които преминават в района.", "date": "2017.08.08", "title": "София: Възстановено е движението по  бул. \"Цар Освободител\" в София в участъка от пл. \"Орлов мост\" до бул. ”Васил Левски”"}
{"url": "http://www.focus-news.net/news/2017/08/08/2423863/veliko-tarnovo-dareniya-na-stroitelni-materiali-priema-svishtovskiya-manastir-sv-sv-apostoli-petar-i-pavel.html", "text": "Дарения на строителни материали събира свищовския манастир „Св. Св. апостоли Петър и Павел“. Предвижда се с тях да бъде изградена нова постройка в близост до основния храм, която да се използва за неделно училище. Това каза за Радио „Фокус“- Велико Търново основният организатор на инициативата Илиян Пламенов. Кампанията не е официално обявена, но всеки, който има желание и разполага с тухли или други строителни материали, може да се включи. \r\n„Манастирът е стар и има нужда от ремонтни дейности, тъй като стените са компрометирани. Но за това са необходими и средства , финансиране в размер на няколко хиляди лева, които или Дирекция по вероизповедания към Министерски съвет, или спонсори, биха могли да осигурят. Също така, с оглед на ремонтните дейности, манастирът приема и дарение на строителни и други необходими материали. Имаше идея, когато бъдат събрани достатъчно материали, да се изгради една допълнителна постройка, която да се ползва от миряните за неделно училище“, обясни Илиян Пламенов.„Фокус“ припомня, че днешният манастирски храм “Св. Св. Петър и Павел” e строен през 1644 г. (според надписа във вътрешността му).\r\nЛуиза ТРАНЧЕВА", "date": "2017.08.08", "title": "Велико Търново: Дарения на строителни материали приема свищовския манастир „Св. Св. апостоли Петър и Павел“"}
{"url": "http://www.focus-news.net/news/2017/08/08/2423864/prezidentat-rumen-radev-nalozhi-veto-na-promenite-v-zakona-za-opazvane-na-okolnata-sreda-obzor.html", "text": "Президентът Румен Радев наложи вето на промените в Закона за опазване на околната среда, касаещи разпоредбите, с които се премахва втората съдебна инстанция при обжалване на административни актове във връзка с околната среда и биологичното разнообразие. Според президента, за да изпълни конституционното си задължение за осигуряване опазването на околната среда, държавата трябва да създава не само регулации за съхраняването и възпроизводството на околната среда, но и за ефективен контрол за тяхното прилагане. Такъв контрол се осъществява от административните съдилища, чиято правозащитна функция се реализира на две инстанции. В мотивите на президента се посочва, че премахването на втората инстанция намалява интензитета на защитата, необходима за гарантиране на околната среда като конституционно призната ценност. Отпадането на втората съдебна инстанция е мотивирано със съкращаване на времето за реализирането на обекти с национално стратегическо значение. Екологичното законодателство е превантивно насочено – да не настъпят непоправими екологични последици, гаранция за което е и съществуващото двуинстанционно съдебно производство. Президентът Радев изрази своята увереност, че Народното събрание ще намери добрия баланс между приоритетното и своевременно изграждане на значими стратегически обекти и контрола за спазване на законността. Агенция \"Фокус\" припомня: Промените в Закона за Опазване на околната среда, бе приет от парламента в края на първата му сесия - на 27 юли. Текстовете предвиждаха отпадане на втората инстанция при обжалването на ОВОС на големи инвестиционни проекти. Измененията бяха мотивирани от вносителите от ГЕРБ с това, че така няма да се бавят големи национални инфраструктурни обекти. Партии, сред които БСП, \"Зелените\" и други, поискаха обжалването на две инстанции да остане. От БСП  дори обмисляха да сезират Конституционния съд, тъй като в българското право няма дела, които да се водят само на една инстанция. От друга страна обаче Камарата на строителите в България призова Радев да остане само обжалването на една инстанция, за да се облекчат процедурите по реализация на големи инфраструктурни обекти. Пред \"Фокус\" председателят на ПК \"Екогласност\" Емил Георгиев съобщи, че в сряда в президентството ще бъде внесено писмо в подкрепа на промените и допълненията в Закона, приети в края на юли, защото  по думите му текстовете наистина създават предпоставки да бъде потърсена отговорност от всички онези, които досега са използвали околната среда за оръжие на висши интереси.", "date": "2017.08.08", "title": "Президентът Румен Радев наложи вето на промените в Закона за опазване на околната среда (ОБЗОР)"}
{"url": "http://www.focus-news.net/news/2017/08/08/2423865/stoyan-razhdavichki-kmet-na-selo-razhdavitsa-sazdadena-e-dobra-organizatsiya-pri-opazvaneto-na-selskostopanskata-produktsiya-po-selata.html", "text": "Създадена е добра организация при опазването на селскостопанската продукция по селата. Това каза пред Радио „Фокус” – Кюстендил Стоян Ръждавички, кмет на село Раждавица. По думите му в сезона, в който усилено се прибира продукцията от полето, се държи постоянна връзка с кварталните инспектори. С тях се провеждат съвместни мероприятия. \r\n„Когато има нещо, когато забележим опит за кражба или кражба, веднага сигнализираме”, каза Ръждавички. По думите му хората в малките населени места се познават и сами следят за навлизането на непознати лица в зеленчуковите градини и в други насаждения. Освен това се обръща внимание и на предпазването от пожари. На видими места в селата са поставени табели с противопожарните изисквания, както и забраните които трябва да се спазват в този сезон.\r\nВенцеслав ИЛЧЕВ", "date": "2017.08.08", "title": "Стоян Ръждавички, кмет на село Раждавица: Създадена е добра организация при опазването на селскостопанската продукция по селата"}
{"url": "http://www.focus-news.net/news/2017/08/08/2423866/boks-sevda-asenova-si-osiguri-pone-bronzov-medal-na-parvenstvoto-po-boks-za-zheni-v-italiya.html", "text": "Севда Асенова, която е европейска шампионка по бокс от София 2016, ще получи поне бронзов медал от първенството на ЕС за жени, което се провежда в италианския град Каша. Българката спечели срещу французойката Уриа Джалу в категория до 48 кг. Полякинята Адриана Марчевска ще бъде съперничка на Севда Асенова на полуфиналите.", "date": "2017.08.08", "title": "Бокс: Севда Асенова си осигури поне бронзов медал на първенството по бокс за жени в Италия"}
{"url": "http://www.focus-news.net/news/2017/08/08/2423867/veliko-tarnovo-chetiri-sluchaya-na-salmoneloza-v-organizirani-detski-kolektivi-ot-grada-sa-registrirani-prez-yuli.html", "text": "Четири случая на носителство на салмонелоза в организирани детски колективи от град Велико Търново са регистрирани през месец юли. Това съобщиха за Радио „Фокус“ – Велико Търново от Регионална здравна инспекция- Велико Търново. Случаите са установени след извършени микробиологични изследвания по повод заболели деца през месец юни. От началото на тази година случаите на салмонелоза са били 28, а за месец юли те са 7. За сравнение през юли миналата година е регистриран един случай. В края на май тази година в горнооряховското село Поликраище е регистриран епидемиологичен взрив от салмонелоза. От 32-ма души, които са участвали в семейна среща, 5-ма са били заразени. \r\nСалмонелозата е заразна токсикоинфекция, от която боледуват кучетата, котките, домашните и диви животни, и хората. Поразява тънкото черво и се причинява от бактерията Салмонела. Заразяването става след консумиране на сурово или полусурово месо и субпродукти. Попаднали в организма на животното, салмонелите се размножават и отделят ендотоксин – вещество, което причинява отравяне на организма.\r\nПрез месец юли във Великотърновска област са регистрирани 143 случая на остри заразни заболявания, спрямо 179 през месец юни. Най-висок е относителният дял на гастроентероколитите – 41.26% . Регистрираните въздушно-капкови инфекции през месец юли са 58, при 107 за месец юни. Чревните инфекции са 78. В сравнение, през месец юни са регистрирани 56 случая на чревни инфекции. Най-висока е заболеваемостта в общините Горна Оряховица, Велико Търново и Лясковец.\r\nПрез юли на територията на област Велико Търново е констатиран и един случай на епидемичен паротит, в Полски Тръмбеш. Седем са заболелите от туберкулоза – двама във Велико Търново, четирима – в Горна Оряховица, и един - в Свищов.\r\nНадежда КРЪСТЕВА", "date": "2017.08.08", "title": "Велико Търново: Четири случая на салмонелоза в организирани детски колективи от града са регистрирани през юли"}
{"url": "http://www.focus-news.net/news/2017/08/08/2423868/nina-stavreva-kmet-na-kavarna-ochakva-se-tekstat-na-zapovedta-s-koyato-vremenno-se-ogranichava-stopanskata-deynost-v-zashtitenata-zona-kaliakra-da-bade-pretsiziran.html", "text": "Очаква се текстът на заповедта, с която временно се ограничава стопанската дейност в защитената зона \"Калиакра\", да бъде прецизиран. Това каза в обзорното предаване „Това е България“ по Радио „Фокус“ кметът на Каварна Нина Ставрева. Тя подчерта, че едно от категоричните искания на протестните действия беше искането на незабавна отмяна на заповедта за забрана за земеделието и строителството в Добруджа. „Това, което се направи като извод от днешната среща, е че ще бъде прецизиран текстът на тази заповед, така че да не ощетява собственици. Това ще се случи след срещата, която предстои в края на седмицата с министър Нено Димов в Каварна. Аз поех ангажимент, след днешната среща да уведомя засегнатите страни на територията на Община Каварна, предполагам, че кметовете на Шабла и Балчик ще направят същото. Силно се надявам да бъде прецизиран текстът на заповедта. Надежда имам, но докато нямам реални действия и влезли в сила решения, не можем да говорим, че проблемът на добруджанци е решен“, обясни Нина Ставрева. Градоначалникът каза още, че един от изходите от ситуацията е ново картиране на „Натура 2000“ в присъствие на собствениците, което да се направи от международни експерти. Тя подчерта, че е поставила въпроса за незабавното приемане на общи устройствени планове на общините Каварна, Шабла и Балчик, защото нито една от тях няма такъв. Така ще се гарантира стратегическото развитие на района, както и развитието на крайморска Добруджа, каза още Ставрева.", "date": "2017.08.08", "title": "Нина Ставрева, кмет на Каварна: Очаква се текстът на заповедта, с която временно се ограничава стопанската дейност в защитената зона \"Калиакра\", да бъде прецизиран"}
{"url": "http://www.focus-news.net/news/2017/08/08/2423869/afp-zhurnalisticheski-organizatsii-i-grazhdani-ot-tsyal-svyat-podpisaha-petitsiya-za-puskaneto-na-svoboda-na-frenski-zhurnalist-koyto-be-zadarzhan-v-turtsiya.html", "text": "Журналистически асоциации и хиляди други подписаха онлайн петиция за пускането на свобода на френския журналист, който е задържан в Турция от 26 юли, предава AFP.\r\nЛуп Бюро, е поредният чуждестранен репортер, който има проблеми в Турция, след влошаването на отношенията между Анкара и европейските страни. Той бе задържан по обвинения във връзки с кюрдските „Отряди за народна самоотбрана“ (YPG).\r\nЖурналистът, е затворен в град Сирнак, близо до границата с Ирак, но адвокатът му Мартин Прадел заяви, че властите планират да го прехвърлят в затвор във Ван.\r\nПрехвърлянето би имало „катастрофален ефект“, заяви адвокатът.\r\nФренски журналистически профсъюзи, европейски и международни журналистически асоциации, „Репортери без граници“, както и френската „ТВ 5“ призовават Бюро да бъде пуснат на свобода.  Симеон Миланов", "date": "2017.08.08", "title": "AFP: Журналистически организации и граждани от цял свят подписаха петиция за пускането на свобода на френски журналист, който бе задържан в Турция"}
{"url": "http://www.focus-news.net/news/2017/08/08/2423870/granata-be-otkrita-pred-magazin-v-v-stolichniya-kv-mladost-3-obzor.html", "text": "Сигнал за открита граната в тревните площи пред магазин в „Младост“-3 е бил получен в МВР във вторник сутринта. На място веднага е изпратен полицейски екип, който отцепи района. Пристигналите служители на Специализирания отряд за борба с тероризма са извършили първоначален оглед, след което гранатата е иззета. Предстои експерти да установяват нейния вид и произход. По случая е образувано досъдебно производство.  Кметът на София Йорданка Фандъкова уточни, че боеприпасът е открит при работа на екипите по почистване на тревните площи. Заради обезопасяването му за кратко бе спряно движението на бул. „Александър Малинов” в района.", "date": "2017.08.08", "title": "Граната бе открита пред магазин в в столичния кв. \"Младост\"-3 (ОБЗОР)"}
{"url": "http://www.focus-news.net/news/2017/08/08/2423560/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Властите в северния германски град Бремен забраниха на про-иранска група да прави публично гласуване по улиците на града, по въпроса дали Израел се явява нелегална държава, пише The Jerusalem Post.\r\nСпоред съобщение от „Перото“ – група от активисти, привърженици на режима в Иран и провеждащи постоянни мероприятия срещу Израел в Германия – властите в Бремен „за разлика от действията на властите в Делменхорст и Хановер, не са позволили да показваме или да гласуваме за лозунга „Израел е нелегален“.\r\nМиналата година, „Перото“ е осъществило гласуване по същия въпрос в Делменхорст и Хановер, както и във федералния окръг Долна Саксония.\r\nОрганизацията, на чиято интернет страница  грее ликът на Аятолах Али Хаменей, е създадена през 2007 г. В официалната информация на интернет страницата те са написали, че „подкрепят Ислямската революция“.\r\n***\r\nПрезидентът на Турция Реджеп Таийп Ердоган е призовал челновете на управляващата „Партия на Справедливостта и развитието“(АКП) да вложат повече усилия за парламентарните и президентски избори през 2019 г., докато предвещаваше широка промяна в партийната организация, пише Hurryiet.\r\nПо време на изказването си на разширен управителен съвет на провинциално ниво в черноморската провинция Ризе, Ердоган е заявил, че изборите през 2019 г. ще са „най-предизвикателни“ в сравнение с всички предишни.\r\n„Видяхме колко беше трудно да минем над 50% от гласовете на референдума ( от 16 април ) и в предишните избори. Тази картина ни подсказва, че трябва сериозно да се готвим за 2019 г.“, допълни той.\r\nТурският президент повтори предупрежденията си, че вижда „умора“ сред някои партийни членове.\r\n„Много пъти казах, че виждам индикации на страхотна умора в някои от нашите организации. Трябва да се направи широкообхватна промяна в нашите организации и да се възползваме от този процес на предстоящият голям конгрес. Като председател на партията, аз съм решен да се справя с този въпрос. Ще продължим пътя си с приятели, които имат динамизма, който е нужен, за да отговорим на очакванията на нацията ни.“, допълни Ердоган.\r\nОсвен това, той е предупреди, че всички членове на АКП, на първо място трябва да съблюдават „националната и партийната кауза“.\r\n„Всеки член на партията, който се опитва да действа в стила на политическите барони от преди 25 години, ще се срещне със своите братя. Трябва да знаете това. Такава злоупотреба срещу партията е равносилна на злоупотреба с цялата Турция. Нашата страна се нуждае от нас и ние трябва да короноваме усилията си от последните 15 години, като постигнем целите си за 2023 година. Това очаква Турция от нас!“, подчерта Ердоган.\r\n***\r\nВъншните министри на страните от Асоциацията на страните от югоизточна Азия (АСЕАН) стигнаха до заключение, че икономическият растеж в Китай ще облагодетелства членовете на организацията и те очакват по-високо ниво на стратегическо партньорство със страната, пише китайският ежедневник China Daily, позовавайки се на взаимно комюнике на външните министри на страните от АСЕАН.\r\nАзиатските страни поздравяват Китай за нарастващата му роля в региона и очакват диалог на високо ниво и засилена икономическа интеграция с него.\r\nТе са изразили задоволството си от приетия „Протокол за изменение на Рамковото споразумение за всеобхватно икономическо сътрудничество и някои споразумения между АСЕАН и Китай“ и очакват бързата му ратификация от всички страни.\r\n2018 г. ще бъде 15-ата годишнина от установяването на стратегическото партньорство между Китай и АСЕАН и по този случай министрите са решили да я обозначат като „годината на АСЕАН и Китай за иноватация и съдействие“. Освен това, те са решили да формулират план, наречен „Визия 2030 за стратегическо партньорство между Китай и АСЕАН“, който трябва да бъде насочващ за бъдещите отношения между страните.\r\nВъпросът за Южнокитайско море:\r\nВ комюникето на външните министри е обърнато внимание и на ситуацията в Южнокитайско море. Там е отбелязано подобрение на ситуацията в спорното море, което е дало позитивни резултати за подобряването на съдействието между страните от целия регион.\r\nУчастниците в срещата са се разбрали да насърчават мирните инициативи, стабилността и просперитета в Южнокитайско море, което ще е от полза за всички страни.\r\nОсвен това министрите са приветствали приемането на рамков договор за „Код на пoведение“ в Южнокитайско море и успешната проба на гореща линия между външните министерства на всички засегнати страни, която има за цел да предотврати евентуални конфликти.\r\n***\r\nАдминистрацията на президента на САЩ Доналд Тръмп в момента обмисля дали да предостави смъртоносни оръжия на Украйна. Този потенциален ход цели да даде на Украйна военната възможност да нанася щети на руснаците и техните проксита, които организираха сепаратистки бунт в източния регион Донбас, като си мислят, че по този начин ще откажат Кремъл от продължаването на войната, пише The Washington Post.\r\nНай-вероятно резултатът от тези действия ще е обратен на очакванията. Ескалация на конфликта ще доведе до нови загуби на територия за Украйна и ще я принуди да направи концесии в политическо отношение. Русия има несъизмеримо военно превъзходство над Украйна. САЩ не бива да окуражават Украйна да се замесва в ескалираща конфронтация с Русия. Вашингтон е наясно, че Украйна няма да надделее в подобен конфликт.\r\nНеобходимостта да се дадат на Украйна смъртоносни оръжия – най-вероятно под формата на противотанкови оръжия – е разбираема. След 2014 г. руснаците окупираха и анексираха нелегално Крим, а освен това организираха въстание в Донбас, което отне повече от 10 хиляди живота. Още повече, че Русия предприе тези действия, за да блокира опитите на Украйна да напусне сферата на влияние на Москва и да се присъедини към Западния блок.\r\nПри тези обстоятелства, САЩ трябва да продължи да помага на Украйна да се защитава, като дава съвети за военни реформи и като тренира Въоръжените сили на Украйна. Защо трябва да се прави и следващата стъпка и да се дадат на Украйна смъртоносни оръжия?\r\nЗа незапознатите в темата – предположението, че руският президент Владимир Путин ще се откаже от Донбас, ако още няколко руски войници пристигнат в родината си в чували, е драматично заблуждение. Путин е майстор в манипулацията на руското обществено мнение, особено що се касае до украинския конфликт и трудно ще се откаже от провежданата политика, ако жертвите на конфликта се увеличат.\r\nНапротив, най-вероятно той ще удвои залога, като обвини САЩ и Украйна за повишената военна активност и ще предприеме ответни стъпки, които ще елиминират предимството, което Украйна може да получи от доставката на летални оръжия. До този момент руснаците ефективно се противопоставяха на военните успехи на Киев – в някои случаи, отговаряйки с разрушителен ефект. Когато украинските сили, през лятото на 2014 г., напреднаха в Донбас и завзеха стратегически разположения град Иловайск, Путин веднага извика на помощ силите за бързо реагиране, които нанесоха страховито поражение на украинците.\r\n***\r\nСлед повече от 10 години, прекарани в борба с ислямския тероризъм в Ирак, Афганистан и по други точки на света, армията на САЩ се опитва да си припомни уроците от Студената война, за да се противопостави успешно на евентуални заплахи от Русия в Източна Европа, територия, която преди беше защитавана от Червената армия, пише The New York Times.\r\nПромените, които войската трябва да направи, за да се противопостави на новите заплахи са широкообхватни. Стотици подготвени за война в пустинята танкове и бойни машини трябва да бъдат пребоядисани в тъмнозелено, за да се смесват с европейския ландшафт. Войниците, които са свикнали да оперират от големи, сигурни бази в Ирак и Афганистан, сега трябва да се учат да използват камуфлажни мрежи, за да прикрият позициите си. Освен това, те трябва да се научат да се разпръсват в малки групи, за да избегнат засичането си от модерни разузнавателни дронове, които могат да насочват ракетни атаки срещу военния персонал или командните постове.\r\nАмериканските войски тук няма да имат неограничено право на пътуване през въздушното пространство, нито приоритетен достъп по земя, както беше в речните долини на Ирак и планинските вериги на Афганистан. В днешна Европа границите имат значение преди всичко във военно отношение. Например, наскоро конвой за доставки на американската армия, който пренасяше муниции от Германия към Румъния, беше задържан на границата на Австрия за няколко дни, заради ограничение за преминаването на военни конвои по време на натоварения трафик за лятната ваканция.\r\nУчението, което продължи 10 дни и привлече 25 хиляди американски и съюзнически военнослужещи, се проведе на територията на три държави бивши членки на Варшавския Пакт – Унгария, Румъния и България – показа как ново поколение от висши военни командващи тренира обновени тактики и стратегии за противодействие срещу Съветските войски, танкове и артилерия, включително нощни въздушни нападения от стотици парашутисти. Командващите работят с младежи, които до момента са се изправяли основно срещу терористи, с техните партизански тактики, в Близкия Изток и Югоизточна Азия.", "date": "2017.08.08", "title": "Преглед на някои от основните теми в световния печат (Агенция „Фокус”)"}
{"url": "http://www.focus-news.net/news/2017/08/08/2423561/predstoyashti-sabitiya-v-stranata-za-8-avgust-agentsiya-fokus.html", "text": "***\r\nОт 11.00 часа в Министерски съвет премиерът Бойко Борисов ще проведе среща с всички заинтересовани страни по казуса със защитена зона „Комплекс Калиакра“. \r\n***\r\nОт 10.00 часа в зала на хотел „Бест Уестърн Експо“ министърът на икономиката Емил Караниколов официално ще раздаде допълнително сключените договори по процедура „Подкрепа за разработване на иновации от стартиращи предприятия“ на Оперативна програма „Иновации и конкурентоспособност“ 2014-2020 г. (ОПИК).\r\n***\r\nОт 09.45 часа в Националния пресклуб на БТА ще се състои брифинг на  Сдружение \"Диабет и предиабет\" - София, по повод старта на проекта BOOST 2017.\r\n***\r\nОт 10.00 часа 16 състав на Специализирания наказателен съд ще гледа делото срещу Иван И., Милен Д., обвинени в образуване и ръководене на организирана престъпна група.\r\n***\r\nОт 13.00 часа 11 състав на Специализирания наказателен съд ще гледа делото срещу Тодор И. и Дони Б., обвинени в образуване и ръководене на организирана престъпна група. \r\n***\r\nОт 14.00 часа 11 състав на Специализирания наказателен съд ще гледа делото срещу Йордан Й., Производство по чл.270 от НПК. \r\n***\r\nОт 15.00 часа 11 състав на Специализирания наказателен съд ще гледа делото срещу Веселин Р., Производство по чл.270 от НПК.\r\n***\r\nОт 10.00 часа Районен съд-Асеновград ще заседава по делото срещу Иван Ш., обвинен, е осъществил неправомерно присъединяване към електроразпределителната мрежа.\r\n***\r\nОт 19.00 часа на сцена „Мистрал” ще се проведе Празничен концерт на ПДО на ВМС, посветен на 138-та годишнина от създаването на ВМС.\r\n***\r\nОт 10.00 часа в залата на Община Бургас ще се проведе пресконференция за Фестивала на солта на тема „Вдъхновени от езерото“. \r\n***\r\nОт 11.00 часа в Община Бургас ще се порведе официалната пресконференция по повод XVII издание на международната регата „Кор Кароли“. Тази година Бургас е стартов за ветроходното състезание. \r\n***\r\nОт 18.30 часа пред Експо център \"Флора\" в Морската градина ще се състои концерт на Духов оркестър – Бургас.\r\n***\r\nОт 20.30 часа на сцената на Летния театър ще бъде представен трибютът на легендарната група \"Queen\" - \"Шоуто продължава\", който е част от тазгодишните Бургаски музикални празници \"Емил Чакъров\".\r\n***\r\nОт 19.00 часа пред паметник \"Асеневци\"- ще се състои водна битка - проява от сцена \"Арт лято\".\r\n***\r\nОт 19.30 часа в църква \"Свети Архангели Михаил и Гавраил\" ще бъде открито осмото издание на фестивала за камерна музика Arbanassi summer music\r\n***\r\nОт 17.30 часа пред ОДМВР-Видин ще се проведе протест на служителите на МВР.\r\n***\r\nОт 17.30 часа  в Музея на розата ще бъде открита изложба „Разрушение и съзидание” , посветена на майстор Колю Фичето.\r\n***\r\nОт 10.00 часа в зала 105 кметът Стефан Радев ще се срещне с Димитър Каразапрянов - златен медалист от световната олимпиада по биология, която се проведе в края на юли във Великобритания. \r\n***\r\nОт 11.00 часа в зала 315 на сградата на ОДМВР-Сливен директорът на ОДМВР-Сливен старши комисар Димитър Величков ще изнесе данни по дейността на дирекцията за първото шестмесечие на 2017 година и ще представи началника на Районно управление на МВР – Сливен. \r\n***\r\nОт 10.00 часа в Детски отдел на библиотека „Родина“ ще се проведе програма за лятна работа с деца.\r\n***\r\nОт 13.30 часа, в общинската зала 203, кметът на Стара Загора Живко Тодоров ще даде пресконференция във връзка с решението на ВКС относно изпълнения проект за благоустрояване на кв. \"Железник\".\r\n***\r\nОт 20.30 часа на градския площад в Община Царево ще се проведе Концерт на Български спортен тотализатор.\r\n*** \r\nОт  17.30 чaca в Чепеларе щe бъдaт пoднeceни вeнци и цвeтя пред  пaмeтниĸa нa зaгинaлитe във вoйнитe чeпeлapци пo пoвoд 180 гoдини oт ocвeщaвaнeтo му.", "date": "2017.08.08", "title": "Предстоящи събития в страната за 8 август (Агенция „Фокус”)"}
{"url": "http://www.focus-news.net/news/2017/08/08/2423562/afp-broyat-na-postradalite-pri-bombenoto-napadenie-v-pakistan-e-dostignal-34-dushi.html", "text": "Броят на пострадалите при бомбеното нападения в пакистанския град Лахор, е достигнал 34 души, предава AFP. \r\n„Експлозивен материал е бил поставен в камион, който е бил натоварен с плодове“, съобщиха местните власти. \r\n„Поне 34 души са пострадали, повечето от тях са били минувачи“, уточниха властите, допълвайки, че ранените са били приети в две болници.\r\nВече е започнато разследване по случая, за да се установи как и кога камионът е пристигнал в района.  Мария Динкова", "date": "2017.08.08", "title": "AFP: Броят на пострадалите при бомбеното нападение в Пакистан е достигнал 34 души"}
{"url": "http://www.focus-news.net/news/2017/08/08/2423563/nezavisimaya-gazeta-phenyan-e-gotov-da-izpolzva-yadreno-orazhie-sreshtu-sasht.html", "text": "По време на конференцията на страните от АСЕАН (Асоциацията на държавите от Югоизточна Азия) САЩ и техните съюзници настояваха действията на Северна Корея да бъдат осъдени, пише „Независимая газета“. Но държавите членки на Асоциацията предпочетоха да оставят вратата отворена за диалог. На свой ред министърът на външните работи на Северна Корея Ли Йон Хо отбеляза, че Пхенян няма намерение да заплашва друга държава освен САЩ, стига тя да не се присъедини към американските военни действия. В тази връзка не може да се очаква скоро да се разреши конфликтът около Северна Корея. \r\nМеждувременно Съветът за сигурност на ООН прие нови санкции срещу Пхенян. Константин Асмолов, водещ научен сътрудник в Института за Далечния Изток към Руската академия на науките, коментира ситуацията. Той отбеляза, че „резолюцията налага на Северна Корея ограничения. Но трябва да се има предвид, че най-сериозните въпроси, заради които САЩ настояваха за този проект за резолюция, бяха блокирани от Русия и Китай. Не беше одобрена забраната за износ на работна ръка и петролното ембарго“. Що се отнася до забрана за износ от Северна Корея на въглища, желязо и морски продукти, то тук много неща ще зависят от Китай. Той контролира 70% от обема на търговията, затова е много вероятно някакво количество севернокорейски морски продукти да бъде обявено на външните пазари под марката Made in China, допълни специалистът.  Мария Динкова", "date": "2017.08.08", "title": "„Независимая газета“: Пхенян е готов да използва ядрено оръжие срещу САЩ"}
{"url": "http://www.focus-news.net/news/2017/08/08/2423564/tass-generalniyat-sekretar-na-oon-prizova-venetsueltsite-da-napravyat-vsichko-vazmozhno-za-razreshvane-na-krizata-v-stranata.html", "text": "Генералният секретар на ООН Антонио Гутереш призова венецуелците да предприемат всякакви усилия за намаляване на напрежението в страната и за започване на преговорите за разрешаването на вътрешнополитическата криза, заяви в понеделник официалният представител на генералния секретар Стефан Дюжарик, предава ТАСС. \r\n„Генералният секретар внимателно следи развитието на събитията във Венецуела. В този изключително важен за бъдещето на страната момент той призовава всички венецуелци да предприемат всякакви усилия за намаляване на напрежението и започване на политически преговори“, подчерта Дюжарик.  Мария Динкова", "date": "2017.08.08", "title": "ТАСС: Генералният секретар на ООН призова венецуелците да направят всичко възможно за разрешване на кризата в страната"}
{"url": "http://www.focus-news.net/news/2017/08/08/2423565/sport-nik-kiryos-se-klasira-za-sledvashtiya-krag-na-tenis-turnira-v-monreal.html", "text": "Австриецът Ник Кирьос  надделя над сърбина Виктор Троицки в мач на тенис турнира в Монреал.  Кирьос записа успех в два сета, с 6:1, 2:6. \r\nМеждувременно французинът Лука Пуй отпадна от американеца Джаред Доналдсън с 6:7, 6:7, а холандецът Робин Хаасе победи  испанеца Алберт Рамос-Виньолас с 6:3 6:3.", "date": "2017.08.08", "title": "Спорт: Ник Кирьос се класира за следващия кръг на тенис турнира в Монреал"}
{"url": "http://www.focus-news.net/news/2017/08/08/2423566/bbc-poveche-ot-400-dushi-sa-arestuvani-pri-antiteroristichni-operatsii-v-malayziya.html", "text": "Повече от 400 души да били задържани при антитерористични операции  в Малайзия, съобщиха властите, предава BBC. \r\nПо-голямата част от арестуваните в столицата Куала Лумпур са граждани на Бангладеш, Индия  и Пакистан. Властите също така са иззели машини за фалшифициране на паспорти и малайзийски имиграционни документи. \r\nСигурността в града е засилена преди Игрите на Югоизточна Азия, които започват след седмица. \r\nВластите допълниха, че операциите са били насочени срещу всички с липсващи или фалшиви документи, както и срещу онези с предполагаеми връзки с терористични групировки в Сирия и Ирак.  Мария Динкова", "date": "2017.08.08", "title": "BBC: Повече от 400 души са арестувани при антитерористични операции в Малайзия"}
{"url": "http://www.focus-news.net/news/2017/08/08/2423567/opasno-vreme-visoki-temperaturi-gramotevichni-buri-i-gradushka-obzor.html", "text": "Оранжев код за опасно високи температури бе обявен за понеделник за цялата страна. Най-високата температура бе измерена в Сандански - 41 градуса. 39 градуса са измерени в Благоевград. В Карнобат, Елхово, Стара Загора, Пазарджик и Пловдив температурата е достигнала 38 градуса. Високите температури доведоха до здравни проблеми за чувствителни и болни хора, възрастни и деца. По данни от Пирогов 1 890 пациенти са преминали през Спешното отделение на лечебното заведение през почивните дни, заради горещото време, а от Центъра за спешна медицинска помощ (ЦСМП) – София отчитат, че повече 20 души са се почувствали зле на улицата или са колабирали заради жегите през деня. В Пловдив и Пазарджик също бяха регистрирани случаи с колабирали заради жегите хора. В Кюстендил двама възрастни припаднаха, докато чакаха да получат пенсията си. \r\nСлед високите температури последваха валежи и гръмотевични бури. Силна буря се разрази над столицата, като над западните квартали на града падна и градушка. Опасното време взе една жертва - 40-годишен работник почина, след като бе ударен от мълния на бул. „България“ в столицата. Мълния разцепи и стъблото на единствената секвоя в столичния парк „Заимов“. В столичната пожарна постъпиха над 40 сигнала за произшествия - предимно за паднали дървета и клони и частично наводнени улици в кварталите „Драгалевци“ и „Бояна“. Единични сигнали имаше и за кварталите „Гевгелийски“, „Западен парк“ и „Коньовица“. Паднало дърво временно затрудни движението по бул. „Черни връх“. Водачите да шофират с повишено внимание в тези райони. Общо шест екипа с 20 служители на СДПБЗН, съвместно с представители на Столичната община, работиха по отстраняване на последствията от силните валежи, придружени от градушка. Без електрозахранване заради бурята останаха част от южните квартали на София - вилна зона Симеоново-Драгалевци, Бояна. Авария в канализационната мрежа засегна южния вход на метростанция „Витоша“. При проливния дъжд водата е преляла от канализацията на около 20-30 метра над метростанцията и е засегнала вход, но не и перона на станцията, където се намират пътниците. Аварията не засегна движението на метрото, но нанесе материални щети и предстои подмяна на асфалтовата настилка в района на метростанцията, тъй като водата е влязла под асфалта и го е надигнала. Най-голямо количество валежи в днешния ден бе отчетено на Черни връх - 15 л/кв.м. В София са паднали 2 л/кв. м. дъжд, придружен с градушка. Валежи са отчетени на отделни места в Северна България, където количествата са по-ниски.\r\nОт НИМХ предупреждават, че горещото време продължава. Оранжев код за опасно високи температури е в сила за цялата страна и за 8 август. Прогнозират се опасни и особено опасни метеорологични явления. Съществува голяма вероятност за материални щети. Възможни са и човешки жертви. Високите температури могат да доведат до здравни проблеми за чувствителни и болни хора, възрастни и деца. Препоръчва се да се следят прогнозите и да се действа според съветите на властите. Съветват се хората да ходят със светли дрехи и шапки, да не се излизат в най-топлите часове на деня и винаги да носят вода със себе си. \r\nЗа вторник има екстремален индекс за пожароопасност е в сила за 7 области от страната - Видин, Благоевград, Хасково, Стара Загора, Сливен, Ямбол и Бургас. При тази степен на предупреждение са възможни бързо разпространяващи се много силни пожари с въвличане на дървесните корони. От НИМХ предупреждават, че пожарите са трудни за овладяване, като действията по погасяване са ограничени само по фланговете на пожара. Възможни са само индиректни действия, насочени срещу предните фронтове на пожарите. От МВР съобщават, че за последните три денонощия в страната са погасени над 630 пожара, над 80% от тях са в полски и горски територии и стърнища. В понеделник пожар възникна между селата Циклово и Вуково в община Бобошево. Огънят обхвана около 90 дка площ, от които 45 дка широколистна гора.", "date": "2017.08.08", "title": "Опасно време: Високи температури, гръмотевични бури и градушка (ОБЗОР)"}
{"url": "http://www.focus-news.net/news/2017/08/08/2423568/sport-barselona-specheli-za-40-ti-pat-trofeya-zhoan-gamper.html", "text": "Барселона спечели за 40-ти път трофея „Жоан Гампер“. Испанците победиха бразилския отбор Чапекоензе с 5:0 в мач, който се игра на стадиона „Камп Ноу“. \r\nРезултатът беше открит в 6-та минута от  Жерард Деулофеу. За успеха на домакините допринесоха също така Серхио Бускетс в 11-та минута и Лионел Меси в 28-та минута. През второто полувреме Луис Суарес и Денис Суарес отбелязаха две точни попадения за Барселона, съответно в 55-та и 74-та минута. \r\nВ неделя Барселона ще се изправи срещу Реал Мадрид за Суперкупата на Испания.", "date": "2017.08.08", "title": "Спорт: Барселона спечели за 40-ти път трофея „Жоан Гампер“"}
{"url": "http://www.focus-news.net/news/2017/08/08/2423569/izvestiya-v-damask-skoro-nyama-da-ostanat-teroristi.html", "text": "В Дамаск скоро няма да останат терористи, пише руският вестник „Известия“. Източници на изданието обясниха, че причината за това е създаването на зона на деескалация в района, а също така организационните промени в редиците на сирийската опозиция, контролиращата Източна Гупа. Според експерти сирийската столица за първи път от няколко години насам ще стане напълно спокойно място, а това ще бъде стъпка към разрешаването на конфликта в страната. \r\nВ Източна Гута скоро няма да останат представители на групировките, които са признати официално от международната общност за терористични, съобщиха пред руското издание източници от сирийската армия. Става дума преди всичко за организацията „Джебхат ан Нусра“, членовете на която планират скоро да я разпуснат. \r\n„Въоръжената опозиция настоява терористите или да напуснат Източна Гута, или да се присъединят към нейните отряди, отказвайки се от своята идеология. „Джебхат ан Нусра“ показва готовност да направи това“, коментира един от събеседниците на изданието.  Мария Динкова", "date": "2017.08.08", "title": "„Известия“: В Дамаск скоро няма да останат терористи"}
{"url": "http://www.focus-news.net/news/2017/08/08/2423570/prokuraturata-proveryava-zapovedta-na-ministara-na-okolnata-sreda-i-vodite-neno-dimov-za-zona-kaliakra-obzor.html", "text": "Върховна административна прокуратура проверява заповедта на министъра на околната среда и водите Нено Димов за забрана за земеделска дейност на територията на защитена зона „Комплекс Калиакра”. ВАП ще иска от министъра копия от административната преписка по издаване на посочената заповед и от документацията за защитена зона „Комплекс Калиакра“ в т. ч. и относно начина на създаването на картен материал и координатен регистър на границата на защитената зона. На база на тези данни прокуратурата ще вземе решение за последващите си действия. Решението на МОСВ бе обяснено с риск от загуби за държавата за стотици милиони евро под формата на санкции от ЕС. Според министъра на околната среда казусът датира от 2002 година. Той обясни, че заповедта, която въведе забрани за определени дейности на територията на природно местообитание 62СО Понто-сарматски степи от защитена зона „Комплекс Калиакра“, част от европейската мрежа Натура 2000, е издадена след преговори с Европейската комисия във връзка с осъдително решение на Съда на Европейския съюз срещу България по казуса \"Калиакра\". По думите му целта на преговорите с Европейската комисия е била да се ограничат максимално щетите от недалновидни управленски решения, взети от правителството на Тройната коалиция и министър Джевдет Чакъров, които са заложили бомба със закъснител, възлагайки на зелени организации да направят картирането на земите, които ще попаднат в „Натура“, а не на реномирани научни организации, както са направили другите страни от ЕС. Нено Димов поясни, че районът е очертан от екоорганизациите и приет с решение на Министерски съвет през 2007 г. и е даден на ЕК, а още на следващата година по сигнал на зелените, ЕК завежда две дела - през юни 2008 г. и през късната есен на 2008 г. по неспазване на района като „Натура“. По думите му последната част на тази бомба със закъснител е от март месец тази година, когато служебното правителство, оглавявано от проф. Огнян Герджиков поема ангажимента да издаде тази заповед за забрана като спешна мярка, за да не преминем към ефективни санкции, но не изпълнява това обещание.\r\nЗаповедта на министъра на околната среда и водите предизвика протести от страна на жителите на Каварна, Шабла и Балчик, към които се присъединиха и живеещите в Несебър, Обзор, Бургас и Ахтопол. Причината за недоволството на местното население бе опасението, че забраната ще навреди на основния му поминък – земеделие, туризъм и риболов. На противоположната позиция застанаха еколози, според които хората са подведени и поминъкът им няма да бъде отнет, напротив ще бъде запазен, а целта е земеделските земи да не се застрояват. След двудневни протести премиерът Бойко Борисов обяви, че заповедта ще бъде ревизирана. \r\nВъв връзка с образуваната от държавното обвинение проверка от Гражданска инициатива \"Да спасим Крайморска Добруджа\" благодариха на главния прокурор Сотир Цацаров за това, че е чул „справедливите искания на добруджанци“. В изпратено до медиите становище Движението отбелязва, че е крайно време този казус, в който са заложници много местни земеделци, производители, хотелиери, овощари и рибари, да бъде разплетен и ще бъдат благодарни ако и държавните институции, в лицето на министър Нено Димов и с подкрепата на премиера Бойко Борисов, се намери справедливост за добруджанци и за всички български граждани, пострадали от \"еко\" манипулациите.\r\nВ понеделник министър-председателят обсъди в телефонен разговор с комисаря по околна среда, морско дело и рибарство Кармену Вела ситуацията в България след издаването на заповедта на министър Нено Димов. Двамата се обединиха около позицията, че решението на Съда на Европейския съюз трябва да се изпълни. По време на разговора бе посочено, че българските власти трябва да идентифицират подходящите мерки и начини, с които това да стане. Подчертано бе, че европейското законодателство в областта на „Натура 2000” не забранява икономически дейности, включително земеделие, и ще се търсят варианти как решението да бъде приложено, така че да не бъдат ощетени засегнатите от него хора в района на крайморска Добруджа.\r\nЕвропейската комисия и българското правителство са в добър диалог по темата и полагат усилия за намиране на оптималния компромис за защита и на природата, и на интересите на хората в този край на България, е отбелязано в разговора.\r\nКомисар Вела приветства усилията на министър-председателя да събере всички заинтересовани страни по случая в търсене на решение. Той също така отбеляза доброто сътрудничество и усилията на министър Димов. \r\nПремиерът Борисов покани комисар Кармену Вела заедно с еврокомисаря по регионална политика Корина Крецу да посетят България и на място да се запознаят с мерките, които са взети за опазване на защитените територии.\r\nЗа вторник е насрочена среща на министър-председателя за решаване на проблемите около защитена зона \"Комплекс Калиакра\". На нея ще бъде обсъдена ситуацията, възникнала след осъдителното решение срещу България на Съда на Европейския съюз и да се постигне възможно най-правилно решение за всички страни и за държавата. \r\n„Ако дадем тон за единност и за няколко стъпки за решаване на проблема, затова апелирам към всички, аз мисля, че ще успеем да намерим работещ механизъм“, заяви в понеделник премиерът Бойко Борисов, след като протестиращите, заявиха че не искат да седнат на една маса със създателите на Натура 2000. „Ще ги разделим в Министерски съвет на две зали, но в крайна сметка всички сме българи и всички имаме желание да решим този проблем. Така че, колкото и да не ни е приятно на един или на друг в края на краищата е хубаво да седнем и да решим заедно въпроса“, посочи още Борисов.", "date": "2017.08.08", "title": "Прокуратурата проверява заповедта на министъра на околната среда и водите Нено Димов за зона „Калиакра” (ОБЗОР)"}
{"url": "http://www.focus-news.net/news/2017/08/08/2423571/kommersant-rusiya-ostava-v-syankata-na-kitay-za-stranite-ot-yugoiztochna-aziya.html", "text": "В понеделник министърът на външните работи на Русия Сергей Лавров разговаря със своите колеги в кулоарите на срещата на АСЕАН (Асоциацията на страните от Югоизточна Азия), пише „Коммерсант“. Той участва във всички възможни форуми: включително на Регионалния форум за сигурност и на Източноазиатската среща на върха Сред основните обсъждани теми бяха въпросите за сигурността и по-конкретно последствията от политиката на Китай, която повечето от държавите членки на АСЕАН смятат за експанзионистична.  \r\n„Държавите от региона все повече възприемат Русия не като независим актьор, а като държава, оставаща в сянката на политиката на Китай. Но на практика това не е съвсем така. Например, Русия продължава да търгува с оръжие с Виетнам, тъй като това отговаря на нейните търговски интереси. Въпреки че това въобще не се харесва на китайците“, обясни ръководителят на азиатската програма към Московския център Александр Габуев. \r\nСега няма перспективи за сериозни промени в курса, който от Москва очакват страните от Югоизточна Азия, смята експертът. „В Югоизточна Азия нямаме интереси, които биха могли да се сравнят по мащаб с такова партньорство, каквото те имат Китай“, обясни Габуев.  Мария Динкова", "date": "2017.08.08", "title": "„Коммерсант“: Русия остава в сянката на Китай за страните от Югоизточна Азия"}
{"url": "http://www.focus-news.net/news/2017/08/08/2423572/sport-feyt-kipiegon-specheli-zlatniya-medal-na-1500-metra.html", "text": "Кенийката Фейт Кипиегон спечели златния медал на 1500 метра на световното първенство по лека атлетика, което се провежда в Лондон. Тя успя да измине разстоянието за 4 минути и 2 секунди и 59 стотни.  \r\nВтора финишира американката Дженифър Симпсън, а бронзът отиде при Кастър Семеня от ЮАР.", "date": "2017.08.08", "title": "Спорт: Фейт Кипиегон спечели златния медал на 1500 метра"}
{"url": "http://www.focus-news.net/news/2017/08/08/2423573/afp-mashtabna-kiberataka-sreshtu-venetsuelski-uebsaytove.html", "text": "В понеделник десетки венецуелски уебсайтове, много от които принадлежат на държавни институции, станаха жертва на кибератаки, предава AFP. \r\nОсновната цел на хакерите са били уебсайтовете на правителството, Върховния съд и законодателната власт. Чрез кибератаката хакерите дават своята подкрепа за въоръжената въстаническа групировка, която в края на миналата седмица атакува военна база в латиноамериканската страна. \r\nСайтове на частни компании също са били засегнати, включително доставчика на телефонни услуги Digital.  Мария Динкова", "date": "2017.08.08", "title": "AFP: Мащабна кибератака срещу венецуелски уебсайтове"}
{"url": "http://www.focus-news.net/news/2017/08/08/2423574/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "***\r\nПо време на конференцията на страните от АСЕАН (Асоциацията на държавите от Югоизточна Азия) САЩ и техните съюзници настояваха действията на Северна Корея да бъдат осъдени, пише „Независимая газета“. Но държавите членки на Асоциацията предпочетоха да оставят вратата отворена за диалог. На свой ред министърът на външните работи на Северна Корея Ли Йон Хо отбеляза, че Пхенян няма намерение да заплашва друга държава освен САЩ, стига тя да не се присъедини към американските военни действия. В тази връзка не може да се очаква скоро да се разреши конфликтът около Северна Корея. \r\nМеждувременно Съветът за сигурност на ООН прие нови санкции срещу Пхенян. Константин Асмолов, водещ научен сътрудник в Института за Далечния Изток към Руската академия на науките, коментира ситуацията. Той отбеляза, че „резолюцията налага на Северна Корея ограничения. Но трябва да се има предвид, че най-сериозните въпроси, заради които САЩ настояваха за този проект за резолюция, бяха блокирани от Русия и Китай. Не беше одобрена забраната за износ на работна ръка и петролното ембарго“. Що се отнася до забрана за износ от Северна Корея на въглища, желязо и морски продукти, то тук много неща ще зависят от Китай. Той контролира 70% от обема на търговията, затова е много вероятно някакво количество севернокорейски морски продукти да бъде обявено на външните пазари под марката Made in China, допълни специалистът.\r\n***\r\n В Дамаск скоро няма да останат терористи, пише руският вестник „Известия“. Източници на изданието обясниха, че причината за това е създаването на зона на деескалация в района, а също така организационните промени в редиците на сирийската опозиция, контролиращата Източна Гупа. Според експерти сирийската столица за първи път от няколко години насам ще стане напълно спокойно място, а това ще бъде стъпка към разрешаването на конфликта в страната. \r\nВ Източна Гута скоро няма да останат представители на групировките, които са признати официално от международната общност за терористични, съобщиха пред руското издание източници от сирийската армия. Става дума преди всичко за организацията „Джебхат ан Нусра“, членовете на която планират скоро да я разпуснат. \r\n„Въоръжената опозиция настоява терористите или да напуснат Източна Гута, или да се присъединят към нейните отряди, отказвайки се от своята идеология. „Джебхат ан Нусра“ показва готовност да направи това“, коментира един от събеседниците на изданието.\r\n***\r\nВ понеделник министърът на външните работи на Русия Сергей Лавров разговаря със своите колеги в кулоарите на срещата на АСЕАН (Асоциацията на страните от Югоизточна Азия), пише „Коммерсант“. Той участва във всички възможни форуми: включително на Регионалния форум за сигурност и на Източноазиатската среща на върха Сред основните обсъждани теми бяха въпросите за сигурността и по-конкретно последствията от политиката на Китай, която повечето от държавите членки на АСЕАН смятат за експанзионистична.  \r\n„Държавите от региона все повече възприемат Русия не като независим актьор, а като държава, оставаща в сянката на политиката на Китай. Но на практика това не е съвсем така. Например, Русия продължава да търгува с оръжие с Виетнам, тъй като това отговаря на нейните търговски интереси. Въпреки че това въобще не се харесва на китайците“, обясни ръководителят на азиатската програма към Московския център Александр Габуев. \r\nСега няма перспективи за сериозни промени в курса, който от Москва очакват страните от Югоизточна Азия, смята експертът. „В Югоизточна Азия нямаме интереси, които биха могли да се сравнят по мащаб с такова партньорство, каквото те имат Китай“, обясни Габуев.", "date": "2017.08.08", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2017/08/08/2423575/premierat-boyko-borisov-darzhavata-e-zagubila-miliardi-ot-razboynicheska-privatizatsiya-obzor.html", "text": "Не е честно да събираме пари за инфраструктура, пенсии и заплати, а да плащаме за стари бакии. Това каза пред журналисти министър-председателят Бойко Борисов при посещението си в бившия завод „Полимери“ – Девня. За утилизацията на трихлоретана от държавния бюджет са осигурени близо 15 млн. лв. Премиерът отбеляза, че всичко в завод „Полимери“ е разграбено и унищожено, собствениците имат „Мерцедеси-Майбах“ и дават оценка за работата на правителството. Премиерът определи приватизацията като разбойническа, защото държавата е загубила милиарди и продължава да плаща, накрая активите отиват за частниците, а вредният отпадък и утилизацията остават за данъкоплатеца. Борисов допълни, че делата са в напреднала фаза и изрази увереност, че главният прокурор ще направи така, че от срещу неизвестен извършител, каквото е в момента ограбването на цял завод, гордост на Балканите, да има известен. Според премиера в държавата има десетки подобни случаи, които носят много по-големи щети от всичко останало, а „Полимери\" е пример за историята на българския преход. С тях трябва да се занимае новият антикорупционен орган. \r\nОбластният управител Стоян Пасев, който придружаваше премиера, заяви, че държавата ще търси овъзмездяване за отпуснатите 15 млн. лв. за утилизация на опасния трихлоретан. След като бъде направено първото авансово плащане, държавата ще се присъедини към несъстоятелността и ще се нареди на опашката на кредиторите. Според Пасев в този завод за продажба не е останало почти нищо. Безопасността на процеса е гарантирана, като към тръжната процедура са заложени и технически обезпечения. Опасното вещество ще бъде изнесено от територията на завода с комбиниран превоз, като извозването от завода до жп линиите ще се осъществи с цистерна. Тази седмица ще бъде отворена акредитивна сметка, която се открива за съхранение на пари за разплащане на клиента на банката с трето лице. Сумата се освобождава при изпълнение на определените условия, поставени при откриването на акредитива. Фирмата-изпълнител е уверила, че в срок от десет месеца ще извърши утилизация. Първите два месеца са гратисни - за нотификации. Документите са необходими за преминаване на опасното вещество през границите на различните държави от Европейския съюз. Около 2600 кубика трихлоретан се съхраняват към момента в здравия резервоар, осигурено е 24-часово видеонаблюдение на обекта. \r\nЗа \"Фокус\" областният управител на Варна коментира, че сключеният договор за обществена поръчка с фирмата-изпълнител предвижда в срок от 10 месеца да бъде обезвредено опасното вещество трихлоретан, което престоява в завод „Полимери“- Девня. По думите му договорът влиза в сила от последното плащане, което е извършено през миналата седмица. Според него оптимистичният вариант е някъде в края на септември или октомври да започне извозване на веществото от завода, тъй като има двумесечен срок за набавяне на необходимата документация за преминаване то му през различните европейски държави. Пасев допълни, че трихлоретанът, който се съхранява, застрашава населението не само на Девня, но на Провадия и Варна. По думите му при запалване на веществото се отделя силно отровен летлив газ, а при попадане в питейна вода, ще причини екологична катастрофа в цялото Варненско езеро, допълни областният управител.", "date": "2017.08.08", "title": "Премиерът Бойко Борисов: Държавата е загубила милиарди от разбойническа приватизация (ОБЗОР)"}
{"url": "http://www.focus-news.net/news/2017/08/08/2423576/the-times-za-parvi-pat-ot-2011-g-germaniya-varna-migranti-v-gartsiya.html", "text": "За първи път от 2011 г., Германия върна бежанци в Гърция, пише вестник The Times.  \r\nПочти 400 души са върнати във връзка с разпоредбите на Дъблинското споразумение, според което молбите за убежище трябва да бъдат подадени в първата държава от Европейския съюз, в която мигрантите са влезли. \r\nПроблемът при прилагането на Дъблинската система доведе до прилив на мигранти през 2015 г. и 2016 г., когато повече от един милион бежанци преминаха през Гърция, за да стигнат до Германия. \r\nПрез декември Европейската комисия обяви, че правните и хуманитарните условия в Гърция са се подобрили значително и балканската държава може да се смята за безопасно място за връщане на бежанците.  Мария Динкова", "date": "2017.08.08", "title": "The Times: За първи път от 2011 г. Германия върна мигранти в Гърция"}
{"url": "http://www.focus-news.net/news/2017/08/08/2423577/the-guardian-prez-sledvashtite-sedmitsi-britanskoto-pravitelstvo-shte-razkrie-detayli-okolo-pregovornata-strategiya-za-brekzit.html", "text": "През следващите седмици министър-председателят на Великобритания Тереза Мей ще разкрие подробности около стратегията относно преговорите за Брекзит, пише вестник The Guardian. \r\nВ понеделник британското правителство потвърди, че редица документи ще бъдат публикувани. Така британските власти ще се опитат да оборят критиките за това, че Обединеното кралство не е достатъчно подготвено за разговорите с Брюксел и не успява да представи пред Европейския съюз своята позиция.  \r\nОт дълго време бизнесът оказва натиск върху британските власти, настоявайки за повече яснота около предложенията на Лондон за заменянето на митническия съюз, който позволява лесен трансфер на стоки през границите на държавите членки на блока. \r\nДо момента Мей единствено уточни, че иска да напусне митническия съюз, за да подпише споразумения за свободна търговия с други държави, за да постигне „безпрепятствена търговия“.  Мария Динкова", "date": "2017.08.08", "title": "The Guardian: През следващите седмици британското правителство ще разкрие детайли около преговорната стратегия за Брекзит"}
{"url": "http://www.focus-news.net/news/2017/08/08/2423578/sport-gael-monfis-naddelya-nad-stiv-dzhonsan-s-26-76-61.html", "text": "Французинът Гаел Монфис надделя над американеца Стив Джонсън с 2:6, 7:6, 6:1 в мач от тенис турнира в Монреал. С тази победа Монфис се класира за втория кръг от състезанието. \r\nНеговият следващ съперник ще бъде японецът Кей Нишикори.", "date": "2017.08.08", "title": "Спорт: Гаел Монфис надделя над Стив Джонсън с 2:6, 7:6, 6:1"}
{"url": "http://www.focus-news.net/news/2017/08/08/2423579/daily-express-harvatiya-i-sarbiya-sa-na-praga-na-targovska-voyna.html", "text": "Хърватия и Сърбия са изправени пред търговска война във връзка с данъците върху вноса на плодове и зеленчуци, пише вестник Daily Express. Спорът между двете държави се разгоря, след като Загреб увеличи с 220% таксите за вноса на плодове и зеленчуци от Сърбия. \r\nХърватските власти обясниха, че причината за решението е  необходимостта от подобряване на качеството на вносните стоки и не цели да навреди на икономическите отношения със съседните държави. Освен това страната допълни, че спазването на европейските стандартите на ЕС и защитата на потребителите  са сред основните причини за промените. \r\nМеждувременно министри от Сърбия, Македония и Черна гора, както и от Босна и Херцеговина  се срещнаха в Сараево и обсъдиха въпроса.  „Тези мерки са напълно протекционистични в икономически смисъл. В политически аспект те са популистки и не могат да бъдат оправдани, те не са в духа на добрите съседски отношения“, отбеляза сръбският министър на търговията Расим Ляич. \r\nМинистрите от четирите балкански държави призоваха Загреб да отмени решението си и поискаха Европейската комисия да се намеси, за да разреши въпроса, който според тях нарушава принципите на свободна търговия.  Мария Динкова", "date": "2017.08.08", "title": "Daily Express: Хърватия и Сърбия са на прага на търговска война"}
{"url": "http://www.focus-news.net/news/2017/08/08/2423580/the-telegraph-aviatsionnite-i-zhelezopatnite-kompanii-vav-velikobritaniya-shte-badat-globyavani-ako-ne-podobryavat-svoite-it-sistemi.html", "text": "Авиационните и железопътните компании във Великобритания, които обвиняват сривовете в компютърните си системи за причиненото неудобство на пътниците, ще плащат големи глоби според новите планове на правителството, пише вестник The Telegraph. \r\nБританските власти искат да принудят организациите, които осигуряват „важни услуги“ в областта на транспорта, енергетиката и здравеопазването, да подобрят своите информационни системи. \r\nОнези компании, които претърпят сривове, защото не са положили достатъчно усилия да защитят системите си, ще трябва да плащат глоби до 17 млн. паунда. Освен това компаниите ще бъдат глобявани, ако не могат да се предпазят от кибератаки. \r\nМерките се предприемат, след като десетки хиляди пътници на „Бритиш еъруейс“ бяха засегнати от закъсненията и отменянето на полети през банковите почивни дни заради проблеми с компютърната система на компанията.  Мария Динкова", "date": "2017.08.08", "title": "The Telegraph: Авиационните и железопътните компании във Великобритания ще бъдат глобявани, ако не подобряват своите ИТ системи"}
{"url": "http://www.focus-news.net/news/2017/08/08/2423581/rekonstruktsiyata-na-stolichniya-bulevard-knyaz-al-dondukov-shte-priklyuchi-do-kraya-na-mesets-oktomvri-obzor.html", "text": "Реконструкцията на бул. „Княз Ал. Дондуков“ ще приключи до края на месец октомври. Това съобщи кметът на София Йорданка Фандъкова, която инспектира изпълнението на участъка. Пред журналисти тя обясни, че именно това е най-тежкият обект от строителната програма на столицата през тази година. По думите ѝ обаче обектът се изпълнява в график – работи се с удължено работно време, за да може до края на октомври да бъде изцяло готов. Фандъкова обясни, че очаква до средата на септември първият етап (участъкът от Министерски съвет до ул. „Г.С. Раковски”) да бъде готов и да се пусне изцяло движението, след което да се спре трафикът в участъка от ул. „Г.С. Раковски” до бул. „Васил Левски”. Според нея, за да бъде извършено качествено реновирането на участъка по булеварда е било взето решение да бъде положена циментова стабилизация под паважната настилка, отгоре пясъчна основа и тогава вече да бъдат подредени паветата. \r\nФандъкова уточни, че е пуснато движението по ул. „Кракра”, но екипи на „Софийска вода” работят в участъка от ул. „Кракра” до бул. „Васил Левски”. По думите ѝ движението на трамваите ще е изцяло спряно след средата на август, за да може да се реконструират и трамвайните линии. Тя посочи, че към момента се работи, въпреки много високите температури. \r\nЙорданка Фандъкова коментира и казуса около исканията на собствениците на магазини по ул. „Шандор Петьофи“ да плащат за синя и зелена зона колкото живущите в района – под 300 лв. на месец. Тя обясни, че целта на зелената и синята зона е облекчаване на движението в центъра на града, а не да има повече екипи на Центъра на градска мобилност (ЦГМ). По думите ѝ постоянно има искания за промени, като Общинският съвет е компетентен да разглежда всяко едно предложение и да взема решение. Тя допълни, че трябва да се направи всичко възможно и всички да проявяват разбиране, за да има максимално свиване на движението в центъра, предвид желанието на мнозина за по-чист въздух и намаляване на трафика. Кметът на София уточни, че именно затова инвестират в градския транспорт, в неговото качество и в същото време подреждат чрез синята и зелена зона паркирането в особено натоварените райони, за да постигнат поставената цел – живот в една по-добра градска среда. \r\nСтоличният градоначалник обърна внимание и на протестите на жителите на село Владая и кв. \"Княжево\" с искане за осигуряване на транспорта и пътната безопасност. Фандъкова увери, че всички конкретни искания се разглеждат и ще продължат да ги разглеждат. По думите ѝ тези, по които ще се постигне разбиране и експертите са съгласни – ще бъдат направени. Тя обясни, че в понеделник сутринта е разговаряла с председателя на комисията по транспорт към СОС Екатерина Йорданова, като е станало ясно, че ще се проведат срещи с протестиращите. По думите ѝ исканията на жителите на Владая са различни от тези на \"Княжево\", като част от тях вече са изпълнени. Тя уточни, че е била възстановена линия №58, която обслужва само Владая, като освен това са подменени автобусите с по-нови. Фандъкова увери, че разписанието им е направено съгласно техните искания. \r\nОт думите ѝ стана ясно още, че е възложила да се разговаря с областния управител и да се обяви нова процедура за осигуряване на маршрутка, тъй като на последния конкурс не се е явил никой и сега има възможност за обявяване на концесия за такава линия. Фандъкова подчерта, че инвестициите, които правят във Владая, са много големи – ремонтирана е детска градина, санирано е училище, построена е църква. По думите ѝ грижата към Владая не е спирала. \r\nПо отношение на протестите в кв. \"Княжево\", Фандъкова коментира, че предстои среща с кмета на район „Витоша”, на която ще чуят и техните искания. Тя посочи, че кварталът се обслужва с трамвай, който е с най-честия интервал, на който предстои цялостна реконструкция на трамвайната линия. \r\nИнна ПЕЙЧЕВА", "date": "2017.08.08", "title": "Реконструкцията на столичния булевард „Княз Ал. Дондуков“ ще приключи до края на месец октомври (ОБЗОР)"}
{"url": "http://www.focus-news.net/news/2017/08/08/2423582/balgariya-komentari-v-svetovnite-medii-ucheniyata-na-voyskite-na-sasht-v-balgariya-vrashtat-spomenite-za-studenata-voyna-doverieto-na-balgarskite-potrebiteli-se-e-povishilo-zoran-zaev-prevarna-balgarskiya-premier-v-tsar-boris-obedinitel-agentsiya-fokus.html", "text": "***\r\nСлед повече от 10 години, прекарани в борба с ислямския тероризъм в Ирак, Афганистан и по други точки на света, армията на САЩ се опитва да си припомни уроците от Студената война, за да се противопостави успешно на евентуални заплахи от Русия в Източна Европа, територия, която преди беше защитавана от Червената армия, пише The New York Times.\r\nПромените, които войската трябва да направи, за да се противопостави на новите заплахи са широкообхватни. Стотици подготвени за война в пустинята танкове и бойни машини трябва да бъдат пребоядисани в тъмнозелено, за да се смесват с европейския ландшафт. Войниците, които са свикнали да оперират от големи, сигурни бази в Ирак и Афганистан, сега трябва да се учат да използват камуфлажни мрежи, за да прикрият позициите си. Освен това, те трябва да се научат да се разпръсват в малки групи, за да избегнат засичането си от модерни разузнавателни дронове, които могат да насочват ракетни атаки срещу военния персонал или командните постове.\r\nАмериканските войски тук няма да имат неограничено право на пътуване през въздушното пространство, нито приоритетен достъп по земя, както беше в речните долини на Ирак и планинските вериги на Афганистан. В днешна Европа границите имат значение преди всичко във военно отношение. Например, наскоро конвой за доставки на американската армия, който пренасяше муниции от Германия към Румъния, беше задържан на границата на Австрия за няколко дни, заради ограничение за преминаването на военни конвои по време на натоварения трафик за лятната ваканция.\r\nУчението, което продължи 10 дни и привлече 25 хиляди американски и съюзнически военнослужещи, се проведе на територията на три държави бивши членки на Варшавския Пакт – Унгария, Румъния и България – показа как ново поколение от висши военни командващи тренира обновени тактики и стратегии за противодействие срещу Съветските войски, танкове и артилерия, включително нощни въздушни нападения от стотици парашутисти. Командващите работят с младежи, които до момента са се изправяли основно срещу терористи, с техните партизански тактики, в Близкия Изток и Югоизточна Азия.\r\n***\r\nПотребителското доверие на българите е било по-високо с 1,6% през юли, в сравнение с април 2017 г., предаде International Balkan News Assosiation, позовавайки се на редовното изследване за тримесечието на Националния статистически институт(НСИ) на България.\r\nИндикаторът за потребителското доверие през юли 2017 г. е с 3,9% по-високо на годишна база, споделиха от НСИ на 7 август.\r\nВ сравнение с април т.г., то бележи растеж за българите в градовете и селските райони, съотетно с 1,2% и 2,8%\r\nСъщевременно, прогнозите за консумацията в България за следващите 12 месеца са по-малко негативни в сравнение с предишното изследване на НСИ.\r\nСпоред института, българите продължават да смятат, че през последните 12 месеца има увеличение на цените на продуктите, но с по-нисък темп, от предвижданията направени през април 2017 г. Същевременно, в изследването се предвижда, че няма да има интензивна инфлация, а що се отнася до безработицата – от НСИ сочат, че в тази сфера нещата изглеждат все по-малко мрачни.\r\n***\r\nВ интервю за местни медии противоречивият български националист и министър на отбраната Красимир Каракачанов сравнява Бойко Борисов с българския цар Борис III, наречен Цар Обединител, благодарение на споразумението, подписано с Македония, коментира електронното издание „Курир“ .\r\nНа въпроса какво са си говорили с Борисов, знае ли той, че влиза в историята и че този договор е на равнище на признаването на Македония от страна на Желев и с договора, който подписаха Иван Костов и Любчо Георгиевски, Каракачанов казва:\r\n„Казах му, че досега хората го свързваха с магистрали и с изграждане на метрото. Сега освен с тези неща, ще го свързват и с това, че е подписал договор с Македония. Той не ми повярва. Но в Скопие, точно пред църквата „Св. Спас“, малко преди да положим цветя на гроба на Гоце Делчев, ни приближиха млади момчета, които са привърженици на българското ВМРО в Македония и му казаха: \"Г-н Борисов, ще останете в историята като цар Борис, като обединител\". И това е така“, са думите, които Каракачанов е казал в интервюто. \r\nБългарският колега на Радмила Шекеринска не се стеснява и насред Скопие да изрази иредентистките си възгледи и още веднъж да подчертае, че България осъзнава добросъседството в контекста на мечтата за Санстефанска България. Старите скопяни са едни от първите български бойци и революционери, които са поискали българско богослужение и български училища, убеден е министърът на отбраната на България и лидер на националистическата ВМРО-БНД Красимир Каракачанов.\r\nСутринта на 2 август, преди да положи цветя на гроба на Гоце Делчев в църквата \"Св. Спас\", в изявление за българска телевизия, Каракачанов заяви, че „104 г.  Македония е отделена от българската култура\", въпреки че\" Скопие е първият град в българските земи, в който започват бунтове срещу гръцката църква с искане за създаване на българска църква\", припомнят думите на Каракачанов от редакцията.\r\n***\r\nДепутатът от Върховната рада Ирина Бережная и гражданин на България за загинали в автомобилна катастрофа в Хърватия, предава информационната агенция  Укринформ .\r\nИнцидентът се е случил около 1.30 часа (местно време) в събота в участъка между градовете Маследница и Поседарие, сочат данни на местни медии. \r\nБережная и нейната осемгодишна дъщеря са пътували в автомобил марка „Мерцедес“ с български регистрационни номера. Шофьорът – 38-годишен българин, е загинал в катастрофата. Детето е хоспитализирано в болница в град Задар.\r\nПо предварителни данни водачът на автомобила е загубил контрол над управлението и машината е излетяла от пътя.", "date": "2017.08.08", "title": "България - коментари в световните медии: ученията на войските на САЩ в България връщат спомените за Студената война, доверието на българските потребители се е повишило, Зоран Заев превърна българския премиер в Цар Борис Обединител (Агенция „Фокус“)"}
{"url": "http://www.focus-news.net/news/2017/08/08/2423583/aaobshto-975-dushi-sa-bili-zadarzhani-v-turtsiya-za-nezakonno-preminavane-na-granitsata.html", "text": "Общо 975 души са били задържани в Турция заради опит за незаконно преминаване на границата на страната от Сирия, България, Гърция и Ирак, предава Anadolu Agency. \r\nОсвен това при опит за незаконно преминаване на границата със Сирия и Гърция са били арестувани 51 души. \r\nПри проведената операция на границата със Сирия са иззети 15, 980 пекета цигари и ловни оръжия, уточниха властите. Също така са били открити пет самоделни взривни устройства, които са били унищожени от силите за сигурност.  Мария Динкова", "date": "2017.08.08", "title": "АА:Общо 975 души са били задържани в Турция за незаконно преминаване на границата"}
{"url": "http://www.focus-news.net/news/2017/08/08/2423584/abc-news-sreshtu-mishel-temer-mogat-da-badat-povdignati-novi-obvineniya.html", "text": "Главният прокурор на Бразилия Родриго Жанот заяви, че могат да бъдат повдигнати нови обвинения срещу президента на страната Мишел Темер, предава ABC News. \r\nВ интервю за вестник Folha de Sao Paulo главният прокурор заяви, че Темер може да бъде разследван за рекет и възпрепятстване на правосъдието. \r\nТемер успя да избегне делото пред Върховния съд миналата седмица, след като долната камара на Конгреса отхвърли обвиненията в корупция срещу него. Жанот определи това решение като политическо.  Мария Динкова", "date": "2017.08.08", "title": "ABC News: Срещу Мишел Темер могат да бъдат повдигнати нови обвинения"}
{"url": "http://www.focus-news.net/news/2017/08/08/2423585/ria-novosti-yaponiya-shte-sledi-deystviyata-na-ruskite-voenni-pri-yuzhnite-kurilski-ostrovi.html", "text": "Япония ще следи действията на руските военни при южните Курилски острови, които Токио смята за своя територия, предава РИА Новости. Това отбелязват японските власти в „Бялата книга“ на Министерството на отбраната за 2017 г.\r\n„Трябва да се проследят тенденциите при действията на въоръжените сили на Русия в Далечния Изток, включително при северните територии“, се посочва в „Бялата книга“. \r\n„Северни територии“ японците наричат южните Курилски острова: Кунашир, Шикотан, Итуруп и Хабомаи. Мария Динкова", "date": "2017.08.08", "title": "РИА Новости: Япония ще следи действията на руските военни при южните Курилски острови"}
{"url": "http://www.focus-news.net/news/2017/08/08/2423586/kyodo-tayfunat-noru-se-dvizhi-na-severoiztok-kam-yaponsko-more.html", "text": "Във вторник сутринта тайфунът „Нору“ се придвижи на североизток към бреговете на Японско море, предава Kyodo. \r\nВ понеделник  следобеда стихията причини свлачище в префектура  Вакаяма. Силните ветрове и проливните дъждове преминаха през регионите Кинки и Хокурику, където хиляди бяха евакуирани. \r\nОт Метеорологичната агенция на Япония съветват гражданите да бъдат внимателни и бдителни за възможни наводнения, свлачища, силни ветрове и високи вълни.  Мария Динкова", "date": "2017.08.08", "title": "Kyodo: Тайфунът „Нору“ се движи на североизток  към Японско море"}
{"url": "http://www.focus-news.net/news/2017/08/08/2423587/daily-sabah-ispaniya-e-zadarzhala-terorist-izdirvan-ot-turtsiya.html", "text": "В понеделник испанските власти са задържали заподозрян в тероризъм, който е разследван от Интерпол и е издирван от Турция, пише вестник Daily Sabah. \r\nТурското правителство обвинява 59-годишният Ялчин в подготвяне на терористично нападение в Турция и създаване на пропагандни материали за Кюрдската работническа партия. Заподозреният има двойно турско и шведско гражданство, като живее в Швеция от повече от 30 г. \r\nСпоред шведски медии Ялчин е бил на почивка в Барселона, когато е бил задържан при паспортния контрол, докато се е подготвял да излети за Лондон.  Мария Динкова", "date": "2017.08.08", "title": "Daily Sabah: Испания е задържала терорист, издирван от Турция"}
{"url": "http://www.focus-news.net/news/2017/08/08/2423588/nbc-news-sasht-shte-izpratyat-oshte-voennosluzheshti-v-afganistan.html", "text": "САЩ ще изпратят още морски пехотинци в Афганистан, съобщиха трима американски служители от Министерството на отбраната, предава NBC News. \r\nАмериканските военнослужещи в провинция Хелманд, намираща се в югозападната част на Афганистан, са поискали да бъдат изпратени още морски пехотинци, които да помогнат за гарантирането на вътрешната сигурност. Към момента в провинцията има повече от 300 морски пехотинци.\r\nВластите уточниха, че разполагането на още военни не е свързано с дългоочакваната стратегия на президента Доналд Тръмп за Южна Азия.  Мария Динкова", "date": "2017.08.08", "title": "NBC News: САЩ ще изпратят още военнослужещи в Афганистан"}
{"url": "http://www.focus-news.net/news/2017/08/08/2423589/pregled-na-mezhdunarodnite-novini-do-6-chasa-agentsiya-fokus.html", "text": "*** В понеделник екип на противопожарните служби е  пристигнал в Китера, за да установи причината за унищожителния пожар, който бушува на гръцкия остров от петък. \r\nСтихията е почти изцяло овладяна, след като погълна поне две хиляди хектара гори и обработваема земя. \r\nПо-рано се появи информация, че пламъците са започнали от хвърлена цигара пред болницата в западната част на острова. Тези сведения обаче не са потвърдени от властите.\r\n*** Испания ще подкрепи създаването на общ бюджет и финансов министър на еврозоната по време на срещата на върха с Франция, Германия и Италия на 28 август. \r\n„Ние ще продължим да работим за задълбочаване на икономическия и монетарния съюз“, отбеляза в понеделник  министър-председателят на Испания Мариано Рахой след срещата си с крал Фелипе. \r\n„Испания подкрепя идеята за европейски финансов министър и европейски бюджет, което постепенно ще уеднакви стандарта на живот и богатството на всички европейски държави“, подчерта испанският премиер, който ще присъства на срещата на върха в Париж, организирана от френския президент Еманюел Макрон.\r\n*** Броят на пострадалите при бомбеното нападения в пакистанския град Лахор, е достигнал 34 души.\r\n„Експлозивен материал е бил поставен в камион, който е бил натоварен с плодове“, съобщиха местните власти. \r\n„Поне 34 души са пострадали, повечето от тях са били минувачи“, уточниха властите, допълвайки, че ранените са били приети в две болници.\r\nВече е започнато разследване по случая, за да се установи как и кога камионът е пристигнал в района\r\n*** Британските граждани губят доверието си във възможностите на министър-председателя Тереза Мей да постигне успешна сделка за Брекзит, показа проучване.\r\nСпоред изследването 61% от запитаните не одобряват подхода на британското правителство към излизането на Великобритания от блока. В сравнение с предишните месеци броят на недоволните продължава да се увеличава. През юни той беше 46%, а през юли вече 56% от гражданите не подкрепяха правителството.\r\nПри последната анкета само 35% са отговори, че вярват на обещанието на Мей за „справедлива сделка“ за Великобритания.\r\n*** Генералният секретар на ООН Антонио Гутереш призова венецуелците да предприемат всякакви усилия за намаляване на напрежението в страната и за започване на преговорите за разрешаването на вътрешнополитическата криза, заяви в понеделник официалният представител на генералния секретар Стефан Дюжарик.\r\n„Генералният секретар внимателно следи развитието на събитията във Венецуела. В този изключително важен за бъдещето на страната момент той призовава всички венецуелци да предприемат всякакви усилия за намаляване на напрежението и започване на политически преговори“, подчерта Дюжарик.\r\n*** Повече от 400 души да били задържани при антитерористични операции  в Малайзия, съобщиха властите.\r\nПо-голямата част от арестуваните в столицата Куала Лумпур са граждани на Бангладеш, Индия  и Пакистан. Властите също така са иззели машини за фалшифициране на паспорти и малайзийски имиграционни документи. \r\nСигурността в града е засилена преди Игрите на Югоизточна Азия, които започват след седмица. \r\nВластите допълниха, че операциите са били насочени срещу всички с липсващи или фалшиви документи, както и срещу онези с предполагаеми връзки с терористични групировки в Сирия и Ирак.\r\n*** В Дамаск скоро няма да останат терористи. Източници на изданието обясниха, че причината за това е създаването на зона на деескалация в района, а също така организационните промени в редиците на сирийската опозиция, контролиращата Източна Гупа. Според експерти сирийската столица за първи път от няколко години насам ще стане напълно спокойно място, а това ще бъде стъпка към разрешаването на конфликта в страната. \r\nВ Източна Гута скоро няма да останат представители на групировките, които са признати официално от международната общност за терористични, съобщиха пред руското издание източници от сирийската армия. Става дума преди всичко за организацията „Джебхат ан Нусра“, членовете на която планират скоро да я разпуснат. \r\n„Въоръжената опозиция настоява терористите или да напуснат Източна Гута, или да се присъединят към нейните отряди, отказвайки се от своята идеология. „Джебхат ан Нусра“ показва готовност да направи това“, коментира един от събеседниците на изданието.\r\n*** Хърватия и Сърбия са изправени пред търговска война във връзка с данъците върху вноса на плодове и зеленчуци. Спорът между двете държави се разгоря, след като Загреб увеличи с 220% таксите за вноса на плодове и зеленчуци от Сърбия. \r\nХърватските власти обясниха, че причината за решението е  необходимостта от подобряване на качеството на вносните стоки и не цели да навреди на икономическите отношения със съседните държави. Освен това страната допълни, че спазването на европейските стандартите на ЕС и защитата на потребителите  са сред основните причини за промените. \r\nМеждувременно министри от Сърбия, Македония и Черна гора, както и от Босна и Херцеговина  се срещнаха в Сараево и обсъдиха въпроса.  „Тези мерки са напълно протекционистични в икономически смисъл. В политически аспект те са популистки и не могат да бъдат оправдани, те не са в духа на добрите съседски отношения“, отбеляза сръбският министър на търговията Расим Ляич. \r\nМинистрите от четирите балкански държави призоваха Загреб да отмени решението си и поискаха Европейската комисия да се намеси, за да разреши въпроса, който според тях нарушава принципите на свободна търговия.", "date": "2017.08.08", "title": "Преглед на международните новини до 6 часа /Агенция “Фокус”/"}
{"url": "http://www.focus-news.net/news/2017/08/08/2423590/xinhua-pone-10-dushi-sa-zaginali-pri-prestrelka-v-meksiko.html", "text": "Поне 10 души са загинали при престрелка между две семейства в северозападната част на Мексико, предава Xinhua. \r\nПолицията от щата Дуранго съобщи, че жертвите са от двете семейства, които са били известни с враждата помежду си. \r\nИнцидентът се е случил в събота межди 22 ч. и 23 ч. местно време (6 ч. и 7 ч. българско време в неделя) в Тамасула. \r\nВластите допълниха, че са научили за инцидента, след като трима души с огнестрелни рани са извикали спешна медицинска помощ.  Мария Динкова", "date": "2017.08.08", "title": "Xinhua: Поне 10 души са загинали при престрелка в Мексико"}
{"url": "http://www.focus-news.net/news/2017/08/08/2423591/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Хърватия и Сърбия са изправени пред търговска война във връзка с данъците върху вноса на плодове и зеленчуци, пише вестник Daily Express. Спорът между двете държави се разгоря, след като Загреб увеличи с 220% таксите за вноса на плодове и зеленчуци от Сърбия. \r\nХърватските власти обясниха, че причината за решението е  необходимостта от подобряване на качеството на вносните стоки и не цели да навреди на икономическите отношения със съседните държави. Освен това страната допълни, че спазването на европейските стандартите на ЕС и защитата на потребителите  са сред основните причини за промените. \r\nМеждувременно министри от Сърбия, Македония и Черна гора, както и от Босна и Херцеговина  се срещнаха в Сараево и обсъдиха въпроса.  „Тези мерки са напълно протекционистични в икономически смисъл. В политически аспект те са популистки и не могат да бъдат оправдани, те не са в духа на добрите съседски отношения“, отбеляза сръбският министър на търговията Расим Ляич. \r\nМинистрите от четирите балкански държави призоваха Загреб да отмени решението си и поискаха Европейската комисия да се намеси, за да разреши въпроса, който според тях нарушава принципите на свободна търговия.\r\n***\r\nПрез следващите седмици министър-председателят на Великобритания Тереза Мей ще разкрие подробности около стратегията относно преговорите за Брекзит, пише вестник The Guardian. \r\nВ понеделник британското правителство потвърди, че редица документи ще бъдат публикувани. Така британските власти ще се опитат да оборят критиките за това, че Обединеното кралство не е достатъчно подготвено за разговорите с Брюксел и не успява да представи пред Европейския съюз своята позиция.  \r\nОт дълго време бизнесът оказва натиск върху британските власти, настоявайки за повече яснота около предложенията на Лондон за заменянето на митническия съюз, който позволява лесен трансфер на стоки през границите на държавите членки на блока. \r\nДо момента Мей единствено уточни, че иска да напусне митническия съюз, за да подпише споразумения за свободна търговия с други държави, за да постигне „безпрепятствена търговия“.\r\n***\r\nЗа първи път от 2011 г., Германия върна бежанци в Гърция, пише вестник The Times.  \r\nПочти 400 души са върнати във връзка с разпоредбите на Дъблинското споразумение, според което молбите за убежище трябва да бъдат подадени в първата държава от Европейския съюз, в която мигрантите са влезли. \r\nПроблемът при прилагането на Дъблинската система доведе до прилив на мигранти през 2015 г. и 2016 г., когато повече от един милион бежанци преминаха през Гърция, за да стигнат до Германия. \r\nПрез декември Европейската комисия обяви, че правните и хуманитарните условия в Гърция са се подобрили значително и балканската държава може да се смята за безопасно място за връщане на бежанците.\r\n***\r\nАвиационните и железопътните компании във Великобритания, които обвиняват сривовете в компютърните си системи за причиненото неудобство на пътниците, ще плащат големи глоби според новите планове на правителството, пише вестник The Telegraph. \r\nБританските власти искат да принудят организациите, които осигуряват „важни услуги“ в областта на транспорта, енергетиката и здравеопазването, да подобрят своите информационни системи. \r\nОнези компании, които претърпят сривове, защото не са положили достатъчно усилия да защитят системите си, ще трябва да плащат глоби до 17 млн. паунда. Освен това компаниите ще бъдат глобявани, ако не могат да се предпазят от кибератаки. \r\nМерките се предприемат, след като десетки хиляди пътници на „Бритиш еъруейс“ бяха засегнати от закъсненията и отменянето на полети през банковите почивни дни заради проблеми с компютърната система на компанията.", "date": "2017.08.08", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2017/08/08/2423592/afp-kitayskata-ikonomika-zabavya-rastezha-si.html", "text": "Ръстът на китайската икономика значително се е забавил през юли в сравнение с предходния месец, показват официалните данни, публикувани във вторник, предава AFP. \r\nИзносът се е увеличил с 7,2%, достигайки 193, 65 млрд. долара, а вносът е нараснал едва с 11% до 146,9 млрд. долара. \r\nСпоред прогнозите на Bloomberg News износът на Китай трябваше да се повиши с 11%, а вносът с 18%.  Мария Динкова", "date": "2017.08.08", "title": "AFP: Китайската икономика забавя растежа си"}
{"url": "http://www.focus-news.net/news/2017/08/08/2423593/aktualna-patna-obstanovka.html", "text": "Отново ще е слънчево и горещо. След обяд ще се развива купесто-дъждовна облачност и на отделни места, главно в западната половина от страната ще има краткотрайни валежи придружени с гръмотевици. Има условия за градушки. Ще духа слаб до умерен вятър от север-североизток. Максималните температури ще са между 34° и 39°, за София – около 36°. Това съобщиха от пресцентъра на Агенция \"Пътна инфраструктура\".\r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\n1) за периода от 01 юни до 15 септември 2017 г. за дните петък-неделя: Ограниченията важат само за следните участъците от републиканската пътна мрежа:\r\nАМ „Тракия“ ограничението в движението на МПС над 12 т ще бъде както следва:\r\nв петък от 18 ч. до 20 ч. в посока София - Пловдив;\r\nв неделя от 16 ч. до 20 ч. в посока Бургас - София.\r\nАМ „Струма“:\r\nв събота от 10 ч. до 14 ч. в посока п. в. „Даскалово“ - ГКПП „Кулата“.\r\nАМ „Марица“:\r\nв неделя от 16 ч. до 20 ч. в посока Свиленград - АМ „Тракия“.\r\nАМ „Хемус“ София-Ябланица от км 0+000 до км 78+554 ограничението в движението на МПС над 12 т ще бъде както следва:\r\nв петък от 17 ч. до 20 ч.\r\nв неделя от 16 ч. до 20 ч. \r\nза дните петък – от 17:00 часа до 20:00 часа и неделя – от 14:00 часа до 20:00 часа:\r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-5 Русе-Велико Търново;\r\n•\tпът I-9 Варна-Бургас;\r\n•\tпът II-99 Бургас-Царево.\r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nІІ. Състояние на автомагистралите:\r\nАМ „Тракия“:  област Бургас: от км 335+000 до км 339+000 – ремонтни дейности почистване на водостоци и облицоване на окопи посока София. Стесняване на едната лента. Срок до 11.08.2017 г.; от км 349+900 дясна лента в участъка на п.в. „Българово“ посока Бургас – ремонтни дейности по укрепването на информационна табела. Заета само аварийната лента.  Срок до 11.08.2017 г. област Пазарджик: от км 96+250  до км 106+427  в  посока Бургас – полагане  хоризонтална маркировка на изпреварваща лента, движението се извършва  по интензивната и аварийна лена. Срок до 08.08.2017 г.\r\nАМ „Хемус“: област София:\r\nЗа леки МПС:\r\nЗа виадукти при км 33+600 и тунел Витиня – пълно затваряне на дясното платно /посока Варна/ и прехвърляне на движението двупосочно в лявото платно /посока София/. В тунел Витиня и върху съоръжението при км 33+600 се забранява движението в изпреварващата лента, като леките МПС се движат двупосочно в аварийна и активна лента. \r\nОт км 31+960 до км 33+850 - движението се отклонява от дясното платно и се осъществява двупосочно в лявото платно на АМ „Хемус“; \r\nОт км 33+850 до км 36+750 движението е в двете платна на АМ „Хемус“;\r\nЗа виадукт при км 37+520 – пълно затваряне на дясното платно /посока Варна/ и прехвърляне на движението на леките МПС двупосочно в лявото платно от км 36+750 до км 37+720 /посока София/. \r\nЗа тежкотоварни МПС с технически допустима максимална маса над 12 тона:\r\nВ посока Варна - пълно затваряне на АМ „Хемус“ от п.в. „Витинска река“ при км 30+260 до п.в. „Ботевград“ при км 47+060. Движението да се отклонява на п.в. „Витинска река“ при км 30+260 по път I-1 и път II-17 до п.в. „Ботевград“ при км 47+060.\r\nВ посока София - от км 36+750 до км 37+670 движението да се осъществява двупосочно по АМ „Хемус“. От временна пътна връзка при км 35+450 до км 30+260 - п.в. „Витинска река“ – пълно затваряне на АМ „Хемус“. Движението да се отклонява при км 35+450 /временна пътна връзка/ по път I-1, след което се връщат на АМ „Хемус“ при км 30+260 - п.в. „Витинска река“.\r\nЗа МПС над 12 тона, се предвиждат и следните обходни маршрути:\r\nЗадължителен маршрут за МПС над 12 тона, пътуващи по направление Видин –София, от области Видин, Монтана и Враца с крайна цел София е: Път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 12 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 12 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nСрокът на действие на ВОБД е съгласно заповед РД-11-439 02.06.2017 г. и следва да приключи най-късно до 31.08.2017 г.; при км 25+600 /местност „Боруна“/ – движение в едно платно, поради укрепване на свлачище. Ограничено е платното посока Варна. Срок до 10.09.2017 г.; ограничено движението в посока Варна от км 21+940 до км 28+340, поради ремонтни дейности на км 24+700. Движението се осъществява двупосочно в дясното платно /посока София/. В последния работен ден преди празничен /почивен/ ден от 10:00 часа до последния празничен /почивен/ ден до 9:00 часа на посочения участък се обособяват две ленти за движение в посока Варна и една лента в посока София. В последния празничен /почивен/ ден от 9:00 часа до 11:00 часа на първия работен ден след празниците на посочения участък се обособяват две ленти за движение в посока София и една лента за движение в посока Варна. Срок до 21.08.2017 г.; ограничава се движението в дясната тръба на тунел „Витиня“ в посока Варна, поради ремонт. Срок до 31.08.2017 г.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nІІI. Въведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Република“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nІV. Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Видин: поради техническа профилактика временно се спира трафика за всички превозни средства преминаващи в двете посоки по Дунав мост-2 – Видин-Калафат на 08.08.2017 г. от 13.00 ч. до 15.00 ч. и на 11.08.2017 от 09:00 до 11:00; област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; област Враца: Сумер-Враца от км 125+500 до км 143+000 – косене на тревни площи. Стесняване на една от лентите за движение. Срок до 12.08.2017 г.; област София: забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 31.08.2017 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2017 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 г-ца ОПУ Перник – забранено движението на товарни МПС над 15 т.; област Кюстендил: п.в. ”Кочериново“ при км 355+564 – движение с повишено внимание през кръговото кръстовище, поради превоз и преминаване на влекачи с ремаркета с греди с дължина 32 м по временен бетонов път. След преминаване на влекачите движението се възстановява. Срок от 9:00 до 16:00 часа само през делничните дни до 31.08.2017 г.; област Благоевград: Благоевград-Кресненско ханче от км 356+100 до км 392+500 – изсичане на единични дървета. Движението се извършва в лявата или дясната лента за движение, съгласно поставените пътни знаци. Срок до 11.08.2017 г.; \r\n- път І-2 Граница Румъния-Русе-Цар Калоян-Разград-Шумен-Девня-Варна: няма.\r\n- път І-3 Гара Бяла-Плевен-Луковит-Коритна-Ябланица-Ботевград: ОПУ Ловеч: Луковит-Петревене от км 140+800 до км 141+340 в гр. Луковит движение с повишено внимание поради ремонт на асфалтовата настилка. Движението се осъществява при стеснение две ленти. Движението се осъществява с повишено внимание. Срок до 25.08.2017 г.; област София: Правец-с. Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2017 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Ловеч: Ябланица-Сопот от км 0+000 до км 69+832 – движение с повишено внимание поради изсичане на храсти и косене по банкети. В работните участъци ще има стеснение на една от лентите за движение. Срок до 10.08.2017 г.; област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 29.08.2017 г.; област Търговище: Антоново-Търговище-Шумен от км 172+000 до км 250+300 – полагане на хоризонтална маркировка. Движение с повишено внимание. Срок до 11.08.2017 г.; област Габрово: полагане на хоризонтална маркировка от км 92+000 до км 94+000  в района на с. Идилево. Движението се регулира Срок до 09.08.2017 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Габрово: движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.08.2017 г.; полагане на хоризонтална маркировка от км 115+300 до км 126+700. Движението се регулира Срок до  09.08.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; Надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 18.09.2017 г.; област Русе: разкл.Борово-Бяла от км 44+800 до км 52+000 – ремонтни дейности по асфалтовата настилка. Движението се регулира от сигналисти. Срок до 08.08.2017 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: област Бургас: от км 487+500 до км 496+260 Ветрен- Бургас – извършване на аварийни ремонтни работи от 22 ч. до 6 ч. сутрин. Движението на МПС се провежда последователно в двете пътни платна. Скоростта на движение се намаляване до 50км/ч. Срок до 10.08.2017 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2017 г.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента. Срок 31.10.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.08.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 31.08.2017 г.; област Бургас: въвежда се временна организация на движението през летния сезон по път I-9 Варна-Бургас от км 202+307 /к.к. Слънчев бряг/ до км 229+639 /пътен възел \"Бургас-север\"/ за МПС над 12 т. МПС над 12 тона се пренасочват през Тънково и Каблешково а именно по път I-9 км 202+307 /п кр. Тънково/ - път III-9061 - пътно кръстовище с път III-906 при км 43+421 – Каблешково - пътен възел „Бургас-север“ на път I-9 при км 229+639 и обратно. Срок до 15.09.2017 г; Крушевец-ГКПП Малко Търново от км 263+000 до км 318+000 – движение с повишено внимание, поради косене на тревни площи. Срок до 11.08.2017 г.\r\nІV. Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-19 Градево-прохода „Предел“ от км 14+000 до км 21+500 – косене и изсичане на храсти. Движението се извършва в лявата или дясната лента за движение, съгласно поставените пътни знаци. Срок до 11.08.2017 г.; път II-84 Якоруда-Разлог при км 98+500, стеснен участък поради дестабилизиран банкет в ляво. Движението е урегулирано с необходимите пътни знаци. Срок до 31.08.2017 г.; път III-198 Петрич-отклонението за Долна Крушица – косене и изсичане на храсти. Движението ще се извършва в лявата или дясната лента за движение. Срок до 11.08.2017 г.; път III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.08.2017 г.; път III-1903 Елешница-отклонението за Якоруда-Разлог от км 8+000 до км 11+000 – косене и изсичане на храсти. Движението ще се извършва в лявата или дясната лента за движение. Срок до 11.08.2017 г.\r\n път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.10.2017 г. \r\nОПУ-Бургас:\r\nВременно са въведени следните ограничения за движение на МПС:\r\nПът III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок 30.08.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности:\r\nПът II-99 Созопол-Караагач от км 20+000 до км 49+000 – косене на тревни площи и рязане на храсти. Движение с повишено внимание. Срок до 21.08.2017 г. \r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич /разклон Любен Каравелово-разклон Новаково/ от км 20+394 до км 23+199 – частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; път III-904 Старо Оряхово-Гроздьово от км 0+000 до км 17+377 – частични ремонтни дейности. Движението на МПС се осъществява в свободната лента. Срок до 17.12.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: \r\nПът III-407 Орловец-Полски Тръмбеш от км 53+000 до км 64+750 – движение с повишено внимание, поради частични ремонтни дейности. Срок до 31.08.2017 г. \r\nОПУ-Видин:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nПът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът III-101 Криводол-Ракево км 20+000 до км 25+000 - частични ремонти на асфалтовата настилка. Движение с повишено внимание. Срок до 12.08.2017 г.; път III-103 Мездра-Роман от км 0+000 до км 35+065 – ремонт на слаби места в основата на пътното тяло. Поетапно затваряне на една от лентите. Срок 14.08.2017 г.; път III-161 разклон път II-16-Лютидол км 0+000 до км 8+700 – частични ремонти на асфалтовата настилка. Стесняване на една от лентите за движение. Срок до 12.08.2017 г.; път III-162 Стояново-Бели извор от км 35+000 до км 41+650 – движение с повишено внимание, поради рязане на дървета и храсти. Срок до 18.08.2017 г.; път ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 31.08.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 31.08.2017 г.; път III-1302 Пудрия-Главаци км 12+000 до км 15+700 – частични ремонти на асфалтовата настилка. Стесняване на една от лентите за движение. Срок до 12.08.2017 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец; Срок 31.08.2017 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2018 г.; \r\nПът III-5004 Граница В. Търново - Дряново - Габрово - граница Ст. Загора от км 10+940 до км 11+550, съвпадащ с ул. Малина в гр. Габрово, поради извършване на строителни дейности е ограничено движението. Отбивен маршрут за квартал Чехлевци: по път III - 5004 - път II - 44 - път III - 4404. Поставена е необходимата сигнализация. Срок до 31.08.2017 г.\r\nПът III-5006 Габрово-Стомонеците – ограничено движение за МПС над 3,5 т, поради аварийно състояние /срутена конзола/ на мост при км 4+375. Пътят е сигнализиран с пътни знаци. Срок до 20.12.2017 г. \r\nРемонтни дейности: \r\nПът III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 31.08.2017 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 31.08.2017 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано Пелатиково от км 10+000 до км 14+000 е ограничено движението на товарни автомобили, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок до 31.08.2017 г.\r\nРемонтни дейности: \r\nПът II-62 Невестино-Дупница от км 12+000 до км 36+000 – тънък изкоп и подравняване на банкети, изсичане на храсти и млада гора. Стесняване на една от лентите за движение. Срок до 18.08.2017 г.; път III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 31.08.2017 г; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок 31.08.2017 г.\r\nОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост;\r\nРемонтни дейности: \r\nПът III-5904 Крумовград-Ивайловград от км 11+530 до км 11+760 – движение в една лента, поради извършване на частични ремонтни дейности. Срок до 31.12.2017 г. \r\nОПУ-Ловеч: \r\nВременно са въведени следните ограничения за движение на МПС: \r\nПът III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.09.2017 г.\r\nРемонтни дейности: \r\nПът IІІ-3502 Беглеж-Ъглен от км 23+900 до км 36+790 движение с повишено внимание – частични ремонти на настилката Срок до 11.08.2017 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 31.08.2017 г.; път ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т, поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 31.08.2017 г.\r\nРемонтни дейности: няма.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 18.09.2017 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: \r\nПът III-843 м. Кара Тепе-Побит Камък от км 23+900 до км 33+000 – поетапно затваряне на лява и дясна лента за движение, поради частичен ремонт на пътната настилка. Срок до 08.08.2017 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.10.2017 г.\r\nРемонтни дейности:\r\nПът ІІ-63 Трън-отклонение за с. Туроковци (дясна лента посока Трън-Главановци) от км 49+000 до км 49+050 – движение в една лента, поради изграждане на подпорна стена. Срок до 31.08.2017 г.; път ІІІ-605 Батановци-Мурено от км 10+000 до км 11+000 – ремонтни дейности на асфалтовата настилка. Движението се осъществява в една лента. Срок: 11.08.2017 г.; път ІІІ-811 Ракита-Брезник Пали Лула от км 32+000 до км 34+000 (посока Ракита – Брезник –  ремонтни дейности на асфалтовата настилка. Срок до 11.08.2017 г.; \r\nОПУ-Плевен:\r\nВременно са въведени следните ограничения за движение на МПС: \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; път ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123 – целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+22 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности: \r\nПът III-301 Левски-Асеновци от км 9+300 до км 14+7000 – регулирано поетапно движение в едната лента и преминаване с повишено внимание, поради ремонтни дейности на асфалтовата настилка.Срок до 10.08.2017 г.;  път III-1306 Глава-Койнаре от км  6+000 до км 9+000 – ремонтни дейности на асфалтовата настилка. Движение с повишено внимание. Срок до 08.08.2017 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: няма.\r\nОПУ-Разград:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 /с. Бистра-Разград/-– ограничено движение за всички МПС, поради строително-монтажни дейности. \r\nОбходен маршрут: път I-4 В. Търново-Търговище-Шумен, движението се отбива по път II-74 – Търговище-/Попово – Дралфа/” през с. Въбел-с. Здравец-с. Подгорица, път II-51 с. Дралфа-с. Чудомир-гр. Лозница – път I-2, път I-2 Русе-Разград-Шумен, гр.Разград и обратно. \r\nЗабележка: През затвореният участък ще се пропускат живущите в населените места Манастирско, Трапище и Бистра, поради липса на друга алтернатива за достигане до тях. Срок до 31.10.2017 г.\r\nРемонтни дейности: \r\nПът II-49 Кубрат-Тутракан от км 79+890 до км 89+100 – частични ремонтни дейности на асфалтовата настилка. Срок до 31.08.2017 г.\r\nОПУ-Русе:\r\nВременно са въведени следните ограничения за движение на МПС: няма.\r\nРемонтни дейности: \r\nПът ІІІ-501 Борово-Бяла от км 46+230 до км 52+590 – ремонтни дейности по асфалтовата настилка. Движението се регулира от сигналисти. Срок до 31.08.2017 г. \r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49 Тутракан-Старо село-Кубрат от км 89+100 до км 98+876 – движение в една лента с повишено внимание спрямо поставената временна сигнализация, поради ремонтни дейности на асфалтовата настилка. Срок до 30.04.2018 г.\r\nОПУ-Сливен:\r\nВременно са въведени следните ограничения за движение на МПС: \r\nПът ІІ-53 с. Бяла-гр. Сливен при км 107+200 – движение в едната лента, поради частично пропадане на асфалтова настилка. Ограничено движение за МПС над 3.5 т. Срок до 24.08.2017 г.; път ІІІ-488 Ичера-Сливен от км 19+750 до км 30+000 – затворен за движение за МПС над 10 т. \r\nРемонтни дейности: няма. \r\nОПУ-Смолян:\r\nВременно са въведени следните ограничения за движение на МПС: \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.\r\nРемонтни дейности: \r\nПът ІІ-86 Асеновград-Чепеларе от км 53+960 до км 76+307 – частични ремонтни дейности на асфалтовата настилка. Движение с повишено внимание. Срок до 10.08.2017 г.; път ІІІ-197 в с. Борино от км 70+100 до км 70+500 – движение в една лента, поради срутване на стена от каменна зидария в дясна лента. Преминаването на МПС става в лявата лента с изчакване. Поставена е необходимата сигнализация на засегнатия участък. Срок до 31.08.2017 г.; път ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г.; път ІІІ-867 Средногорци-Мадан от км 0+000 до км 7+300 – частични ремонти на асфалтовата настилка (заливане на фуги). МПС да се движат с повишено внимание в свободната лента, съобразно създадената организация на движение. Срок до 11.08.2017 г.;път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г.\r\nОПУ-София:\r\nВременно са въведени следните ограничения за движение на МПС: \r\nПът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2017 г; \r\nпът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2017 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nпът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 31.08.2017 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2017 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: няма.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово;\r\nпът III-5007 Зимница-Ветрен, от км 11+500 до км 12+500. Движението на МПС се осъществява в една от лентите за движение.\r\nРемонтни дейности: \r\nПът II-55 Гурково-Нова Загора от км 68+000 до км 72+000 – ръчно косене на храсти. Срок до 11.08.2017 г; път III-554 Раднево-Гълъбово при км 46+460 – частични ремонтни дейности. Срок до 31.08.2017 г.\r\nОПУ-Търговище:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 – ограничено движение за всички МПС, поради строително-монтажни дейности. \r\nОбходен маршрут: път I-4 В. Търново-Търговище-Шумен, движението се отбива по път II-74 – Търговище-/Попово – Дралфа/” през с. Въбел-с. Здравец-с. Подгорица, път II-51 „с. Дралфа-с. Чудомир-гр. Лозница – път I-2, път I-2 Русе-Разград-Шумен, гр.Разград и обратно. Срок до 31.10.2017 г.\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.09.2017 г.\r\nРемонтни дейности: няма.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 20.12.2017 г.\r\nРемонтни дейности:\r\nПът ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 20.12.2017 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.08.08", "title": "Актуална пътна обстановка"}
{"url": "http://www.focus-news.net/news/2017/08/08/2423594/predstoyashti-sabitiya-v-stranata-za-8-avgust-agentsiya-fokus.html", "text": "***\r\nОт 11.00 часа в Министерски съвет премиерът Бойко Борисов ще проведе среща с всички заинтересовани страни по казуса със защитена зона „Комплекс Калиакра“. \r\n***\r\nОт 10.00 часа в зала на хотел „Бест Уестърн Експо“ министърът на икономиката Емил Караниколов официално ще раздаде допълнително сключените договори по процедура „Подкрепа за разработване на иновации от стартиращи предприятия“ на Оперативна програма „Иновации и конкурентоспособност“ 2014-2020 г. (ОПИК).\r\n***\r\nОт 09.45 часа в Националния пресклуб на БТА ще се състои брифинг на  Сдружение \"Диабет и предиабет\" - София, по повод старта на проекта BOOST 2017.\r\n***\r\nОт 10.00 часа 16 състав на Специализирания наказателен съд ще гледа делото срещу Иван И., Милен Д., обвинени в образуване и ръководене на организирана престъпна група.\r\n***\r\nОт 13.00 часа 11 състав на Специализирания наказателен съд ще гледа делото срещу Тодор И. и Дони Б., обвинени в образуване и ръководене на организирана престъпна група. \r\n***\r\nОт 14.00 часа 11 състав на Специализирания наказателен съд ще гледа делото срещу Йордан Й., Производство по чл.270 от НПК. \r\n***\r\nОт 15.00 часа 11 състав на Специализирания наказателен съд ще гледа делото срещу Веселин Р., Производство по чл.270 от НПК.\r\n***\r\nОт 10.00 часа Районен съд-Асеновград ще заседава по делото срещу Иван Ш., обвинен, е осъществил неправомерно присъединяване към електроразпределителната мрежа.\r\n***\r\nОт 19.00 часа на сцена „Мистрал” ще се проведе Празничен концерт на ПДО на ВМС, посветен на 138-та годишнина от създаването на ВМС.\r\n***\r\nОт 10.00 часа в залата на Община Бургас ще се проведе пресконференция за Фестивала на солта на тема „Вдъхновени от езерото“. \r\n***\r\nОт 11.00 часа в Община Бургас ще се порведе официалната пресконференция по повод XVII издание на международната регата „Кор Кароли“. Тази година Бургас е стартов за ветроходното състезание. \r\n***\r\nОт 18.30 часа пред Експо център \"Флора\" в Морската градина ще се състои концерт на Духов оркестър – Бургас.\r\n***\r\nОт 20.30 часа на сцената на Летния театър ще бъде представен трибютът на легендарната група \"Queen\" - \"Шоуто продължава\", който е част от тазгодишните Бургаски музикални празници \"Емил Чакъров\".\r\n***\r\nОт 19.00 часа пред паметник \"Асеневци\"- ще се състои водна битка - проява от сцена \"Арт лято\".\r\n***\r\nОт 19.30 часа в църква \"Свети Архангели Михаил и Гавраил\" ще бъде открито осмото издание на фестивала за камерна музика Arbanassi summer music\r\n***\r\nОт 17.30 часа пред ОДМВР-Видин ще се проведе протест на служителите на МВР.\r\n***\r\nОт 17.30 часа  в Музея на розата ще бъде открита изложба „Разрушение и съзидание” , посветена на майстор Колю Фичето.\r\n***\r\nОт 10.00 часа в зала 105 кметът Стефан Радев ще се срещне с Димитър Каразапрянов - златен медалист от световната олимпиада по биология, която се проведе в края на юли във Великобритания. \r\n***\r\nОт 11.00 часа в зала 315 на сградата на ОДМВР-Сливен директорът на ОДМВР-Сливен старши комисар Димитър Величков ще изнесе данни по дейността на дирекцията за първото шестмесечие на 2017 година и ще представи началника на Районно управление на МВР – Сливен. \r\n***\r\nОт 10.00 часа в Детски отдел на библиотека „Родина“ ще се проведе програма за лятна работа с деца.\r\n***\r\nОт 13.30 часа, в общинската зала 203, кметът на Стара Загора Живко Тодоров ще даде пресконференция във връзка с решението на ВКС относно изпълнения проект за благоустрояване на кв. \"Железник\".\r\n***\r\nОт 20.30 часа на градския площад в Община Царево ще се проведе Концерт на Български спортен тотализатор.\r\n*** \r\nОт  17.30 чaca в Чепеларе щe бъдaт пoднeceни вeнци и цвeтя пред  пaмeтниĸa нa зaгинaлитe във вoйнитe чeпeлapци пo пoвoд 180 гoдини oт ocвeщaвaнeтo му.", "date": "2017.08.08", "title": "Предстоящи събития в страната за 8 август (Агенция „Фокус”)"}
{"url": "http://www.focus-news.net/news/2017/08/08/2423595/predstoyashti-mezhdunarodni-sabitiya-za-8-avgustagentsiya-fokus.html", "text": "Министърът на външните работи на Италия Анджелино Алфонсо ще се срещне със специални представител на ООН за Либия Хасан Саламе. \r\n***  Следене на скандалната около заразените със силно токсичен инсектицид яйца.\r\n***  Лидерът на германските социалдемократи Мартин Шулц, основният съперник на канцлера Ангела Меркел в общите избори на 24 септември, ще проведе предизборна кампания в източната част на Германия. \r\n***  Президентът на Иран Хасан Рухани ще представи своите предложения за кабинет пред парламента, който има една седмица да обмисли решението си преди вота. \r\n***  В Кения ще се проведат президентски, парламентарни и местни избори.", "date": "2017.08.08", "title": "Предстоящи международни събития за 8 август/Агенция „Фокус“/:"}
{"url": "http://www.focus-news.net/news/2017/08/08/2423596/nimh-vremeto-shte-bade-slanchevo-i-goreshto-maksimalnite-temperaturi-shte-sa-mezhdu-33-i-38.html", "text": "Днес отново ще е слънчево и горещо. Максималните температури ще са между 33° и 38°. Това съобщи за Агенция \"Фокус\" дежурният синоптик Евгения Егова от Националния институт по метеорология и хидрология (НИМХ) към Българската академия на науките (БАН). След обяд ще се развива купесто-дъждовна облачност и на отделни места, главно в западната половина от страната, ще има краткотрайни валежи, придружени с гръмотевици. Има условия за градушки. Ще духа слаб до умерен вятър от север-североизток. \r\nПо Черноморието ще е предимно слънчево. Ще духа умерен вятър от север-североизток. Максималните температури ще са 31-34°. Температурата на морската вода е 26-28°. Вълнението на морето ще е 2-3 бала. Над планините ще е предимно слънчево. След обяд ще се развива купесто-дъждовна облачност и главно в масивите от Западна България ще превали и прегърми. Ще духа слаб до умерен вятър от северозапад. Максималната температура на височина 1200 метра ще е около 27°, на 2000 метра - около 19°. Атмосферното налягане е е и ще остане малко по-високо от средното за месец август.", "date": "2017.08.08", "title": "НИМХ: Времето ще бъде слънчево и горещо, максималните температури ще са между 33° и 38°"}
{"url": "http://www.focus-news.net/news/2017/08/08/2423597/premierat-boyko-borisov-organizira-sreshta-na-zainteresovanite-strani-po-kazusa-kaliakra.html", "text": "Министър-председателят Бойко Борисов организира в 11.00 часа среща на всички заинтересовани страни: кметове, собственици на имоти, представители на природозащитни организации, на научната общност, на браншови организации и експерти от МОСВ, за да се потърси баланс по проекта за интегрирания план на защитените зони в района на Калиакра. Това съобщиха от правителствената информационна служба.", "date": "2017.08.08", "title": "Премиерът Бойко Борисов организира среща на заинтересованите страни по казуса „Калиакра”"}
{"url": "http://www.focus-news.net/news/2017/08/08/2423599/helsinki-times-iznosat-na-finlandiya-se-e-uvelichil-s-15-prez-2017-g.html", "text": "Износът на Финландия се е увеличил с 15% през първата половина на 2017 г., достигайки 29 млрд. евро, пише вестник Helsinki Times. \r\nСъщевременно вносът е нараснал с 14% до 30,5 млрд. евро между януари и юни тази година. \r\nВследствие на това балансът е с дефицит от 880 млн. евро, което представлява подобрение от 200 млн. евро в сравнение с миналата година. Мария Динкова", "date": "2017.08.08", "title": "Helsinki Times: Износът на Финландия се е увеличил с 15% през 2017 г."}
{"url": "http://www.focus-news.net/news/2017/08/08/2423600/predsedatelyat-na-narodnoto-sabranie-dimitar-glavchev-shte-poseti-republika-makedoniya.html", "text": "Председателят на Народното събрание Димитър Главчев ще посети Република Македония на 8 и 9 август 2017 г. Това съобщиха от пресцентъра на Народното събрание.  В Скопие Димитър Главчев ще се срещне с председателя на Събранието на Република Македония Талат Джафери. По-късно той ще разговаря с министър-председателя Зоран Заев. Председателят на Народното събрание ще посети Бигорския манастир и ще се срещне с архимандрит Партений. В Охрид Димитър Главчев ще разговаря с кмета на града и ще поднесе цветя на паметната плоча на загиналите български туристи при трагедията с кораба \"Илинден\".", "date": "2017.08.08", "title": "Председателят на Народното събрание Димитър Главчев ще посети Република Македония"}
{"url": "http://www.focus-news.net/news/2017/08/08/2423601/vidin-ot-1300-do-1500-chasa-shte-bade-preustanoveno-dvizhenieto-na-vsichki-vidove-prevozni-sredstva-prez-gkpp-dunav-most-2.html", "text": "В ГД “Гранична полиция“ е получена информация от „Дунав мост Видин – Калафат“ АД, че от 13.00 до 15.00 часа ще бъде преустановено движението на всички видове превозни средства през ГКПП \"Видин Дунав мост 2\" поради техническа профилактика на мостовото съоръжение. Това съобщиха от ГД “Гранична полиция“.", "date": "2017.08.08", "title": "Видин: От 13.00 до 15.00 часа ще бъде преустановено движението на всички видове превозни средства през ГКПП \"Дунав мост 2\""}
{"url": "http://www.focus-news.net/news/2017/08/08/2423602/stara-zagora-kmetat-zhivko-todorov-shte-dade-preskonferentsiya-vav-vrazka-s-reshenieto-na-vks-za-izpalneniya-proekt-za-blagoustroyavane-na-kv-zheleznik.html", "text": "Oт 13.30 часа, в общинската зала 203, кметът на Стара Загора Живко Тодоров ще даде пресконференция във връзка с решението на ВКС относно изпълнения проект за благоустрояване на кв. \"Железник\". Това съобщиха от пресцентъра на Община Стара Загора.", "date": "2017.08.08", "title": "Стара Загора: Кметът Живко Тодоров ще даде пресконференция във връзка с решението на ВКС за изпълнения проект за благоустрояване на кв. \"Железник\""}
{"url": "http://www.focus-news.net/news/2017/08/08/2423603/sergey-lavrov-pri-blagorazumen-podhod-ot-strana-na-vsichki-aktyori-mozhe-da-se-nameri-reshenie-po-vaprosa-za-severna-koreya.html", "text": "При благоразумен подход на всички актьори, включително САЩ, може да се намери решение на ситуацията около Северна Корея, заяви във вторник министърът на външните работи на Русия Сергей Лавров, предава ТАСС. \r\n„Ние сме убедени, че няма друга алтернатива освен възобновяването на политическия процес  и по-конкретно шестстранните преговори (между САЩ, Китай, Северна Корея, Южна Корея, Русия и Япония). Москва и Пекин внесоха съответните предложения, ще ги прокарваме в Ню Йорк и при другите форуми. Разбира се, ще продължим диалога с нашите севернокорейски съседи“, подчерта Лавров. \r\n„Смятам, че при благоразумен подход от страна на всички актьори, включително на САЩ, Южна Корея и Япония, ние ще успеем да намерим такова решение, което ще устрои всички страни“, подчерта министърът. Мария Динкова", "date": "2017.08.08", "title": "Сергей Лавров: При благоразумен подход от страна на всички актьори може да се намери решение по въпроса за Северна Корея"}
{"url": "http://www.focus-news.net/news/2017/08/08/2423604/emsc-zemetresenie-s-magnitud-45-e-bilo-registrirano-v-zapadnata-chast-na-turtsiya.html", "text": "Земетресение с магнитуд 4,5 по скалата на Рихтер е било регистрирано в западната част на Турция в сряда сутринта, в 4.46 ч. българско време, съобщава Европейският средиземноморски сеизмологичен център (EMSC). \r\nЕпицентърът на труса е бил на дълбочина 5 км и на 19 км източно от град Бодрум. \r\nНяма информация за жертви и разрушения. Мария Динкова", "date": "2017.08.08", "title": "EMSC: Земетресение с магнитуд 4,5 е било регистрирано в западната част на Турция"}
{"url": "http://www.focus-news.net/news/2017/08/08/2423605/nimh-ekstremalen-indeks-za-pozharoopasnost-ima-v-7-oblasti-ot-stranata.html", "text": "Екстремален индекс за пожароопасност има в 7 области от страната. Това сочи справка на сайта на Националния институт по метеорология и хидрология (НИМХ) към Българската академия на науките (БАН). Областите, за които е в сила предупреждението са: Видин, Благоевград, Хасково, Стара Загора, Сливен, Ямбол и Бургас. \r\nПри тази степен на предупреждение са възможни бързо разпространяващи се много силни пожари с въвличане на дървесните корони. От НИМХ предупреждават, че пожарите са трудни за овладяване, като действията по погасяване са ограничени само по фланговете на пожара. Възможни са само индиректни действия, насочени срещу предните фронтове на пожарите.", "date": "2017.08.08", "title": "НИМХ: Екстремален индекс за пожароопасност има в 7 области от страната"}
{"url": "http://www.focus-news.net/news/2017/08/08/2423606/veliko-tarnovo-dvizhenieto-po-ul-vasil-levski-shte-bade-napalno-vazstanoveno.html", "text": "Движението на моторни превозни средства по ул. „Васил Левски” ще бъде изцяло възстановено на 8 август. Това съобщиха от пресцентъра на Община Велико Търново. На 7 август завършиха всички дейности по цялостното преасфалтиране на улицата.", "date": "2017.08.08", "title": "Велико Търново: Движението по ул. „Васил Левски” ще бъде напълно възстановено"}
{"url": "http://www.focus-news.net/news/2017/08/08/2423607/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата, съобщиха от пресцентъра на дружеството. Във връзка с изместване на уличен водопровод на бул. „Инж. Иван Иванов“ жк. „Славия“ се налага спиране на водоподаването от 10.00 до 22:00 часа на клиентите на „Софийска вода”, живеещи в района на: по ул. „Коломан“ от бул. „Овча купел“ до ул. „Житница“; по ул. „Славия“ от ул. „Коломан“ до ул. „Хайдушко изворче“; в района между ул. „Житница“, бул. „Никола Мушанов“, бул. „Вардар“, бул. „Инж. Иван Иванов“, ул. „Костенец“ \r\nстадион „Славия“, спортен комплекс „Славия“, Хокейна база, ЦУ на БТС, Гражданска защита, гараж „Земляне“, ДГ 145 „Българка“, Трамвайно депо, гараж Каратс, ПГ по Битова и електротранспортна техника, ДГ 54 ДЪГА, Спортен комплекс „Септември“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Уста Генчо“ ъгъла с ул. „Атанас Кирчев“.\r\nВъв връзка с реконструкция на уличен водопровод на бул. „Сливница“ Център се налага спиране на водоподаването от 9.00 до 21:00 часа на клиентите на „Софийска вода”, живеещи в района на: по бул. „Сливница“ от ул. „Константин Стоилов“ до ул. „Дунав“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Дунав“ ъгъла с бул. „Сливница“.\r\nВъв връзка с подмяна на сградно водопроводно отклонение до бл. 259 жк. „Дружба“2 се налага спиране на водоподаването от 9.00 до 17:00 часа на клиентите на „Софийска вода”, живеещи в района на: бл. 256, бл. 257, бл. 258, бл. 259. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 258 .\r\nВъв вторник във връзка с подмяна на сградно водопроводно отклонение на ул. „Съединение“ с. Лозен се налага спиране на водоподаването от 9.00 до 17:00 часа на клиентите на „Софийска вода”, живеещи в района на: ул. „Пролетна“, ул. „Борова гора“, ул. „Васил Левски“, ул. „Могила“, ул. „Теменуга“, ул. „Съединение“; ул. „Съединение“, ул. „Преслав“, ул. „Крушите“, ул. „Маркова ливада“, ул. „Варовита“, ул. „Съединение“ от №127 до АМ „Тракия“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Христо Ботев“ ъгъла с ул. „Съединение“.\r\nВъв връзка с изграждане на сградно водопроводно отклонение на ул. „Снежанка“ кв. „Кумарица“ гр. Нови Искър се налага спиране на водоподаването от 9.00 до 15:00 часа на клиентите на „Софийска вода”, живеещи в района на: ул. „Снежанка“, ул. „Летец“, ул. „Липите“, ул. „Искърско дефиле“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Искърско дефиле“ ъгъла с ул. „Липите“.\r\nВъв връзка с реконструкция на уличен водопровод на бул. „Асен Йорданов“ кв. „Слатина“ се налага спиране на водоподаването от 9.00 до 21:00 часа на клиентите на „Софийска вода”, живеещи в района на: по бул. „Асен Йорданов“ от бул. „Проф. Цветан Лазаров“ до бул. „Шипченски проход“; бул. „Проф. Цветан Лазаров“ №18А. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Проф. Цветан Лазаров“ №18А.", "date": "2017.08.08", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2017/08/08/2423608/reuters-tropicheskata-burya-franklin-v-ponedelnik-se-nasochi-kam-karibskoto-kraybrezhie-na-meksiko.html", "text": "Тропическата буря „Франклин“ в понеделник се насочи към карибското крайбрежие на Мексико, като се очаква да удари източния бряг на полуостров Юкатан, предава Reuters. \r\nОт Националния ураганен център на САЩ съобщиха, че е възможно да има проливни дъждове и наводнения на полуостров Юкатан и в части на Белиз. \r\nУчилищата в пет града по крайбрежието в  мексиканския щат Кинтана Ро ще останат затворени до вторник.  Мария Динкова", "date": "2017.08.08", "title": "Reuters: Тропическата буря „Франклин“ в понеделник се насочи към карибското крайбрежие на Мексико"}
{"url": "http://www.focus-news.net/news/2017/08/08/2423609/gd-granichna-politsiya-intenziven-v-dvete-posoki-bez-natrupvaniya-e-trafikat-na-gkpp-kalotina.html", "text": "Интензивен в двете посоки без натрупвания е трафикът на  ГКПП \"Калотина\". Това съобщиха от пресцентъра на ГД \"Гранична полиция\". Информацията за трафика на българските гранични контролно-пропускателни пунктове е към 06:00 ч. На останалите гранични пунктове трафикът е нормален. От ГД \"Гранична полиция\" съобщават, че фериботът Оряхово - Бекет работи само в светлата част от деня поради ниско ниво на река Дунав. В ГД \"Гранична полиция“ е получена информация от „Дунав мост Видин – Калафат“ АД, че на 8 август 2017 г. от 13 до 15 часа временно ще бъде преустановено движението на всички видове превозни средства през ГКПП Видин Дунав мост 2, поради техническа профилактика на мостовото съоръжение.", "date": "2017.08.08", "title": "ГД  \"Гранична полиция\": Интензивен в двете посоки без натрупвания е трафикът на  ГКПП \"Калотина\""}
{"url": "http://www.focus-news.net/news/2017/08/08/2423610/v-pirogov-shte-bade-dadena-preskonferentsiya-vav-vrazka-s-unikalna-operatsiya-s-3d-printiran-individualen-implant.html", "text": "В УМБАЛСМ \"Н.И.Пирогов\" ще се проведе пресконференция във връзка с уникална операция за Югоизточна Европа с 3Д принтиран индивидуален имплант, която е спасила 43-годишен мъж с рак на лицето. Това съобщиха от пресцентъра на лечебното заведение.  Подробни детайли за уникалната интервенция ще представи доц. Николай Янев от 10.00  часа в Рапортната зала на хирургичния комплекс, ет. 5.", "date": "2017.08.08", "title": "В „Пирогов“ ще бъде дадена пресконференция във връзка с уникална операция с 3Д принтиран индивидуален имплант"}
{"url": "http://www.focus-news.net/news/2017/08/08/2423611/nimh-oranzhev-kod-za-opasno-visoki-temperaturi-e-v-sila-za-tsyalata-strana.html", "text": "Оранжев код за опасно високи температури е в сила за цялата страна. Това сочи справка на сайта на Националния институт по метеорология и хидрология (НИМХ) към Българската академия на науките (БАН). От НИМХ предупреждават, че горещото време продължава. Прогнозират се опасни и особено опасни метеорологични явления. Съществува голяма вероятност за материални щети. Възможни са и човешки жертви. Високите температури могат да доведат до здравни проблеми за чувствителни и болни хора, възрастни и деца. Препоръчва се да се следят прогнозите и да се действа според съветите на властите.", "date": "2017.08.08", "title": "НИМХ: Оранжев код за опасно високи температури е в сила за цялата страна"}
{"url": "http://www.focus-news.net/news/2017/08/08/2423612/konstantin-mihaylov-irr-varna-brakonierskite-mrezhi-za-ulov-na-kalkan-sa-prichina-za-visokata-smartnost-pri-delfinite.html", "text": "Мрежите за улов на калкан са причина за високата смъртност при делфините. Това коментира в сутрешния блок „Добро утро, България“ на Радио „Фокус“ Константин Михайлов от Института по рибни ресурси във Варна, консултант в отдел \"Ихтиология“. \"Случайният приулов в повечето случай е свързан с незаконен риболов и са необходими общи усилия на институциите и на рибарите за взимане на мерки\", каза още Михайлов. „Нашето крайбрежие е опасано няколко пъти с рибарски мрежи за калкан. Има горещи точки най-вече в северната му част в района на Шабла, Дуранкулак, и в южната – в района на Созопол, Ахтопол, Варвара. Крайбрежието ни е опасано с над 10 000 километра такива мрежи. Особено през пролетния сезон, когато калканът мигрира към брега за отхранване и размножаване, това е рисковият сезон за смъртност при китоподобните. Най-вече смъртността е при морската свиня и в по-малка степен при афалата“, допълни Михайлов.  Той уточни, че няма целенасочен лов на делфини, както е било преди години и популацията в Черно море бележи ръст, но според него е необходим специфичен анализ на смъртните случаи и взимане на конкретни мерки.", "date": "2017.08.08", "title": "Константин Михайлов, ИРР-Варна: Бракониерските мрежи за улов на калкан са причина за високата смъртност при делфините"}
{"url": "http://www.focus-news.net/news/2017/08/08/2423613/petrich-zapochvat-proverki-v-romskite-kvartali-na-grada.html", "text": "По заповед на кмета Димитър Бръчков започват проверки в ромските квартали на Петрич, съобщиха от пресцентъра на Общината. Ще се проверява регистрацията на живущите в двата ромски квартала на града. С това ще бъдат ангажирани 3 екипа. В състава им ще влязат служители на отдел „Гражданска регистрация и административно обслужване” при Община Петрич и социални работници.", "date": "2017.08.08", "title": "Петрич: Започват проверки в ромските квартали на града"}
{"url": "http://www.focus-news.net/news/2017/08/08/2423614/pazardzhik-zatvorena-za-dvizhenie-e-izprevarvashtata-lenta-ot-km-96-do-km-106-na-avtomagistrala-trakiya.html", "text": "Нормално проходими са пътищата в област Пазарджик, съобщи за Радио „Фокус“ – Пазарджик дежурният в Областно пътно управление. Пътните настилки са сухи. На автомагистрала „Тракия“ от км 96 до км 106 в  посока Бургас се извършва полагане на  хоризонтална маркировка на изпреварваща лента. Движението в участъка се извършва  по интензивната и аварийна ленти. Продължават ремонтите и на третокласния път от местността Кара тепе до Побит камък. От км 23 до км 33 поетапно се затварят лявата и дясната лента за движение, поради частичен ремонт на пътната настилка. в областта е въведено ограничение и по моста в село Бошуля, където е забранено движението на товарни автомобили с тегло над 10 тона. Те използват обходен маршрут през село Звъничево – Септемврийски ханчета – град Септември – село Бошуля. В Родопите остава опасността от падащи камъни по направленията Пещера – Батак – Широка поляна, Варвара – Гара Костандово и Белово – Юндола.\r\nТеодора ДИМИТРОВА", "date": "2017.08.08", "title": "Пазарджик: Затворена за движение е изпреварващата лента от км 96 до км 106 на автомагистрала „Тракия“"}
{"url": "http://www.focus-news.net/news/2017/08/08/2423615/faz-v-saksoniya-prodalzhava-izdirvaneto-na-izbyagal-vaorazhen-mazh.html", "text": "Полицията във федералната германска провинция Саксония продължава издирването на избягалия въоръжен мъж, пише националният ежедневник Die Frankfurter Allgemeine Zeitung. Мъжът, 43-годишен, най-напред блъсна патрулен автомобил на органите на реда, след което откри стрелба по тях и избяга. \r\nЛицето е познато на полицията като криминално проявен. Към момента в издирването му участват служители на местната полиция и спецчасти, подпомагани от хеликоптер. Усилията им обаче остават без успех.Тереза Герова", "date": "2017.08.08", "title": "FAZ: В Саксония продължава издирването на избягал въоръжен мъж"}
{"url": "http://www.focus-news.net/news/2017/08/08/2423616/mvr-20-dushi-sa-raneni-pri-katastrofi-prez-izminaloto-denonoshtie-trima-ot-tyah-sa-s-opasnost-za-zhivota.html", "text": "20 души са ранени при катастрофи през изминалото денонощие, съобщиха от пресцентъра на МВР. Трима от пострадалите са с опасност за живота. В страната са станали 17 пътнотранспортни произшествия. На територията на София са регистрирани 143 леки и 2 тежки пътни инцидента, при които са ранени двама души.", "date": "2017.08.08", "title": "МВР: 20 души са ранени при катастрофи през изминалото денонощие, трима от тях са с опасност за живота"}
{"url": "http://www.focus-news.net/news/2017/08/08/2423617/denyat-8-avgust-v-svetovnata-istoriya.html", "text": "На днешния ден през 1941 г. в хода на Втората световна война съветската авиация организира първите бомбардировки над Берлин, които по-късно са прекратени поради немското настъпление в съветската територия. Четири години по-късно по време на Втората световна война СССР обявява война на Япония, възползвайки се от фактическата й капитулация. Червената армия навлиза в Манджурия и завладява значителни територии. Тя разгромява японските войски в Корея и на остров Сахалин. Япония капитулира на 2 септември 1945 г. На същия ден над Нагасаки е пусната атомна бомба, еквивалентна на 22 килотона ТНТ. 2000 пъти по-мощна от най-голямата бомба, употребявана дотогава. Непосредствено след взрива жертвите са около 70 000, а до края на 1945 г. са около 140 000 души. През 1974 г. президентът на САЩ Ричард Никсън обявява, че подава оставка заради участието си в скандала “Уотъргейт”. През 1990 г. президентът на Ирак Саддам Хюсейн анексира Кувейт и го обявява за 19-та провинция на Ирак. На 8 август са родени: Евалд Клайст - германски офицер, генерал-фелдмаршал от Вермахта - 1881 г., Ърнест Орландо Лорънс - американски физик, лауреат на Нобелова награда за физика - 1901 г., Дъстин Хофман - американски актьор и режисьор - 1937 г. На тази дата умират: Джироламо Фракасторо - италиански учен от епохата на Ренесанса; лекар, астроном, поет - 1533 г. и Якоб Буркхард - швейцарски историк и философ на културата - 1897 г.\r\n2016 г.\r\nНад 70 убити и 120 ранени след самоубийствен атентат в болница в град Куета, Пакистан.\r\n2014 г.\r\nВ Русия се прекратява анонимното ползване на Интернет. Интернет провайдърите се задължават да идентифицират личността на всичките си клиенти.\r\n2012 г.\r\nНационалният преходен съвет на Либия окончателно предава властта на парламента избран преди месец.\r\n2011 г.\r\nСлед падането на кредитния рейтинг на САЩ, борсите по света се сринаха. Индексът на най-ликвидните компании в Япония - Nikkei 225 загуби 2.3%, а основният индекс в Южна Корея - KRX 100 падна с 5%. Най-много борсовите индекси се сринаха в Китай и Хонконг - съответно Shanghai Composite и Hang Seng Index се разделиха съответно с 3.7% и 4% от стойносттите си. Забеляза се рязък спад на цените на петрола.\r\n1990 г.\r\nПрезидентът на Ирак Саддам Хюсейн анексира Кувейт и го обявява за 19-та провинция на Ирак.\r\nНа 2 август 1990 г. Ирак напада Кувейт, след като преговорите относно изплащането на някои заеми и производството на петрол пропадат. Съветът за сигурност на ООН иска незабавно оттегляне и налага икономически санкции на Ирак. В отговор Саддам Хюсеин задържа много граждани на западните страни в Ирак и Кувейт, като някои от тях се държат близо до стратегически цели. По-късно те са освободени (6 декември). Иракското неподчинение принуждава ООН да гласува резолюция 678 на Съвета за сигурност в края на ноември, упълномощаваща членовете й да използват всички средства, за да наложат оттеглянето. Войски, кораби и авиация от 29 страни се съсредоточават в Саудитска Арабия, но акцията се забавя като се очаква, че кризата може да бъде разрешена по мирен път. След като това не става започва войната в Персийския залив. Тя започва през нощта на 16 срещу 17 януари 1991 г. Командир на съюзниците е американският генерал Норман Шварцкопф. Американски, британски, френски и саудитски самолети атакуват летища и стратегически бази. Ирак отговаря с изстрелването на ракети „Скъд\" към Риад и Тел Авив, въпреки статута на Израел на невоюваща страна. На 24 януари при морска атака на силите на ООН е завладян остров Карух близо до Кувейт. Месец по-късно, повече от 500 хиляди съюзнически войски започват сухопътна офанзива за освобождаване на Кувейт. Американски и френски войски проникват в Южен Ирак и достигат река Ефрат близо до Насирия, докато Първа британска бронирана дивизия напада иракските механизирани войски по северната кувейтска граница. Египетски и сирийски войски завладяват военновъздушната база Ал Салем, докато саудитски войски, американските морски пехотинци и други арабски войски настъпват към столицата Кувейт, която е напълно освободена до 27 февруари. Иракчаните запалват хиляди петролни кладенци при оттеглянето си. На 28 февруари Саддам Хюсейн приема временно прекратяване на огъня. Окончателното прекратяване на огъня влиза в сила на 12 април. Ирак се отказва от претенциите си към Кувейт и се задължава да плати репарации, да унищожи химичните, ядрените и биологичните си оръжия и да приеме присъствието на наблюдатели на ООН от страни, които не са участвали във войната. Двеста съюзнически войници са убити или обявени за изчезнали. Иракските загуби се оценяват на повече от 25 хиляди души, с няколко хиляди цивилни жертви от бомбардировките. Екологичните последици от горящите петролни кладенци се смятат за катастрофални от много защитници на околната среда.\r\n1974 г.\r\nПрезидентът на САЩ Ричард Никсън обявява, че подава оставка заради участието си в скандала “Уотъргейт”.\r\nРичард Милхаус Никсън е 37-ия президент на САЩ, управлявал в годините 1969-1974 г. Кандидатурата му е излъчена от Републиканската партия. Скандала “ Уотъргейт” е свързан с опита да се монтира подслушвателно устройство в щабквартирата на Демократическата партия в хотела “Уотъргейт” във Вашингтон. Разследването на събитията са свързани с незаконните действия на Комитета на Републиканската партия за избор на президент при избирателната кампания през 1972 г. Ричард Никсън не успява да докаже убедително, че няма нищо общо с аферата “Уотъргейт”, и подава оставка като президент. Конгресът на САЩ приема закон, с който се прекратява разследването на делото и се забранява Р. Никсън да бъде обект на разследване. След като подава оставка Ричард Никсън е сменен от вицепрезидента Дж. Р. Форд.\r\n1963 г.\r\nИзвършен е “големият влаков обир” във Великобритания. От пощенски влак, пътуващ от Глазгоу за Лондон, са откраднати 2,6 млн. лири стерлинги.\r\n1949 г.\r\nСъветът на Европа приема Турция, Гърция и Исландия за свои съюзници.\r\nСъветът на Европа е консултативна европейска политическа организация, която обединява 40 европейски държави. Създаден е на 5 май 1949 г. Целта на СЕ е да поддържа основни принципи на правата на човека, плуралистичната демокрация и върховенството на закона и да повишава жизнения стандарт на гражданите на Европа. Структурата на СЕ е състои от Комитет на министрите, Парламентарна асамблея (286 чл.) и Конгрес на местни и регионални власти. Има сключени 165 международни конвенции (към 1999 г.). Статут на “специално поканени” страни имат Азербайджан, Армения, Беларус (прекратен 1997 г.), Босна, Грузия. В ролята на наблюдатели са: Ватикана, Канада, Япония, САЩ. Периодично СЕ организира конференции на министерства в различни области - правосъдие, образование, социални проблеми, здравеопазване, околна среда, местни общности, миграция, равенство на половете, труд, масови комуникации, култура, спорт и др.\r\n1945 г.\r\nПо време на Втората световна война 1939-1945 г. СССР обявява война на Япония, възползвайки се от фактическата й капитулация. Червената армия навлиза в Манджурия и завладява значителни територии. Тя разгромява японските войски в Корея и на о-в Сахалин. Япония капитулира на 2 септември 1945 г.\r\n1945 г. \r\nСъздаден е Международния трибунал за преследване и наказване на главните военни престъпници от Втората световна война. Той се учредява с подписването на споразумение между СССР, САЩ, Великобритания и Франция за осъждане на главните нацистки военнопрестъпници. Заседанията на съда са между 20 ноември 1945 г. и 1 октомври 1946 г.\r\n1941 г.\r\nВ хода на Втората световна война съветската авиация организира първите бомбардировки над Берлин, които по-късно са прекратени поради немското настъпление в съветската територия.\r\n1925 г.\r\nОткрит е първият национален конгрес на Ку-Клукс-Клан.\r\n1918 г.\r\nПо време на Първата световна война започва битката за Амиен, в която войските на Антантата настъпват срещу 20 германски дивизии и за няколко часа пленяват 16 хиляди войници.\r\nОт 8 до 13 август 1918 г. се провежда Амиенската операция. Тя е ръководена от англо-френските войски за отблъскване на немците от Амиенската дъга на Западния фронт. Англо-френските военни сили значително превъзхождат германските - на участъка на пробива са съсредоточени над 500 танка и около 1 000 самолета. Направен е пробив в германската отбрана западно от Амиен с широчина на фронта до 75 км и дълбочина 10 - 18 км. Около 48 000 души, в това число и 30 000 пленници, са жертвите от германските войски. Операцията поставя началото на военното поражение на Германия в Първата световна война.\r\n1815 г.\r\nСлед поражението в битката с англичаните при Ватерло (18 юни 1815 г.) Наполеон Бонапарт напуска завинаги Франция, след като е осъден на заточение на остров Света Елена, където умира.\r\nНаполеон Бонапарт е френски император. Роден е в град Аячо на остров Корскика през 1769 г. През 1785 г. той завършва военно училище в Париж и става подпоручик. През 1793 г. като капитан-артилерист участва в обсадата на Тулон, зает от англичаните. Благодарение на неговите способности френската революционна армия превзема Тулон и прогонва британския флот от френските брегове. На 14 януари 1794 г. е произведен в звание бригаден генерал. През 1795 г. ликвидира роялистки метеж в Париж, след което е назначен за командващ на френската армия, действаща в Италия. През своята военна кариера Наполеон печели повече от 60 сражения. По време на похода в Италия (1796-1797 г.) се проявява не само като талантлив генерал, но и като добър дипломат. През 1798-1799 г. организира и командва египетски поход, разбива турската армия, завладява Египет и Сирия и организира административна и данъчната система в завладените територии. На 9 ноември 1799 г. Наполеон извършва държавен преврат и става пръв консул. На 18 април 1804 г. е провъзгласен за император на Франция. Опитва с цената на нови войни и победи да се задържи на императорския престол. Англия, Австрия и Прусия образуват Рейнската лига (1804) – политически съюз, насочен срещу Франция. През 1805 г. Наполеон разгромява Австрия (битката при Аустерлиц) и сключва Пресбургския мир (1805 г.). През 1806 г. в битките при Йена и Ауерщад разгромява Прусия и я окупира. Англия организира морска блокада на Франция и Наполеон отговаря с континентална блокада срещу острова. През 1807 г. разбива руската армия при Ейлау и Фридланд. Принуждава Русия да се присъедини към континенталната блокада и с Тилзитския мир разделя Европа на 2 зони на влияние – френска и руска. През 1808-1811 г. той предприема поход за завоюване и окупиране на Испания, през 1809 г. побеждава Австрия, без да я обезвреди напълно. През 1812 г. Наполеон предприема несполучлив поход в Русия. Той окупира Русия. Това позволява на Александър I и царедворците да го обявят за враг на Русия и на православната вяра. Целият руски народ се вдига на война за защита на вярата и отечеството. Победата на Русия в Отечествената война (1812-1813 г.) позволява да се съхрани самодържавието в продължение на повече от 100 години. През 1813 г. на Парижкия конгрес Наполеон отхвърля условията за мир. След поражението на Франция в битката при Лайпциг (1813 г.) съюзните армии окупират страната, Наполеон абдикира в двореца Фонтебло и е заточен на о-в Елба. През пролетта на 1815 г. напуска о-в Елба и се завръща във Франция. Настъпва периодът на т. нар. \"100 дни\". Реставрацията на монархията във Франция е премахната. След загубата в битката при Ватерло през 1815 г. Наполеон е заточен на о-в Св. Елена, където е поставен под най-строг режим и охрана от английските войски. Умира на 5 май 1821 г. След смъртта на му са публикувани неговите \"Мемоари от о-в Света Елена\" и \"Мемоари\", продиктувани по време на заточението.\r\n1812 г.\r\nМаршал Кутузов е назначен за главнокомандащ на руската армия поради неспособността на предишните й командири да спрат похода към Москва на френската армия, начело с Наполеон.\r\n1786 г.\r\nФранцузите Жак Балма и Мишел-Габриел Бакар за първи път изкачват най-високия връх в Европа - Монблан.На тази дата са родени:\r\n1937 г.\r\nРоден е Дъстин Хофман - американски актьор и режисьор. Учи в консерваторията в Лос Анджелис, в драматичната школа в Пасадина и в нюйоркското Актьорско студио. Играе в театъра - “Хари, Нун и Райт” (1964 г.), “Двама на люлката” (1964 г.), “Изглед от моста” (1965 г.), “Е, и?” (1966 г.), “Пътешествието на петия кон” (1966 г.) и в телевизията - “Защитниците на голия град” (1966 г.). Дебютира в киното със “Завещанието на Мадиган” (1967 г.), а световен успех постига с “Абсолвентът” (1967 г.). Постига голям успех в лондонската театрална постановка на “Венецианският търговец” (1989 г.). Филмография: “Джон и Мери” (1968 г.), “Среднощен каубой” (1969г.), “Точно време” (1977 г., сърежисьор с Улу Грозбърд), “Агата” (1978 г.), “Крамер срещу Крамер” (1979 г., “Оскар”), “Защитници и милосърдни сестри” (тв, 1980 г.), “Рецидивист” (1981 г., и режисьор), “Тутси” (1982 г.), “Коронейшън стрийт” (тв, 1983 г.), “Смъртта на търговския пътник” (тв, 1985 г., екранизация на постановка на Бродуей с негово участие от 1984 г.), “Ищар” (1987 г.), “Рейнмен” (1988 г., “Оскар”), “Семеен бизнес” (198 г.9), “Дик Трейси” (1990 г.), “Американско Бъфало” (1995 г.), “Слипърс” (1996 г.), “Луд град” (1997) г., “Да разлаем кучетата” (1997 г.), “Сфера” (1998 г.), “Жана Д’Арк” (1999 г.), “ “The Runaway Jury” (2003 г.), “Neverland” (2003 г.) и др.\r\n1904 г.\r\nРоден е Сергей Семьонович Бирюзов - съветски военен деец, маршал и герой на Съветския съюз. Завършва Военната академия \"М. В. Фрунзе\". По време на Великата отечествена война на Съветския съюз (1941–1945 г.) в състава на 3-ти Украински фронт се сражава за освобождението на България и Югославия от хитлеристките войски. Сергей Бирюзов е зам.-председател на Съюзната контролна комисия в София в периода 1945–1947 г. След това става командващ войските на Приморския военен окръг, от 1955 г. е зам.-министър на отбраната, главнокомандващ войските на противовъздушната отбрана, от 1962 г. – главнокомандващ ракетните войски със стратегическо значение, от 1963 г. – началник на Генералния щаб на Въоръжените сили на СССР. Умира на 19 октомври 1964 г.\r\n1901 г.\r\nРоден е Ърнест Орландо Лорънс - американски физик, лауреат на Нобелова награда за физика за 1939 г. Следва в университетите в Южна Дакота, Минесота, Чикаго и Йейл. От 1928 г. работи в Калифорнийския университет (професор от 1930 г.), от 1936 г. е директор на радиационната лаборатория към университета. През 1930 г. предлага идеята, а след това построява (заедно с американския учен Н. Едлефсън) първия модел на циклотрона. В следващите години под негово ръководство в САЩ са създадени първите ускорители на елементарни частици. Изучава ядрените реакции и изкуствената радиоактивност. През 1933 г. получава деутрона и изследва реакциите, които той предизвиква. Участва в създаването на атомната бомба. Занимава се с проблеми на радиобиологията и радиотерапията. Умира на 27 август 1958 г. в Пало Алто, Калифорния.\r\n1881 г.\r\nРоден е Евалд Клайст - германски офицер, генерал-фелдмаршал от Вермахта (1943 г.). В армията служи от 1900 г., завършва военна академия (1913 г.). Участва в Първа световна война (1914-1918 г.). След войната служи в кавалерията на райхсвера. През 1938 г. е уволнен от армията заради монархическите си убеждения, една година по-късно отново е призован. При нападението на Полша (1939 г.) и Франция (1940 г.) командва танков корпус. Командва Първа танкова армия, която воюва срещу Югославия и Гърция (1941 г.) и на Източния фронт (1941-1942 г.). През 1942-1944 г. командва групата армии А в Северен Кавказ и Южна Украйна. През 1944 г. е уволнен от армията заради несъгласие със стратегията на А. Хитлер. След войната е пленен от англичаните и като военен престъпник предаден на Югославия, а след това на СССР. Осъден, умира в съветски затвор през октомври 1954 г.\r\n1849 г.\r\nРодена е Вера Ивановна Засулич - руска революционерка. Родена е в с. Михайловка, Смоленска губерния, в дворянско семейство. От 1868 г. се включва в дейността на революционните кръжоци. През 1869-1871 г. е в затвора във връзка с нечаевското дело, а след това е заточена. В нелегалност е от 1875 г. Член е на народническата група на киевските \"бунтари\", след разгрома на която пристига в Петербург (1877 г.). На 24 януари 1878 г. извършва покушение над петербургския градоначалник княз Ф. Ф. Трепов. Оправдана, Вера Засулич емигрира. През 1899 г. се завръща нелегално в Русия, редактира в-к \"Искра\" и \"Заря\". Участва в конгресите на III Интернационал. През 1903 г. се присъединява към меншевиките. От 1917 г. е член на групата \"Единство\". Авторка е на очерк за Международното работническо движение, съчинение за Ж.-Ж. Русо, Волтер, литературни-критически статии за Д. И. Писарев, Н. А. Добролюбов, Н. Г. Чернишевски, С. М. Кравчински (Степняк) и др. Умира на 8 май 1919 г. в Петроград.На тази дата умират:\r\n1897 г.\r\nУмира Якоб Буркхард - швейцарски историк и философ на културата. Дълго време е професор в Базелския университет (1858 - 1893 г.). За разлика от школата на Ранке в историографията, Буркхард поставя на преден план духовната култура, а не политическа история. Като историк на културата се вълнува от проблемите на древна Гърция, Ренесанса, барока. В края на живота си стига до все по-песимистични изводи за перспективата за съществуване на свободни духовни личности и либерални обществени форми в къснобуржоазната епоха. Критиката на Буркхард е свързваща нишка между романтизма и прогнозите за \"новото варварство\" на Ницше (върху когото късният Буркхард оказва влияние) и Шпенглер. Основен труд: \"Културата на Италия в епохата на Ренесанса\" (1860 г.).\r\n1827 г.\r\nУмира Джордж Канинг - британски държавник, член на партията на торите. Министър-председател (от април 1827 г.). Роден е на 11 април 1770 г. в Лондон. През 1791 г. завършва Оксфордския университет. От 1793 г. е член на Парламента. Помощник-министър на външните работи в кабинета на У. Пит Младши. В периода 1807-1809 г. е министър на външните работи. Посланик в Лисабон в периода 1814-1816 г. Поддържа правителството на Р. Б. Ливърпул против демократическото движение в Англия. Влиятелен член на кабинета на Ливърпул (1822 г.) като министър на външните работи. Успява да прокара някои реформи (намаляване митата на пшеницата и суровините, облекчаване износа на промишлени стоки, либерализиране на наказателните закони). Осъжда френската интервенция в Испания (1823 г.), помага за признаването от английското правителство на независимостта на бившите испански колонии в Южна Америка. Обявява се за автономия на Гърция.\r\n1796 г.\r\nУмира Франц Антон Маулберч - австрийски живописец, майстор на монументално-декоративната живопис в стил барок. Роден е на 7 юни 1724 г. в Лангенарген, Вюртемберг, Германия. Живее във Виена от 1739 г. Учи във Виенската художествена академия (1741-1750 г.), където е професор от 1770 г. Работи в различни градове на Австрия, Унгария, Германия, Чехия, Словакия. Творчеството му е повлияно от венецианската живопис и стила на Рембранд. Някои произведения: фрески в църквата на пяристите (1752-1753 г.), университета (1756-1759 г.) и двореца Хофбург (1772 г.) във Виена, църкви в Хайлигенкройц - Гутенбрун (Долна Австрия, 1757-1758 г.), Шюмеге (Унгария, 1758 г.), Корнойбург (Долна Австрия, 1772 г.); съборната църква в Пати (Унгария, 1780-1781 г.), дворци в Крамержиже (Чехия, 1758-1760 г.), Инсбрук (1735-1776 г.), Сомбатхей (Унгария, 1783 г.) и др.\r\n1533 г.\r\nУмира Джироламо Фракасторо – италиански учен от епохата на Ренесанса; лекар, астроном, поет. Той е роден през 1478 г. във Верона. През 1502 г. завършва университета в Падуа, където по-късно е професор. Създава научни трудове по геология (история на Земята), география, оптика (рефракция на светлината), астрономия (наблюдения на Луната и звездите), философия и психология. През 1530 г. излиза научно-дидактичната му поема “Сифилис, или Френската болест” (откъдето идва и наименованието на болестта). Основното му съчинение е “За контагиите, контагиозните болести и лечението им”, което има много издания в различни страни. Описва 3 начина на заразяване: непосредствен - чрез съприкосновение с друг болен, опосредствен - чрез контакт с предмети, до които е имал контакт друг болен, от разстояние - при задължителното участие на малки, невидими “зародиши на болестта”. Джироламо Фракасторо определя заразата като материално начало (“телесен контагий”). Въвежда термина “инфекция”. Описва редица заразни заболявания, между които чума, проказа, бяс, тиф и др. Трудовете му са основополагащи за клиничното изследване на инфекциозните болести и епидемиологията.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nNational Geographic Arhive;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни”;", "date": "2017.08.08", "title": "Денят 8 август в световната история"}
{"url": "http://www.focus-news.net/news/2017/08/08/2423618/waz-germanski-ministar-obvini-balgariya-i-rumaniya-v-nepravilno-izpolzvane-na-sredstvata-koito-es-im-otpuska-za-romite.html", "text": "Йоахим Щам, министър на интеграцията в най-голямата германска провинция - Северен Рейн-Вестфалия, разкритикува България и Румъния за неправилно използване на средства от Европейския социален фонд (ЕСФ), отпускани за интегриране на ромските общности в тези страни, съобщава вестник  Westdeutschen Allgemeinen Zeitung.\r\nСоциалдемократът предлага в бъдеще тези финансови ресурси да бъдат пренасочени за развитието на Рурската област.\r\n„Изключително досадно е да осъзнаем, че финансирането от Европейския социален фонд на Румъния и България не е подходящо усвоено. Затова предполагам, че тези средства може да бъдат предоставени на градове като Дортмунд и Дуисбург\", заяви пред изданието германският политик.\r\nИ двете страни членки на ЕС получават финансиране на стойност милиони евро всяка година, за да помогнат на ромските общности, които са най-голямата малцинствена група в Блока с повече от 10 млн. живеещи на територията на европейските държави.Тереза Герова", "date": "2017.08.08", "title": "WAZ: Германски министър обвини България и Румъния в неправилно използване на средствата, които ЕС им отпуска за ромите"}
{"url": "http://www.focus-news.net/news/2017/08/08/2423619/pregled-na-osnovnite-temi-v-dobrudzhanskiya-pechat.html", "text": "„Прокуратурата проверява заповедите на МОСВ за „Комплекс Калиакра“, съобщава челото на вестник „Нова добруджанска трибуна“. Върховната административна прокуратура е образувала преписка по публикации в средствата за масово осведомяване и е предприела проверка за законност на издадената заповед за спиране на строителство и земеделие в защитената зона. След проучване на съответните данни ще бъдат предприети и мерки. „Подписаха договор за „Общинска полиция“, съобщава изданието. Кметът на Добрич Йордан Йорданов и началника на ОД на МВР старши комисар Николай Спасов са подписали договор за създаването на звеното. Към него ще бъдат назначени седем полицаи и един инспектор. Предстои да бъде обявен конкурс за тези длъжности. „Оперетна гала очаква гостите на откритата сцена „Двореца“, съобщава всекидневникът. Тя ще се състои на 12 август от 21.00 часа. Държавна опера-Варна ще зарадва публиката с изпълнения на арии и дуети от Щраус, Брамс и други композитори. Ръководството на „Двореца“ предвид големия интерес към този проект – спектакли на открито, има намерение да го разшири през следващия сезон. Темата за комплекс „Калиакра“ е водеща и за другия регионален вестник  „Добруджанска трибуна“. Според министъра на околната среда Нено Димов ограниченията за „Калиакра“ засягат много малка територия. Това са така наречените понто-сарматски степи. Забраната за разораване се отнася до тях, а в по-голямата си част те са държавни земи. Съветниците в Добрич ще заседават извънредно на 14 август, съобщава изданието. Ще се обсъжда тема, свързана с дейностите по проекта за обновяване на водния сектор в града. В началото на извънредното заседание клетва ще положи и новият общински съветник д-р Добрин Добрев, който влиза на мястото на Даниела Димитрова, станала депутат. В рубриката „Добрите новини“ – „Каварна е домакин на единствения по рода си национален фестивал за старинна музика“. 11-то издание на фестивала ще продължи до 14 август. Концертите ще бъдат на няколко места – Художествената галерия, нос Калиакра, площада пред черквата „Успение Богородично“ и село Българево. Ще звучат старинна барокова музика и християнски песни в изпълнение на начинаещи и утвърдени музиканти.", "date": "2017.08.08", "title": "Преглед на основните теми в добруджанския печат"}
{"url": "http://www.focus-news.net/news/2017/08/08/2423620/ministar-ekaterina-zaharieva-predlagame-srokat-na-zadgranichnite-pasporti-da-se-uvelichi-ot-5-na-10-g.html", "text": "С промени в Закона за българските документи за самоличност предлагаме увеличаване на срока на задграничните паспорти от 5 на 10 г. Това каза вицепремиерът и министър на външните работи Екатерина Захариева в предаването „Денят започва“ по БНТ. „Днес предстои обявяване на обществено обсъждане на Закона за българските документи за самоличност. С това изменение, което предвиждаме, мисля, че нашите съграждани в чужбина най-много ще усетят облекчението“, каза Захариева. Тя посочи, че изменението ще засегне всички. Министър Захариева поясни, че най-голямото облекчение, което ще усетят хората, е  възможността за подаване онлайн на заявленията за издаване на български документи. „Повечето от нашите съграждани живеят по-далеч от консулските служби“, отбеляза тя и обясни, че няма как да бъдат открити такива във всеки град, в който има българи. „До момента изискването е това заявление да може да става само чрез електронен подпис, издаден от България. Има такава административна услуга, но за година и половина са подадени само две заявления по електронен път“, посочи министър Захариева. Тя поясни, че изменението в Закона предвижда да може и този, който няма електронен подпис да подаде заявлението като прикачи копие от актуалния си документ към него. Захариева поясни, че условието е, документите да се получат лично в консулската служба, тъй като при предаването им ще се види дали това е лицето, което ги е подало. Министърът допълни, че с новия закон се съкращават и сроковете за тази услуга. Вицепремиерът добави, че с него се дава и възможност за получаване на документите чрез куриери. Екатерина Захариева обясни, че ако заявлението е подадено лично, документите ще могат да се получават чрез куриер. \r\nМинистърът на външните работи каза още, че вече са доставени посттерминали в 4 гранични представителства.", "date": "2017.08.08", "title": "Министър Екатерина Захариева: Предлагаме срокът на задграничните паспорти да се увеличи от 5 на 10 г."}
{"url": "http://www.focus-news.net/news/2017/08/08/2423621/gazeta-express-kosovo-e-sred-nay-religioznite-strani-v-sveta-pokazva-prouchvane.html", "text": "Косово е третата най-религиозна страна в света след Тайланд и Нигерия, показва проучване, цитирано от вестник Gazeta Express.\r\nСъгласно изследване на WIN/Gallup International, проведено сред 66 хил. души от общо 68 държави по света, Тайланд е най-религиозната държава с 98 % граждани, които се самоопределят като религиозни. След азиатската страна се нареждат Нигерия (97 %), Косово, Индия, Гана, Кот д‘Ивоар, Папуа Нова Гвинея (всички с 94 %), Фиджи (92 %), Армения (92 %) и Филипини (90 %). \r\nКитай пък е най-малко религиозната държава в света, в която всеки седем от 10 души се определят като атеисти (67 %), а едва девет на сто твърдят, че са религиозни.Тереза Герова", "date": "2017.08.08", "title": "Gazeta Express: Косово е сред най-религиозните страни в света, показва проучване"}
{"url": "http://www.focus-news.net/news/2017/08/08/2423622/sofiyska-voda-otnovo-instalira-mobilni-cheshmi-na-bulvitosha.html", "text": "„Софийска вода“ отново инсталира мобилни чешми на бул.”Витоша”. Това съобщиха от пресцентъра на водоснабдителното дружество. Поради високите температури на август “Софийска вода” осъществява втора поредна акция за раздаване на чиста питейна вода в центъра на столицата. На 8 и 9 август столичани и гости на града могат да пият вода от вече познатите „водни човеци“ – временни инсталации, направени изцяло от материалите, от които изграждаме водопроводната мрежа.\r\nДружеството напомня, че водата в София е с превъзходно качество и препоръчва на столичани да пият колкото е възможно повече, особено през летните горещи месеци. PН стойностите на софийската питейна вода са близки до тези на вътрешната течна среда на организма и поради тази причина водата е лесно усвоима. Лабораторният изпитвателен комплекс (ЛИК) към „Софийска вода“ следи ежедневно показателите на питейната вода във всички точки от водопроводната мрежа и гарантира доброто й качество. На сайта на дружеството клиентите вече могат да се информират какво е качеството на водата в техния жилищен район – техните месечни и средногодишни стойности. Инициативата „Утоли жегата“ се провежда в най-горещите часове на деня, в пешеходната зона на булевард „Витоша“.", "date": "2017.08.08", "title": "„Софийска вода“ отново инсталира мобилни чешми на бул.”Витоша”"}
{"url": "http://www.focus-news.net/news/2017/08/08/2423623/ekathimerini-nad-11-hil-migranti-sa-repatrirani-dobrovolno-ot-gartsiya.html", "text": "Над 11  хил. мигранти годишно са репатрирани доброволно от територията на Гърция, съобщава електронното издание Ekathimerini. \r\nСъгласно официалните данни, през месец юли от Гърция в родината им са върнати 1645 души по доброволна схема, ръководена от Международната организация за миграция, както и чрез връщания, извършени от гръцката полиция.\r\nМалко над половината от мигрантите (872) са върнати обратно в Албания, 297 души – в Пакистан и 98 в Алжир.Тереза Герова", "date": "2017.08.08", "title": "Ekathimerini: Над 11 хил. мигранти са репатрирани доброволно от Гърция"}
{"url": "http://www.focus-news.net/news/2017/08/08/2423624/denyat-8-avgust-v-balgarskata-istoriya.html", "text": "На 8 срещу 9 август през 1886 г. е извършен държавен преврат от група офицери русофили, недоволни от външнополитическия курс на княз Александър I Батенберг. Начело на преврата застават майор П. Груев и капитаните А. Бендерев и Р. Димитриев. С помощта на юнкерите от Военното училище и части от Струмския полк те обезоръжават охраната около двореца в София и заставят княза да подпише прокламация към българския народ, че се отказва от заемания престол. Тъй като акцията не получава подкрепата на българската общественост, не завършва с успех. \r\nНа днешния ден през 1944 г. започва мисията на Стойчо Мошанов за сключване на мир с Великобритания и САЩ. Мисията заминава отначало за Цариград, после за Анкара (14 август) и на 25 август се връща в София за инструкции. През 1946 г. е приет Закон за трудово мобилизиране на безделниците и празноскитащите. Според него всички български поданици, навършили 16 г. и не по-възрастни от 45 г. за жените и 50 г. за мъжете, \"които са се отдали на безделие, празноскитане или прекарват голяма част от времето си в питейни заведения, кафенета, барове, сладкарници и др. подобни\", се мобилизират за задължителен общественополезен труд до шест месеца, за да се приучат на полезен труд и да се \"премахнат лошите им привички\". На 8 август са родени: Христо Танев Стамболски - лекар-анатом, обществен деец, един от организаторите на българското здравеопазване след Освобождението- 1843 г.,  Цвятко Бобошевски - политически и държавен деец - 1884 г., Орлин Горанов - български естраден и оперен изпълнител - 1957 г. На тази дата умира Филип Станиславов - висш католически духовник и книжовник по време на османското владичество- 1674 г. \r\n2015 г.\r\nПървородният син на президента на България Росен Плевнелиев – Филип почива в Националната кардиологична болница след скоротечно боледуване от дисекация на аортата, на 14-годишна възраст.\r\n2014 г.\r\nПрезидентът на Република България присъжда орден „Стара планина“ ,първа степен на акад. Петя Василева „за изключителните ѝ заслуги в областта на офталмологията и за приноса ѝ за развитието на българската наука“.\r\nПрезидентът на Република България присъжда орден „Стара планина“ ,първа степен на Матиас Хьопфнер, германски гражданин „за изключителните му заслуги в областта на двустранните отношения между Република България и Федерална република Германия“.\r\nПрезидентът на Република България присъжда орден „Стара планина“ ,първа степен на Филип Отие, френски гражданин „за изключителните му заслуги в областта на двустранните отношения между Република България и Френската република“.\r\n2002 г.\r\nЗавършва работното посещение на министър-председателят Симеон Сакскобургготски в Ливан и Йордания. Целта е да се възстановят икономическите им връзки с България и да се стимулират техните инвестиции.\r\n1965 г.\r\nВ периода 8 - 14 август във Варна се провежда Първи балкански филмов фестивал.\r\n1953 г.\r\nВ Металургичния завод \"Ленин\" в Перник е отлята първата стомана. Заводът е открит официално на 5 ноември с.г\r\n1946 г.\r\nПриет е Закон за трудово мобилизиране на безделниците и празноскитащите. Според него всички български поданици, навършили 16 г. и не по-възрастни от 45 г. за жените и 50 г. за мъжете, \"които са се отдали на безделие, празноскитане или прекарват голяма част от времето си в питейни заведения, кафенета, барове, сладкарници и др. подобни\", се мобилизират за задължителен общественополезен труд до шест месеца, за да се приучат на полезен труд и да се \"премахнат лошите им привички\".\r\n1944 г.\r\nЗапочва мисията на Стойчо Мошанов за сключване на мир с Великобритания и САЩ. Мисията заминава отначало за Цариград, после за Анкара (14 август) и на 25 август се връща в София за инструкции.\r\nСтойчо Стефанов Мошанов е политически и държавен деец. Роден е в Дряново на 25 май 1892 г. Завършва право в Екс ан Прованс (Франция). Участва като офицер в Балканската 1912-1913 г. и Първата световна война 1914-1918 г. След световната война се включва дейно в обществено-политическия живот на страната. Изявява се като деец на Демократическата партия. След държавния преврат на 9 юни 1923 г. преминава в редовете на Демократическия сговор, а след неговото разцепление в 1932 г. преминава към Националното социално движение на проф. Ал. Цанков. В периода 1934-1935 г. е директор на труда. От април до ноември 1935 г. е министър на народното стопанство в кабинета на А. Тошев. Избран е за председател на ХXIV Обикновено народно събрание, за периода 1938-1939 г. По време на участието на България във Втората световна война 1939-1945 г. поддържа позиция, близка до тази на легалната опозиция в страната. През август 1944 г. е натоварен от правителството на Ив. Багрянов да води преговори с представители на Англия и САЩ във връзка с излизането на България от войната. Мисията му завършва без резултат поради последвалото обявяване на война на България от СССР (5 септември 1944 г.). След 9 септември 1944 г. участва в дейността на възобновената Демократическа партия, след разтурянето на която е преследван и хвърлен в затвора. Автор е на мемоари, от които е публикувана само частта, отнасяща се до мисията му в Кайро от 1944 г. Умира на 10 януари 1975 г.\r\n1908 г.\r\nВ Солун е проведено учредително събрание на Български учителски съюз в Турция, в който влизат 44 учителски дружества с органи в. \"Учителски глас\" и в. \"Учителско съзнание\". Той просъществува до април 1912 г., провежда три конгреса и една педагогическа конференция (август 1910 г. в Солун).\r\n1904 г.\r\nЗавършва учредителният конгрес на Свободния синдикален съюз към БРСДП (ш.с.), ръководен от Централна комисия. Конгресът се провежда от 6 до 8 август.\r\nБРСДП (ш.с.) е образувана след разцеплението на Българската социалдемократическа партия през 1903 г. Тя има значително влияние сред учителството и част от държавните служители - телеграфо-пощенци, железничари и други. След създаването на партията през 1903 г. нейн лидер става Янко Сакъзов. Партията носи и името \"широки социалисти\", заради схващането на нейните членове, че в нея могат да членуват хора с всякакви възгледи и вярвания, без да възприемат марксисткото учение, стига да признават партийната програма. Широките социалисти се обявяват за сътрудничество с буржоазните партии за осъществяване на необходимите реформи. БРСДП (ш.с.) е част от международното работническо и социалистическо движение. Партията поддържа контакти с II Интернационал.\r\n1886 г.\r\nНа 8 срещу 9 август е извършен държавен преврат от група офицери русофили, недоволни от външнополитическия курс на княз Александър I Батенберг. Начело на преврата застават майор П. Груев и капитаните А. Бендерев и Р. Димитриев. С помощта на юнкерите от Военното училище и части от Струмския полк те обезоръжават охраната около двореца в София и заставят княза да подпише прокламация към българския народ, че се отказва от заемания престол. Тъй като акцията не получава подкрепата на българската общественост, не завършва с успех. Против превратаджиите се обявява Стефан Стамболов, който тогава е председател на Народното събрание. С помощта на части от Пловдивския гарнизон той извършва контрапреврат. Князът, който след детронирането му е изведен вън от пределите на Княжеството, е повикан да се завърне обратно и заеме българския престол. Макар и завърнал се в България, княз Александър I Батенберг отказва да встъпи отново на престола, като се мотивира с нежеланието, изказано по този повод от руския император Александър III. С повторна прокламация към българския народ той известява, че се отказва от българския престол, и след като назначава Регентски съвет в състав: Стефан Стамболов, Петко Каравелов и Сава Муткуров, напуска България. След неуспеха на преврата участвалите в него офицери емигрират вън от Княжеството и търсят убежище в Румъния, а после и в Русия. Държавният преврат поставя началото на българската криза, която продължава цяло десетилетие и приключва с признаването на княз Фердинанд I от Русия и останалите велики сили през 1896 г. за законен български владетел.\r\n1883 г.\r\nСключено е споразумение между консерваторите и умерените либерали за прекратяване на княжеските пълномощия и за коалиционно правителство, което да закрие Държавния съвет и Министерството на обществените сгради, земеделието и търговията, да възстанови конституцията и да я измени в консервативен дух.\r\n1842 г.\r\nГеорги Раковски пристига в Цариград.\r\nГеорги Раковски е първият идеолог на националното революционно движение в България. Той е роден в Котел. Образованието си получава в родния си град, в Карлово и в гръцкото училище в Куручешме край Цариград. Там се свързва и с дейци на движението за църковна свобода. През 1841 г. в Браила Раковски подготвя масово въоръжено нахлуване в България- Браилските бунтове от 1841-1843 г. На 10 февруари 1842 г. бунтът е разкрит от румънската полиция, другарите му са арестувани, а той успява да се укрие. След като научава за арестите, Раковски се предава на руския консул в Браила, който от своя страна го предава на румънските власти. На 14 юли е осъден на смърт и понеже е гръцки поданик, трябва да бъде изпратен през Цариград в Атина, за да бъде изпълнена присъдата. Но гръцкият посланик в Цариград Ал. Маврокордатос вместо за Атина тайно го изпраща във Франция - Марсилия. Тук Раковски престоява година и половина. След като, лишен от средства, разбира, че не може да замине да учи в Париж, се връща в Котел през 1844 г., но вече не като Съби Стойков Събев, а като Георги Раковски. През януари 1845 г. той и баща му са наклеветени, че готвят бунт, и са откарани в Цариград, където прекарват 3 години в затвора. По време на Кримската война от 1853-1856 г. Раковски си издейства назначение в турската главна квартира в Шумен като преводач с тайното намерение да предпазва българското население от безчинствата на турските войски и да изпраща военни сведения на русите. Планът му е разкрит и той е арестуван в Калафат, но по пътя за Цариград успява да избяга. След това организира чета от 12 души, с която се отправя към Балкана с намерение да се срещне с настъпващата руска армия. Около Преслав обаче узнава за неблагоприятния за русите обрат във войната и за тяхното изтегляне от България и разпуска четата и се прибира в Котел. Там се укрива 4 месеца и в навечерието на 1855 г. тайно се прехвърля във Влашко. След сключването на Парижкия мирен договор през 1856 г. Раковски заминава за Нови Сад, където започва да издава в. \"Българска дневница\", книгата \"Предвестник Горскаго пътника\", първия брой на в. \"Дунавски лебед\" и поемата \"Горски пътник\". През 1857 г. е изгонен от Нови Сад по искане на турските власти и живее в Галац и Яш, а от 1858 г.- в Одеса. Там Раковски се занимава със събирателска и научна дейност - събира народни песни, пише исторически и етнографски съчинения. През 1860 г. се премества в Белград. Там съставя \"План за освобождението на България\" и \"Статут за едно Привременно българско началство в Белград\". В плана застъпва идеята за всеобщо въстание на всички българи, без разлика на тяхното социално положение, а не чрез реформи или с помощта на външни сили. Ръководният принцип на Раковски е \"Наша свобода от нас зависи\". Според плана му в България трябва да бъдат създадени тайни комитети, които да мобилизират населението за масово участие във въстанието. Основната ударна сила в началото се предвижда да бъде един добре въоръжен полк, създаден извън страната, който ще се движи по Балкана към Търново и Черно море. Появата му според Раковски ще разбуни народа. Въстанието трябва да избухне при благоприятна международна обстановка. Върховният организационен център също ще бъде изграден извън България. Основната слабост на плана е убедеността, че народът е подготвен за въстание и че въоръженото му ядро трябва да са емигрантските среди. Поради това той организира и ръководи в Белград Първата българска легия (1862 г.) и работи за създаване на Съюз на балканските християнски народи за борба срещу турското робство през 1863 г. Раковски основава сред българските емигранти революционна организация \"Върховно народно българско тайно гражданско началство\" през 1866 г. и разработва \"Привременен закон за народните горски чети за 1867-о лето\". До края на живота си той работи за осъществяване на революционните си планове. Умира от туберкулоза във вилата на братя Мустакови край Букурещ през 1867 г. През 1885 г. костите му са пренесени в България в софийската катедрала \"Св. Неделя\". През 1942 г. са преместени в Котел, а през 1981 г. в Мавзолея на Раковски и Музей на възрожденците в същия град.\r\n1829 г.\r\nОбединен отряд от българи и руски военни завземат Малък Самоков (дн. Демиркьой, Турция).\r\nВ периода 1828-1829 г. се води Руско турска война, която е предизвикана от изострянето на Източния въпрос заради националноосвободителното движение в Гърция. Обявена e през декември 1827 г. от турския султан, който отменя всички предишни руско-турски договори и провъзгласява \"свещена война против Русия\". Военните действия започват през април 1828 г. Втора руска армия (ок. 95 000 срещу 125 000 турци) форсира Дунав, преминава Добруджа и обсажда Шумен, Варна и Силистра. В края на септември руски войски превземат Варна. На кавказкия фронт Русия има още по-големи успехи - Кавказкият корпус успява да превземе турските крепости Карс, Анапа, Поти и др. В началото на 1829 г. започва второто настъпление на руската армия на Балканския п-в. През юни тя превзема Силистра, преминава Стара планина, окупира Тракия и превзема Одрин. Войната завършва с Одринския мирен договор, който потвърждава руските права в устието на Дунав и по черноморското крайбрежие на Кавказ (без Батуми). Гърция получава самостоятелност, но е задължена да плаща данък на султана. През 1830 г. тя е освободена от данъка и е обявена за независима държава. Договорът потвърждава и разширява автономията на Молдова, Влашко и Сърбия.На тази дата са родени:\r\n1990 г.\r\nУмира Васил Александров (В. А. Вутов) - български литературен критик, публицист и библиограф, член на СБП. Роден е на 2 май 1908 г. в Ботевград. Следва финанси и администрация в Свободния университет в София. Публикува свои произведения от 30-те години. Негови статии и рецензии са печатани в сп. \"Мисъл\", \"Светлоструй\", \"Младежки преглед\", \"Съвременник\", \"Жар\", \"Дъга\", \"Час\", \"Заря\", \"Литературен критик\" и др. Отговорен редактор на сп. \"Нова литература\". Членува в литературния кръжок \"Хр. Смирненски\" и в Македонския литературен кръжок. Участва в съставянето на литературни сборници; библиография на български и чужди детски писатели, поставя началото на поредица от литературни сборници \"Въпроси на детската литература\" (т. I - II, 1964-1965 г.).\r\n1957 г.\r\nРоден е Орлин Горанов - български естраден и оперен изпълнител. Дебютира през 1978 г. на Младежкия конкурс за забавна песен, където печели първа награда. От 1977 г. до 1985 г. е солист на Представителния естраден ансамбъл при ГУСВ, София. Има престижни награди от международни конкурси и фестивали: първа награда за изпълнение на немска песен на \"Шлагерфестивал\" Дрезден през 1981 г.; трета награда на конкурса \"Интерталант\" ЧССР през 1983 г.; втора награда на фестивала \"Червеният карамфил\" в Сочи, СССР през 1983 г.; Голямата награда \"Златният Орфей\" през 1984 г. През 80-те години популярни стават песните му в дует с Кристина Димитрова. Има издадени 2 албума от \"Балкантон\" – 1986 г. и 1987 г. Завършва оперно пеене в БДК и от 1992 г. е солист на Пловдивската опера.\r\n1884 г.\r\nРоден е Цвятко Бобошевски - политически и държавен деец. Роден е във Враца. Завършва право в Париж, след което се завръща в родния си град и става адвокат. Членува в Народната партия, а след обединяването и с Прогресивнолибералната – в Обединената народнопрогресивна партия. Участва в подготовката на държавния преврат на 9 юни 1923 г. В правителството на Ал. Цанков първоначално е министър на търговията, промишлеността и труда (9 юни 1923 г. – 3 ноември 1924 г.), а след това – на правосъдието (4 ноември 1924 г. – 4 януари 1926 г.). Във второто сговористко правителство на А. Ляпчев той отново е министър на търговията, промишлеността и труда. След държавния преврат на 19 май 1934 г. Цвятко Бобошевски известно време е председател на Българската ипотекарна банка. В навечерието и по време на Втората световна война 1939–1945 г. ратува за сътрудничество с Англия и САЩ и се противопоставя на обвързването на страната ни с Германия. След 9 септември 1944 г. заедно с В. Ганев и Т. Павлов е включен в състава на Регентството (до провъзгласяването на България за република на 15 септември 1946 г.). Умира на 23 юли 1952 г.\r\n1843 г.\r\nРоден е Христо Танев Стамболски - лекар-анатом, обществен деец, един от организаторите на българското здравеопазване след Освобождението. Роден e в Казанлък. Завършва Императорското медицинско училище в Цариград. Остава да работи като профeсор по анатомия и хистология в училището. През 1868 г. превежда от френски на турски език анатомичен атлас и ръководство по анатомия и създава френско-турски терминологичен анатомичен речник. Включва се активно в църковно-националната борба на българите в Цариград. Председател е на Българското читалище там и член на Временния смесен съвет на Българската екзархия. За активната си обществена дейност е заточен от турските власти в Сана (дн. в Йеменската арабска република). Там завежда турска военна болница и открива причинителя на болестта филариоза. След Освобождението работи като лекар в Габрово, Казанлък и София. Стамболски е един от ръководителите на Народната партия в Източна Румелия и депутат в Областното събрание до Съединението на Източна Румелия с Княжество България 1885 г. През периода 1881–1883 г. е директор на обществените сгради в Източна Румелия. След 1885 г. се установява в София. Става началник на отделение в Александровската болница. В началото на ХХ в. е поддиректор и директор на Гражданска санитарна дирекция при Министерството на вътрешните работи и подпредседател на ръководството на БЧК. Умира на 4 юни 1932 г.На тази дата умират:\r\n1867 г.\r\nУмира Цветко Спиров Павлович - деец на националнореволюционното движение. Роден е през 1839 г. в Белград и по произход е сърбин. В Браила се свързва с българската революционна емиграция. Сближава се с Н. Войводов и двамата организирали чета, която през 1867 г. трябва да премине в България от сръбска територия. На път от Браила за сборния пункт на четата - гр. Радуевац, пътувайки с австрийския кораб \"Германия\", е издаден на османската полиция. При опит да бъде заловен оказва съпротива. В завързалата се престрелка е убит заедно с Н. Войводов.\r\n1674 г.\r\nУмира Филип Станиславов - висш католически духовник и книжовник по време на османското владичество. Роден е в с. Ореш, Търновско. Получава образованието си в гр. Лорето (Италия). През 1632 г. приема монашески сан и отначало е свещеник в гр. Анкона (Италия). Заниманията му с преводачество на славянски книги обръщат вниманието на папа Урбан VIII, който го привлича на работа в своята библиотека в Рим. От 1635 г. започва да изпълнява и различни мисионерски поръчения в българските земи и на север от р. Дунав. Три години по-късно е ръкоположен за никополски епископ. Заради своята симпатия към сънародниците си той е наклеветен от папските агенти. През 1662 г. е лишен от епископския сан. Той продължава мисионерската си дейност и през 1673 г. е възстановен на епископския пост. Трайна следа оставя книжовната му дейност. През 1651 г. той съставя и отпечатва в Рим т.нар. \"Абагар\", който е и първата българска печатна книга на кирилица. В послеслова на това съчинение Филип Станиславов заявява, че то е съставено от българин за своя народ български.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nNational Geographic Arhive;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни”;", "date": "2017.08.08", "title": "Денят 8 август в българската история"}
{"url": "http://www.focus-news.net/news/2017/08/08/2423625/pregled-na-osnovnite-temi-vav-velikotarnovskiya-pechat.html", "text": "„Всяка година областта се топи с 3650 души“ е заглавие от първа страница на областния всекидневник „Янтра Днес”.  През последните 10 години населението във великотърновска област намалява средно с 3650души, сочи здравно – демографска характеристика, представена от Регионалната здравна инспекция във Велико Търново. Подробности за събраните данни прочетете на страниците на ежедневника. „Жителите на Янтра: Изпотрошихме си колите по разбития път о селото, основен ремонт не е правен от 1970 г.“ е друго заглавие от днешното издание.  Пътят, който свързва горнооряховските села Поликраище – Янтра – Драганово е изключително разбит и всеки ден си трошим колите по него. Стават и много катастрофи, добре е , че още няма загинали, жалваха се пред „Янтра ДНЕС“ недоволни шофьори. Ще бъдат ли предприети някакви мерки, научете от всекидневника. „Салмонелоза плъзна в детски колективи“, пише още вестникът. Салмонелоза плъзна в организирани детски колективи във Велико Търново, сочи справка на РЗИ за юли. НЕ можем да говорим за взрив, защото случаите не са на едно място, обясни д-р Ирина Млъзева, шеф на Дирекцията за надзор на заразните заболявания. Допълнителна информация за епидемиологичната обстановка, разберете от страниците на вестника. „Заловиха крадец, отмъкнал 700 лв. от квартира в Лясковец“ е  новина от криминалната хроника. На страниците на вестника ще откриете и статия,  разказваща за Едмън Бек – тексасецът, който влага милиони в порутените сгради на Велико Търново.  „Монумент на старите зидари създават до гърба на Колю Фичето в парк „Дружба“ е заглавие от другия областен ежедневник „Борба“. Голям монумент с параклис ще има във великотърновския парк „Дружба“ точно до гроба на прочутия майстор Колю Фичето . Паркът е разположен върху площта на старото великотърновско гробище . Подробности за проекта, прочетете на страниците на ежедневника. „Баба получава телефонно обаждане от син покойник“  е друга тема от всекидневника.  Телефонните измамници станаха съвсем нагли и арогантни, като започнаха да се обаждат на жертвите си вече и от името на покойници. Повече за новите схеми ще намерите във вестника. „Търновецът проф. Пламен Кинов извърши уникална операция на коленна става“, пише още ежедневника. Търновецът проф. Пламен Кинов направи първата у нас операция за частично протезиране на коленна става. Такава интервенция не е правена до сега в цяла Източна Европа. Подробности за нея, научете от „Борба“. На страниците на  днешното издание е поместен и материал за археологът Калин Чакъров, който проучва римския кипаж в Мусина заедно с доброволци.", "date": "2017.08.08", "title": "Преглед на основните теми във великотърновския печат"}
{"url": "http://www.focus-news.net/news/2017/08/08/2423626/akatist-na-sv-kral-stefan-milutin-shte-bade-otsluzhen-v-mitropolitskata-katedrala-sv-vmtsa-nedelya-v-stolitsata.html", "text": "Акатист на св. крал Стефан Милутин ще се отслужи в митрополитската катедрала „Св. Вмца Неделя” в столицата, предаде репортер на Агенция \"Фокус\". Това ще стане след редовната света литургия в храма от 10.00 часа. Мощите на св. крал Стефан Милутин са в специален саркофаг в катедралния храм и всеки ден множество православни християни им се покланят. Вечерното богослужение е с начален час 17.00. \r\nНикола ПЕТКОВ", "date": "2017.08.08", "title": "Акатист на св. крал Стефан Милутин ще бъде отслужен в митрополитската катедрала „Св. Вмца Неделя” в столицата"}
{"url": "http://www.focus-news.net/news/2017/08/08/2423627/sofiya-vremenno-se-stesnyava-yuzhnata-polovina-na-patnoto-platno-na-ul-simeonovska-v-rayona-na-ul-nikola-pikolo.html", "text": "Временно се стеснява южната половина на пътното платно на ул. „Симеоновска“ в района на ул. „Никола Пиколо“. Това съобщиха от пресцентъра на Столична община. От 00.00 часа днес до 24.00 часа на 1 септември се забранява влизането на пътни превозни средства по част от южната половина от пътното платно на ул. „Симеоновска“ при ул. „Никола Пиколо“. \r\nИзмества се съществуващата автобусна спирка с код 1350 „моста на Симеоновска река“ на ул. „Сименовска“ с 50 метра назад в посока кметство Железница по маршрута на автобус 68.", "date": "2017.08.08", "title": "София: Временно се стеснява южната половина на пътното платно на ул. „Симеоновска“ в района на ул. „Никола Пиколо“"}
{"url": "http://www.focus-news.net/news/2017/08/08/2423628/ministar-ekaterina-zaharieva-kohezionnata-politika-e-vazhna-za-tseliya-es.html", "text": "Не трябва да обясняваме, че искаме пари за пътища, а защо всъщност кохезионната политика е важна за целия ЕС. Това каза вицепремиерът и министър на външните работи Екатерина Захариева в предаването „Денят започва“ по БНТ.   „Кохезионната политика е една от най-важните политики. Тя е свързана с истинско сближаване, истински напредък“, коментира Захариева и уточни, че тази политика не е важна само за държавите като България. По думите й по пътищата, които се строят, се движат и европейски стоки. „Не е лесна темата, още повече след Брекзкит“, отбеляза Захариева и уточни, че приносът на Великобритания към бюджета на ЕС е 16 %. Министърът на външните работи отчете, че четири пъти и половина са се увеличили доходите в България, откакто страната ни е членка на ЕС. „Всички виждат това, което се направи с кохезионната политика като пътища, като магистрали, като училища, като детски градини“, коментира тя и поясни, че това се забелязва.", "date": "2017.08.08", "title": "Министър Екатерина Захариева: Кохезионната политика е важна за целия ЕС"}
{"url": "http://www.focus-news.net/news/2017/08/08/2423629/focus-liderat-na-germanskite-sotsialdemokrati-zapochva-dvudnevna-predizborna-obikolka-v-iztochna-germaniya.html", "text": "Във вторник, 8 август, кандидатът на социалдемократите за канцлерския пост в Берлин – Мартин Шулц, започва двудневна обиколка в Източна Германия, съобщава изданието Focus. В програмата на лидера на ГСДП са включени изяви в Саксония, Тюрингия, Саксония-Анхалт и Бранденбург. \r\nБлизо седем седмици преди изборите за федерален парламент в Германия, Шулц изостава осезаемо зад лидера на Съюза (ХДС/ХСС) Ангела Меркел. Въпреки това той увери, че ще остане начело на ГСДП дори и в случай на изборно поражение. \r\n„Разбира се, че ще се кандидатирам за втори мандат на следващия партиен конгрес\", обяви Шулц обяви по време на среща с читатели на редакционната мрежа Berlinan. „Би било нелогично да не приема този мандат“, ако бъде избран, подчерта германският политик.Тереза Герова", "date": "2017.08.08", "title": "Focus: Лидерът на германските социалдемократи започва двудневна предизборна обиколка в Източна Германия"}
{"url": "http://www.focus-news.net/news/2017/08/08/2423630/radio-svobodna-evropa-makedoniya-predsedatelyat-na-balgarskiya-parlament-pristiga-na-rabotno-poseshtenie-v-skopie.html", "text": "Председателят на 44-то Народно събрание на Република България Димитър Главчев пристига във вторник на работно посещение в Македония, предава Радио „Свободна Европа“ в местната си редакция. \r\nВ Скопие Главчев ще проведе среща с македонския си колега Талат Джафери.Тереза Герова", "date": "2017.08.08", "title": "Радио „Свободна Европа“ (Македония): Председателят на българския парламент пристига на работно посещение в Скопие"}
{"url": "http://www.focus-news.net/news/2017/08/08/2423631/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за Агенция „Фокус“ от Планинската спасителна служба (ПСС) към Българския червен кръст (БЧК). Сутрешните температури са от 12 до 19 градуса. По билата духа слаб до умерен вятър. На Пампорово работи втора и четвърта линия и кабинката на Банско. Няма регистрирани инциденти  в планината през изминалото денонощие. Информация за обстановката в планините може да намерите на . Телефоните на ПСС са: 02/ 9632000 и 088 1470\r\nДеница КИТАНОВА", "date": "2017.08.08", "title": "ПСС: Добри са условията за туризъм в планините"}
{"url": "http://www.focus-news.net/news/2017/08/08/2423632/plamen-manushev-gerb-neobhodim-e-balans-mezhdu-ekologiyata-i-interesa-na-horata-v-kaliakra.html", "text": "Трябва да се намери баланс между екологията и интереса на хората в Калиакра, за да могат те да живеят по-добре. Това каза в сутрешния блок „Добро утро, България“ на Радио „Фокус“ адмирал Пламен Манушев, народен представител от ГЕРБ и председател на ГЕРБ – Добрич. Според него обаче се смесват две неща: планът за управление на „Комплекс Калиакра“ и забранителната заповед на министъра на околната среда и водите Нено Димов. Хората в голяма степен бяха подведени, че тази заповед налага автоматично тези забрани и ограничения, коментира Манушев. Заповедта на министъра касае последствие на осъдително решение на Европейския съд за нарушение на европейското законодателство, като той е реагирал така, за да може да минимализира щетите, обясни депутатът. \r\n„Конкретният район за Североизточна България „Калиакра“ има три основни неща: земеделие, туризъм и рибарство. Налагането на ограничения, особено по отношение на туризма, е от изключително значение за хората, тъй като поминъкът, който те имат, не е толкова голям. Причината за това е че и земеделието стана изключително механизирано – с малко работна ръка се гледат огромни площи. Случаят е отдавна – още от 2002, 2004, 2007 година е разписана „Натура 2000“ и всичко това се е трупало през годините. Смятам, че е трябвало хората да бъдат информирани точно за какво става въпрос“, каза Пламен Манушев. Според него е прекалено 34% от територията на страната да бъде включена в „Натура 2000“, която налага често ограничения.", "date": "2017.08.08", "title": "Пламен Манушев, ГЕРБ: Необходим е баланс между екологията и интереса на хората в Калиакра"}
{"url": "http://www.focus-news.net/news/2017/08/08/2423633/the-slovak-spectator-slovashkata-natsionalna-partiya-se-ottegli-ot-upravlyavashtata-koalitsiya-v-bratislava.html", "text": "Председателят на парламента и лидерът на Словашка национална партия (СНС) Андрей Данко се оттегли изненадващо от коалиционното споразумение на управляващите в Братислава, съобщава вестник The Slovak Spectator.\r\nДанко обясни решението си с абсолютната необходимост да възстанови правилата и да коригира отношенията в рамките на управляващата коалиция. Той също така посочи, че е необходимо да се определят напълно нови приоритети, които да бъдат отразени в процеса на изготвяне на нов бюджет.\r\n„Благоприятната социално-икономическа ситуация от 2017 г. показва необходимостта да се съсредоточим върху новите предизвикателства и приоритети, които трябва да бъдат отразени в коалиционното споразумение и в новия манифест на правителството\", подчерта лидерът на СНС. „Когато икономиката на страната се справя добре, самите граждани също трябва да  усетят това\", заключи Данко.\r\nСтраните от СМЕР, СНС и „Мост-Хит“ подписаха настоящото коалиционно споразумение на 1 септември 2016 г., след като четвъртата партия в коалицията „Сиат“ на Радослав Прочазка се разпадна.\r\nОпозицията разглежда хода на Данко като усилие на СНС да прикрие скандала, свързан с разпределянето на средствата от ЕС от министъра на образованието Петер Планчан.Тереза Герова", "date": "2017.08.08", "title": "The Slovak Spectator: Словашката национална партия се оттегли от управляващата коалиция в Братислава"}
{"url": "http://www.focus-news.net/news/2017/08/08/2423634/pregled-na-osnovnite-temi-vav-varnenskiya-pechat.html", "text": "„Над 100 са свободните места за учители във Варненско“ е заглавие то първа страница в днешния брой на варненския вестник „Черно море“. Най-търсени са преподавателите по общообразователни предмети в гимназиален етап. В тази категория свободните места са 30, като 10 от тях са за учители по музика и сценични изкуства. По трима педагози се търсят за история и информационни технологии в гимназиалния етап, а по двама – за български език и литература, английски език, физика и философия. \r\n„Джаз импровизации представя триото на Константин Костов в концерт в Археологическия музей“ е друго заглавие в броя. Изпълнен с импровизации ще е концертът на Константин Костов трио във Варна. Освен пианиста Константин Костов в проекта се включват Димитър Карамфилов – контрабас и Невян Ленков – перкусии. Проявата е част от модула „На границата с класиката“ от програмата на Международния музикален фестивал. Концертът ще е на 11 август от 21.00 часа в двора на Археологическия музей. \r\n„Със заря и концерти отбелязваме Деня на Варна“ допълва изданието. Над 10 събития – концерти, ветроходна регата и детски спектакли са предвидени за Деня на Варна – 15 август, когато православната църква отбелязва Свето Успение Богородично. \r\n„Унищожаването на опасния химикал в „Полимери“ започва“ е друга тема в броя. Варна, Девня и целият регион могат да бъдат спокойни за „Полимери“ – с мерките, които взехме навреме неутрализираме екологичната бомба, която застрашаваше населението. Това каза министър-председателят Бойко Борисов, който заедно с областния управител Стоян Пасев направи оглед на зоната, в която се съхранява токсичният химикал. Пасев даде уверение, че извозването на трихлоретана ще започне съвсем скоро, като поясни, че първият авансов превод към фирмата изпълнител трябва да бъде направен още тази седмица. Повече по темата научете от изданието.\r\n„Непознатата история: Четвърт век бил необходим за създаването на Аквариума във Варна“ четем още в броя. Датата е 22 октомври 1906 г. Целият варненски хайлайф се събира на поляната край морския бряг „между къщата на Асарето и градината“, за да присъства на полагането на основния камък на Аквариума във Варна. „По този случай се отслужи молебен в един разкошно украсен павилион със знамена и цветя“ – съобщава в броя си от 29 октомври с.г. вестник „Свободен Глас“ – „Актът се извърши доста тържествено. Присъствуваха: Князът с майка си (Княгиня Климентина – б.а.), сестриницата си и децата си. Придружаваха го цивилната и военна свита, министрите Петков (на вътрешните работи – б.а.) и Шишманов (на просветата – б.а.) и капитана от І ранг Пишов. Присъствъше също и дипломатическото тяло, местните граждански и военни власти и множество народ. Полагането на основния камък се предшествува от речите на княза и министрите Петков и Шишманов, в които речи се изказваше високото значение на аквариума. В издълбания основен камък туриха монети, старини, акта по тържеството и др., между които и три броя от нашия вестник „Свободен Глас“. При полагането на камъка князът изговори следните думи: „Благословията на всевишния за тържеството и триумфа на българската просвета“. Министър Петков допълни: „Като гранитна скала да стане славата на България и нашата династия“.", "date": "2017.08.08", "title": "Преглед на основните теми във варненския печат"}
{"url": "http://www.focus-news.net/news/2017/08/08/2423635/shumen-zapochna-vtorata-chast-na-initsiativata-leten-muzey-v-regionalniya-istoricheski-muzey.html", "text": "Регионален исторически музей – Шумен организира до 11 август втора част на инициативата „Летен музей“, съобщиха от музея. Занятията отново ще бъдат от 10.00 до 12.00 часа в централната експозиция. Темите, подготвени за най-малките любители на археологията и историята са „Легенди за Шумен“, „Игри от минало време“, „Народните носии“, „Посещение на комплекс „Авшарян“ и „Археологията зад кадър“. Освен постоянната общоисторическа експозиция на музея за жителите и гостите на града до средата на месеца са достъпни и временните изложби. \r\n„Каракачаните – черните хора с бели души” е реализирана със съдействието на Федерацията на културно-просветните дружества на каракачаните в България и е посветена на затворената общност с основен поминък мобилно животновъдство и неповторими фолклор, обичаи, облекло и говор. В зала „Съкровищница“ може да бъде видяно и Панагюрското златно съкровище. Деветте съда са изработени в края на IV – началото на III в. пр. Хр. Те представляват култов сервиз и общото им тегло е над 6 кг. Работното време на Регионален исторически музей – Шумен е всеки ден от 10.00 до 18.00 часа.", "date": "2017.08.08", "title": "Шумен: Започна втората част на инициативата „Летен музей“ в Регионалния исторически музей"}
{"url": "http://www.focus-news.net/news/2017/08/08/2423636/blagoevgrad-pluvniyat-baseyn-koyto-e-chast-ot-sporten-kompleks-pirin-e-zatvoren-za-profilaktika-do-15-avgust.html", "text": "Плувният басейн, който е част от спортен комплекс „Пирин“, е затворен за профилактика до 15 август, включително. Това съобщиха от пресцентъра на Община Благоевград. В периода ще бъде направено основно почистване на съоръжението и прилежащите части. Профилактиката е планова и е с цел да се осигури точна и безаварийна работа на поддържаните системи. Първият работен на съоръжението ще бъде на 16 август, когато ще бъде възстановена активната спортно-тренировъчна дейност и посещенията на спортисти и граждани. \r\nВ плувния басейн тренират стотици деца плувци от ПК „Пирин“ и „GD Sport”. Плувният басейн отговаря на всички изисквания за провеждане на национални и международни турнири. Басейнът е с размери 50х25м. В него е инсталирана компютърна система, която регулира температурата на водата и я поддържа около 27 градуса. Температурата на въздуха е с 2 градуса по-висока. Освен това има специална система за почистване на съоръжението и резервоар с вместимост 1000 куб. м.", "date": "2017.08.08", "title": "Благоевград: Плувният басейн, който е част от спортен комплекс „Пирин“, е затворен за профилактика до 15 август"}
{"url": "http://www.focus-news.net/news/2017/08/08/2423637/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Над 11  хил. мигранти годишно са репатрирани доброволно от територията на Гърция, съобщава електронното издание Ekathimerini. \r\nСъгласно официалните данни, през месец юли от Гърция в родината им са върнати 1645 души по доброволна схема, ръководена от Международната организация за миграция, както и чрез връщания, извършени от гръцката полиция.\r\nМалко над половината от мигрантите (872) са върнати обратно в Албания, 297 души – в Пакистан и 98 в Алжир.\r\n*** Председателят на парламента и лидерът на Словашка национална партия (СНС) Андрей Данко се оттегли изненадващо от коалиционното споразумение на управляващите в Братислава, съобщава вестник The Slovak Spectator.\r\nДанко обясни решението си с абсолютната необходимост да възстанови правилата и да коригира отношенията в рамките на управляващата коалиция. Той също така посочи, че е необходимо да се определят напълно нови приоритети, които да бъдат отразени в процеса на изготвяне на нов бюджет.\r\n„Благоприятната социално-икономическа ситуация от 2017 г. показва необходимостта да се съсредоточим върху новите предизвикателства и приоритети, които трябва да бъдат отразени в коалиционното споразумение и в новия манифест на правителството\", подчерта лидерът на СНС. „Когато икономиката на страната се справя добре, самите граждани също трябва да  усетят това\", заключи Данко.\r\nСтраните от СМЕР, СНС и „Мост-Хит“ подписаха настоящото коалиционно споразумение на 1 септември 2016 г., след като четвъртата партия в коалицията „Сиат“ на Радослав Прочазка се разпадна.\r\nОпозицията разглежда хода на Данко като усилие на СНС да прикрие скандала, свързан с разпределянето на средствата от ЕС от министъра на образованието Петер Планчан.\r\n*** Във вторник, 8 август, кандидатът на социалдемократите за канцлерския пост в Берлин – Мартин Шулц, започва двудневна обиколка в Източна Германия, съобщава изданието Focus. В програмата на лидера на ГСДП са включени изяви в Саксония, Тюрингия, Саксония-Анхалт и Бранденбург. \r\nБлизо седем седмици преди изборите за федерален парламент в Германия, Шулц изостава осезаемо зад лидера на Съюза (ХДС/ХСС) Ангела Меркел. Въпреки това той увери, че ще остане начело на ГСДП дори и в случай на изборно поражение. \r\n„Разбира се, че ще се кандидатирам за втори мандат на следващия партиен конгрес\", обяви Шулц обяви по време на среща с читатели на редакционната мрежа Berlinan. „Би било нелогично да не приема този мандат“, ако бъде избран, подчерта германският политик.\r\n*** Износът на Финландия се е увеличил с 15% през първата половина на 2017 г., достигайки 29 млрд. евро, пише вестник Helsinki Times. \r\nСъщевременно вносът е нараснал с 14% до 30,5 млрд. евро между януари и юни тази година. \r\nВследствие на това балансът е с дефицит от 880 млн. евро, което представлява подобрение от 200 млн. евро в сравнение с миналата година.\r\n*** Хърватия и Сърбия са изправени пред търговска война във връзка с данъците върху вноса на плодове и зеленчуци, пише вестник Daily Express. Спорът между двете държави се разгоря, след като Загреб увеличи с 220% таксите за вноса на плодове и зеленчуци от Сърбия. \r\nХърватските власти обясниха, че причината за решението е  необходимостта от подобряване на качеството на вносните стоки и не цели да навреди на икономическите отношения със съседните държави. Освен това страната допълни, че спазването на европейските стандартите на ЕС и защитата на потребителите  са сред основните причини за промените. \r\nМеждувременно министри от Сърбия, Македония и Черна гора, както и от Босна и Херцеговина  се срещнаха в Сараево и обсъдиха въпроса.  „Тези мерки са напълно протекционистични в икономически смисъл. В политически аспект те са популистки и не могат да бъдат оправдани, те не са в духа на добрите съседски отношения“, отбеляза сръбският министър на търговията Расим Ляич. \r\nМинистрите от четирите балкански държави призоваха Загреб да отмени решението си и поискаха Европейската комисия да се намеси, за да разреши въпроса, който според тях нарушава принципите на свободна търговия.\r\n***", "date": "2017.08.08", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/08/08/2423638/krasimir-yankov-bsp-neobhodima-e-nova-nezavisima-ekspertiza-po-kazusa-kraybrezhna-dobruzhda.html", "text": "Нова, независима експертиза с участие на международни експерти трябва да се направи по казуса „Крайбрежна Добружда“. Това каза пред Радио „Фокус“ Красимир Янков народен представител от БСП за Бъгария. По думите му усещането у хората е за отнето право на собственост.  „За толкова години се оказва, че министърът на околната среда издава заповед, за която не се знаят реалните граници кои територии обхваща. След като през 2007 година има направено изследване за 10 години има и нови строежи, има и съоръжения, които произвеждат електрическа енергия. Хората искат да бъде установено къде са реалните граници на „Натура 2000“. Ако хората не могат да ползват тази земя по лично усмотрение, те приемат това за натиск да се освободят от нея“, подчерта депутатът. \r\nТой припомни, че в заповедта за забраната за дейности в защитената зона попада и обработваема земеделска земя. „Как след като толкова време тази земя е обработваема и е обработвана може да бъде защитена територия?“, попита Янков. \r\nДепутатът от „БСП за България“ каза още, че въпреки че компенсации за собствениците са заложени, това зависи от изпълнителната власт и призова държавата да бъде много експедитивна, да се ангажира и да има реално очертаване на защитените територии. Красимир Янков допълни, че колкото по-коректно се извърши това, толкова по-малко напрежение ще има. \"Хората от региона разбират, че трябва да намерят баланс между природата и обработването на своята земя\", коментира още депутатът.", "date": "2017.08.08", "title": "Красимир Янков, БСП: Необходима е нова, независима експертиза по казуса „Крайбрежна Добружда“"}
{"url": "http://www.focus-news.net/news/2017/08/08/2423639/dobrich-sabirat-sredstva-za-lechenieto-na-bivsha-kavarnenska-sportistka-chrez-izlozhbi-chast-ot-festivala-stravagantsa-2017.html", "text": "XI Национален фестивал за старинна музика, песен и танц „Страваганца 2017” се провежда в Каварна от 4 до 15 август, съобщиха от пресцентъра на Общината. Изявите се организират в художествената галерия „Христо Градечлиев“, площада пред черквата „Успение Богородично“, нос Калиакра и село Българево. Старинна барокова музика и християнски песни в изпълнение на начинаещи и утвърдени изпълнители и певчески хорове са част от програмата на фестивала. \r\nНачалото на единадесетото издание на фестивала даде артистичният му директор - оперната прима Петя Плугчиева. \r\nНачало на музикалната част на програмата сложи с концерт дуо „Магнифик“- София Василева- флейта и Стоян Мартинов- пиано. Творческата кариера на двамата изпълнители е започнала през 2010- та година от изданията на фестивала - Василева е ученичка на провеждалата в Каварна майсторски класове по флейта проф. Лидия Ошавкова, солист на Държавен музикален театър „Стефан Македонски” - София, лауреат на ножество конкурси. Мартинов е пианист с богата творческа биография. \r\nПроявата бе съпътствана от две изложби, фотографска - „Духовността на старинна Каталуния“ на Стоян Стоянов и живописна - на Веселин Дойчев. Авторът на фотоизложбата Стоян Стоянов живее и работи в Испания. Желанието му  е със средствата от продажбата на творбите да се подпомогне лечението на бивша каварненска спортистка от хандбален клуб „Калиакра“. Художникът Веселин Дойчев е от Добрич и показа пред публика картини маслена живопис, акварел и рисунки с молив", "date": "2017.08.08", "title": "Добрич: Събират средства за лечението на бивша каварненска спортистка чрез изложби, част от фестивала „Страваганца 2017”"}
{"url": "http://www.focus-news.net/news/2017/08/08/2423640/viktor-luchiyanov-da-spasim-kraymorska-dobrudzha-povecheto-sobstvenitsi-v-rayona-na-kaliakra-sa-saglasni-da-poluchat-analogichni-zemi-i-da-badat-kompensirani.html", "text": "Без съмнение трябва да се спази решението на ЕС за защитените зони в „Комплекс Калиакра“, но собствениците на имоти трябва да бъдат компенсирани. Хората в Крайморска Добруджа са съгласни да получат аналогични земи и да бъдат компенсирани. Това заяви в сутрешния блок „Добро утро, България“ на Радио „Фокус“ Виктор Лучиянов от гражданската инициатива „Да спасим Крайморска Добруджа“. Според него, трябва да се намери най-доброто и справедливо решение за собствениците на земи, рибари и земеделци.\r\n„Не виждам никакъв проблем държавата да извършва екологични действия на собствените си терени, защото в момента тя е поела ангажимент от 10-12 години назад, че ще извърши определени екологични дейности, но не върху собствените си терени, а върху тези на реалните собственици, което само по себе си е антиконституционно. Все пак в България частната собственост е неприкосновена и никой няма право, дори държавата, да се разпорежда с чужда частна собственост. Има механизми, които са много елементарни – просто се заменят тези имоти, които попадат в зоните, с други равностойни. Mисля, че всички ще бъдат удовлетворени, а там, където не може да бъде извършена такава замяна, министър-председателят каза, че има достатъчно много пари в еко министерството – тези собственици да бъдат компенсирани. Става въпрос за най-обикновени хора, които притежават наследствени земи“, каза още Виктор Лучиянов.", "date": "2017.08.08", "title": "Виктор Лучиянов, „Да спасим Крайморска Добруджа“: Повечето собственици в района на Калиакра са съгласни да получат аналогични земи и да бъдат компенсирани"}
{"url": "http://www.focus-news.net/news/2017/08/08/2423641/veliko-tarnovo-s-16-sm-se-e-ponizhilo-nivoto-na-reka-dunav-kray-svishtov-prez-izminaloto-denonoshtie.html", "text": "С 16 см се е понижило нивото на река Дунав при Свищов за изминалото денонощие, съобщиха от Хидрометеорологичната станция в града. Водният стоеж на реката е 137 см.\r\nТемпературата на водата e 28.2 градуса.", "date": "2017.08.08", "title": "Велико Търново: С 16 см се е понижило нивото на река Дунав край Свищов през изминалото денонощие"}
{"url": "http://www.focus-news.net/news/2017/08/08/2423642/shumen-24-godishen-mazh-e-bil-naet-ot-telefonni-izmamnitsi-kato-kurier-na-dokumenti.html", "text": "24-годишен мъж е бил нает от телефонни измамници като куриер на документи, съобщиха от Областната дирекция на МВР – Шумен. Вчера около 18:00 часа в Районно управление „Полиция” – Шумен се е явил 24-годишен мъж от град Шумен, който е заявил, че е бил нает за куриер на документи. Малко преди това е бил пратен на адрес в града, където през прозорец са му били хвърлени лична и дебитна карта и сумата от 1 290 лева. \r\nВ хода на проведените първоначални мероприятия е изяснено, че парите и картите са хвърлени от 75-годишен мъж, който е бил въведен в заблуждение, че се провежда операция за задържане на измамници. Образувано е досъдебно производство. Работата по случая продължава.", "date": "2017.08.08", "title": "Шумен: 24-годишен мъж е бил нает от телефонни измамници като куриер на документи"}
{"url": "http://www.focus-news.net/news/2017/08/08/2423643/kmetat-na-bansko-georgi-ikonomov-ochakvame-rekorden-rast-na-turistite-tova-lyato.html", "text": "Рекорден ръст на туристите се очаква това лято в Банско. Само за месец юни е отчетен ръст от над 30% спрямо 2016 година. Това каза в сутрешния блок „Добро утро, България“ на Радио „Фокус“ кметът на Общината Георги Икономов. Според него до края на летния сезон се очаква ръст от около 20%, което ще бъде рекорд. Кметът допълни, че фестивалите привличат много туристи, но са важни и за местните жители и бизнеса. „Банско вече се наложи като фестивална столица на България доста отдавна и продължаваме в тази посока, защото се оказа, че действително фестивалите са нещо, което много привлича туристите и пълни града ни с туристи не само от България, а и от цяла Европа. Отделно от това продължаваме да се грижим за историческите и културните паметници, археологическите разкопки. Музеите също се поддържат в много добро състояние, защото особено през лятото са изключително посещавани. Наред с тази инфраструктура и това, което правим с организацията на фестивалите, трябва да отбележим подпомагането на самодейността в общината, така че мисля че културният живот е на доста високо ниво“, коментира кметът на Банско. \r\nГеорги Икономов каза още, че активният спорт през лятото в общината е свързан с планинско колоездене, планински преходи. „Трябва да се обърне сериозно внимание на хижите, които са в по-лошо състояние. Огромният туристопоток наложи да се затвори достъпът за автомобили до хижа „Вихрен“, уточни Икономов. Той покани всички на „Банско Джаз Фест“, който продължава до 12 август,  а в края на месеца и на оперния фестивал в града.", "date": "2017.08.08", "title": "Кметът на Банско Георги Икономов: Очакваме рекорден ръст на туристите това лято"}
{"url": "http://www.focus-news.net/news/2017/08/08/2423644/mkd-makedoniya-za-izpalnenie-na-zakona-za-upotrebata-na-ezitsite-shte-badat-neobhodimi-nay-malko-17-mln-evro-ot-byudzheta-na-makedoniya.html", "text": "За изпълнение на Закона за употребата на езиците ще бъдат необходими допълнителни средства от бюджета на Република Македония, свързани със създаването на Агенция за прилагане на езика, който говорят най-малко 20 % от гражданите на страната, но и материални задължения за други субекти, пише електронното издание  МКД.\r\nЗа функциониране на новите институции през първата година ще бъдат необходими 16 млн. денари, които ще бъдат отделени от бюджета на страната за 2018 г. Допълнително ще трябва да бъдат осигурят 90 млн. денари от бюджета, които ще бъдат разпределени на различни бюджетни потребители за прилагане на закона. Крайната сума възлиза на 106 млн. денари или 1,7 млн. евро.\r\nЩо се отнася новите институции, проектозаконът предвижда част от тях да заработят с изтегляне на средства от други държавни институции, преди всичко от Секретариата за прилагане на Рамковото споразумение.\r\nСлед приемането на закона от страна на Събранието на Република Македония, той ще бъде представен на Венецианската комисия заедно с оспорваните разпоредби, които се отнасят до използването на албанския език за монетите и ценните книжа, както и върху униформите на армията и полицията.\r\nЦелта е да се види дали това е в съответствие с Конституцията на Република Македония. Ако  Венецианската комисия даде положително становище, тези три точки ще бъдат интегрирани в закона, подчерта вицепремиерът Буяр Османи. Тереза Герова", "date": "2017.08.08", "title": "МКД (Македония): За изпълнение на Закона за употребата на езиците ще бъдат необходими най-малко 1,7 млн. евро от бюджета на Македония"}
{"url": "http://www.focus-news.net/news/2017/08/08/2423645/targovishte-vazrastno-semeystvo-e-bilo-ograbeno-v-doma-im-nastaneni-sa-v-bolnitsa-za-nablyudenie.html", "text": "Възрастно семейство е било ограбено в дома си, двойката е настанена в болница за наблюдение, съобщиха от Областната дирекция на МВР – Търговище. Около 00.10 часа тази нощ в село Горско Абланово, Община Опака, неизвестен извършител чрез срязване на мрежа против комари, монтирана на прозорец, е проникнал в дома на семейство възрастни хора – 85-годишен мъж и 76-годишна жена. След употреба на сила и заплашване им е отнел сумата от около 8000 лв. Двамата съпрузи са настанени в МБАЛ – Търговище за наблюдение без опасност за живота им. \r\nПо случая е образувано досъдебно производство по чл. 198 от Наказателния кодекс по описа на Районно управление „Полиция” – Попово. Служители на ОД МВР – Търговище и Попово провеждат активни оперативно-издирвателни действия за установяване на извършителя на престъплението.", "date": "2017.08.08", "title": "Търговище: Възрастно семейство е било ограбено в дома им, настанени са в болница за наблюдение"}
{"url": "http://www.focus-news.net/news/2017/08/08/2423646/bsp-shte-dade-preskonferentsiya.html", "text": "БСП ще даде пресконференция, съобщиха от пресцентъра на партията. \r\nПресконференцията ще се проведе в централата на БСП на ул. „Позитано” №20 от 13.00 часа.", "date": "2017.08.08", "title": "БСП ще даде пресконференция"}
{"url": "http://www.focus-news.net/news/2017/08/08/2423647/sport-real-madrid-i-manchestar-yunayted-shte-igrayat-za-superkupata-na-uefa.html", "text": "Носителят на Суперкупата на Европа за 2017 г. ще бъде определен тази вечер с мач между отборите на Реал Мадрид и Манчестър Юнайтед.\r\nСрещата ще се играе на стадион „Филип II Арена“ в Скопие и ще започне в 21.45 часа. Това е първият финал на клубно първенство, който ще се проведе в Македония, уточняват от УЕФА.", "date": "2017.08.08", "title": "Спорт: Реал Мадрид и Манчестър Юнайтед ще играят за Суперкупата на УЕФА"}
{"url": "http://www.focus-news.net/news/2017/08/08/2423648/blagoevgrad-prodalzhava-vodniyat-rezhim-v-selata-zelen-dol-i-balgarchevo.html", "text": "Поради намалели дебити на водоизточниците е въведен режим на водоползването в селата Зелен дол и Българчево. Това съобщи за Радио „Фокус“ Пирин Зоя Драгова, технически секретар на ВиК-Благоевград. В село Българчево, в имотите, разположени северно от сградата на кметството вода ще се подава в интервала от 07.00 до 19.00 часа, а в имотите, разположени южно от сградата на кметството, съответно от 19.00 до 07.00 часа на следващия ден. \r\nВ село Зелен дол ще се подава вода в следните часови интервали: от 06.00 до 08.00 часа; от 12.00 до 13.00 часа; от 18.30 до 20.30 часа.\r\nНатали СТЕФАНОВА", "date": "2017.08.08", "title": "Благоевград: Продължава водният режим в селата Зелен дол и Българчево"}
{"url": "http://www.focus-news.net/news/2017/08/08/2423649/shumen-10-godishno-momche-e-podalo-falshiv-signal-za-bomba.html", "text": "10-годишно момче е подало фалшив сигнал за бомба, съобщиха от Областната дирекция на МВР – Шумен. Вчера в 14.06 часа в оперативната дежурна част на дирекцията е получен сигнал от център 112, че е получено съобщение за „поставена бомба в Шумен”. В хода на проведените незабавни оперативни мероприятия е изяснено, че съобщението е злонамерено и е подадено от 10-годишно момче от село Чернооково. По случая работят служители на Районно управление „Полиция” – Шумен.", "date": "2017.08.08", "title": "Шумен: 10-годишно момче е подало фалшив сигнал за бомба"}
{"url": "http://www.focus-news.net/news/2017/08/08/2423650/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване „Здравей, Пещера“ на Радио „Фокус“ – Пазарджик и Община Пещера ще чуете повече за дейността на Държавно горско стопанство – Пещера. Какви мерки се вземат срещу пожари в горите, извършено ли е залесяване и как върви подготовката за есенно-зимния сезон, ще попитаме директора на стопанството инж. Иван Гърков. \r\nПо повод 120 години от създаването на Ловно-Рибарско Сдружение „Пещера” в града предстоят поредица инициативи за отбелязване на кръглата годишнина. Какво ще включва програмата и повече за дейността на сдружението ще разберем от неговия председател Иван Джинев. \r\nЧиталището в село Радилово организира инициативата лятна читалня „Прочети ме!”, насочена към най-малките жители и гости на селото. Повече за нея ще ни разкаже секретарят на читалището Марена Вачкова. От нея ще чуем подробности в аванс и за предстоящия през месец септември Фестивал на кешкека. \r\nВ предаването ще отделим време и за дейността на клуба по тенис на маса в Пещера. За условията за развитието на този спорт в Пещера и за успехите на състезателите ще разговаряме с председателя на клуба Валентин Делчев. Телефоните за връзка със студиото са 0885 606692 и 034 420020.", "date": "2017.08.08", "title": "Акценти в предаването „Здравей, Пещера” на Радио „Фокус” – Пазарджик"}
{"url": "http://www.focus-news.net/news/2017/08/08/2423651/die-zeit-antonio-guterish-zashtiti-komisiyata-za-siriya-sled-kritikata-na-karla-del-ponte.html", "text": "Генералният секретар на ООН Антониу Гутериш отхвърли критиката, която бившият главен прокурор на Международния трибунал за военните престъпления в бивша Югославия Карла дел Понте отправи към Комисията за Сирия, съобщава германският национален ежедневник Die Zeit.\r\nСлед оставката на Дел Понте генералният секретар на организацията потвърди, че има доверие в работата на Комисията на ООН за разследване на престъпленията в Сирия. Работата на органа е важна и съществена част от процеса на изобличаване на военните престъпления в близкоизточната република, подчерта португалският политик. \r\nКарла дел Понте изрази разочарование, че въпреки десетките случаи на докладвани сериозни нарушения на човешките права в Сирия, Съветът за сигурност не е предприел последващи действия. Пред швейцарския вестник Blick тя сподели, че се оттегля от комисията, заради липсата на политическа воля сред членовете й, допълвайки, че ролята на органа е само едно алиби. Същевременно Дел Понте даде да се разбере, че военните престъпления в Сирия са много по-сериозни, отколкото са били тези в някогашна Югославия или дори в Руанда.Тереза Герова", "date": "2017.08.08", "title": "Die Zeit: Антонио Гутериш защити Комисията за Сирия след критиката на Карла дел Понте"}
{"url": "http://www.focus-news.net/news/2017/08/08/2423652/kyustendil-naznachen-e-ohranitel-za-pomeshtenieto-na-sotsialno-podpomagane-v-romskiya-kvartal-na-grada.html", "text": "Назначен е охранител за помещението на „Социално подпомагане” в ромския квартал на Кюстендил. Това каза пред Радио „Фокус” – Кюстендил Светослава Макенджиева, директор на Дирекция „Социално подпомагане” – Кюстендил. Охраната е назначена във връзка с това, че изнесеното работно място е рисково. В помещенията работят 8 социални работници. „Веднага след неговото назначаване климатът на работната обстановка сред служителите се подобри и тяхната ежедневна работа беше облекчена”, каза Светослава Макенджиева.„Фокус” припомня:\r\nПрез месец февруари 2017 година върху две социални работнички в изнесения офис беше извършено физическо посегателство от страна на жители на квартал „Изток”.\r\nВенцеслав ИЛЧЕВ", "date": "2017.08.08", "title": "Кюстендил: Назначен е охранител за помещението на „Социално подпомагане” в ромския квартал на града"}
{"url": "http://www.focus-news.net/news/2017/08/08/2423653/aktsenti-v-predavaneto-dobre-doshli-v-svishtov-na-radio-fokus-veliko-tarnovo.html", "text": "В днешното издание на предаването „Добре дошли в Свищов” на Радио „Фокус” – Велико Търново ще ви запознаем със състоянието на приюта за бездомни животни, който се намира в крайдунавския град. Дали топлото време създава проблеми на обитателите, какъв е техният брой и има ли все още доброволци, които да се грижат за тях, ще научите в минутите на предаването. Ще ви разкажем и за това как премина поредното издание на Националния фестивал „Фолклорен извор“. \r\nВъв втората част на днешното издание ще ви върнем четири века назад във времето, когато е изграден един от първите манастири в Свищов – „Св. Св. Петър и Павел“. Състоянието на храма към момента е задоволително, въпреки това има доброволци – миряни, които поетапно извършват облагородителни дейности. Какво ги подтиква да се захванат с харизанство днес, ще попитаме Илиян Пламенов, който е основен организатор на инициативата. Той ще ни разкаже повече и за корените на харизанството. Водещ на предаването днес е Луиза Транчева, а номерът, с който можете да се свържете със студиото, е 0885 303 375.", "date": "2017.08.08", "title": "Акценти в предаването „Добре дошли в Свищов“ на Радио „Фокус“ – Велико Търново"}
{"url": "http://www.focus-news.net/news/2017/08/08/2423654/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Йоахим Щам, министър на интеграцията в най-голямата германска провинция - Северен Рейн-Вестфалия, разкритикува България и Румъния за неправилно използване на средства от Европейския социален фонд (ЕСФ), отпускани за интегриране на ромските общности в тези страни, съобщава вестник  Westdeutschen Allgemeinen Zeitung.\r\nСоциалдемократът предлага в бъдеще тези финансови ресурси да бъдат пренасочени за развитието на Рурската област.\r\n„Изключително досадно е да осъзнаем, че финансирането от Европейския социален фонд на Румъния и България не е подходящо усвоено. Затова предполагам, че тези средства може да бъдат предоставени на градове като Дортмунд и Дуисбург\", заяви пред изданието германският политик.\r\nИ двете страни членки на ЕС получават финансиране на стойност милиони евро всяка година, за да помогнат на ромските общности, които са най-голямата малцинствена група в Блока с повече от 10 млн. живеещи на територията на европейските държави.\r\n*** Във вторник, 8 август, кандидатът на социалдемократите за канцлерския пост в Берлин – Мартин Шулц, започва двудневна обиколка в Източна Германия, съобщава изданието Focus. В програмата на лидера на ГСДП са включени изяви в Саксония, Тюрингия, Саксония-Анхалт и Бранденбург. \r\nБлизо седем седмици преди изборите за федерален парламент в Германия, Шулц изостава осезаемо зад лидера на Съюза (ХДС/ХСС) Ангела Меркел. Въпреки това той увери, че ще остане начело на ГСДП дори и в случай на изборно поражение. \r\n„Разбира се, че ще се кандидатирам за втори мандат на следващия партиен конгрес\", обяви Шулц обяви по време на среща с читатели на редакционната мрежа Berlinan. „Би било нелогично да не приема този мандат“, ако бъде избран, подчерта германският политик.\r\n*** Генералният секретар на ООН Антониу Гутериш отхвърли критиката, която бившият главен прокурор на Международния трибунал за военните престъпления в бивша Югославия Карла дел Понте отправи към Комисията за Сирия, съобщава германският национален ежедневник Die Zeit.\r\nСлед оставката на Дел Понте генералният секретар на организацията потвърди, че има доверие в работата на Комисията на ООН за разследване на престъпленията в Сирия. Работата на органа е важна и съществена част от процеса на изобличаване на военните престъпления в близкоизточната република, подчерта португалският политик. \r\nКарла дел Понте изрази разочарование, че въпреки десетките случаи на докладвани сериозни нарушения на човешките права в Сирия, Съветът за сигурност не е предприел последващи действия. Пред швейцарския вестник Blick тя сподели, че се оттегля от комисията, заради липсата на политическа воля сред членовете й, допълвайки, че ролята на органа е само едно алиби. Същевременно Дел Понте даде да се разбере, че военните престъпления в Сирия са много по-сериозни, отколкото са били тези в някогашна Югославия или дори в Руанда.\r\n*** Полицията във федералната германска провинция Саксония продължава издирването на избягалия въоръжен мъж, пише националният ежедневник Die Frankfurter Allgemeine Zeitung. Мъжът, 43-годишен, най-напред блъсна патрулен автомобил на органите на реда, след което откри стрелба по тях и избяга. \r\nЛицето е познато на полицията като криминално проявен. Към момента в издирването му участват служители на местната полиция и спецчасти, подпомагани от хеликоптер. Усилията им обаче остават без успех.\r\n***", "date": "2017.08.08", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2017/08/08/2423655/gabrovo-dve-sela-i-nyakolko-ulitsi-v-grada-sa-bez-voda.html", "text": "Преустановено е водоподаването в две села в Габровско и няколко улици в областния център. Това съобщиха за Радио „Фокус“ – Велико Търново от Община Габрово. Причината е нужда от извършване на авариен ремонт. До 17.00 часа ще е спряна водата по ул. „Слънчев бряг“, кв. „Радичевец“ и селата  Орловци и Врабци.\r\nОт 9.00 до 15.00 часа ще бъде спряно водоподаването за сградата на Съда, ул. „Възраждане №2 и №4, комплекс „Алеко“, Бинго залата и част от сградата на общината, която е непосредствено до нея. \r\nВъв връзка с намаления дебит на местните водоизточници и по предложение на кметския наместник от 13 юли бе въведен режим на водоподаване в село Кози рог – висока зона – до възстановяване на дебита. В посочената зона вода ще има в събота, неделя и сряда. В останалите дни от седмицата вода няма да се подава. Пускането и спирането ще стават в 09.00 часа.\r\nНадежда КРЪСТЕВА", "date": "2017.08.08", "title": "Габрово: Две села и няколко улици в града са без вода"}
{"url": "http://www.focus-news.net/news/2017/08/08/2423656/blagoevgrad-nyakoi-chasti-na-vazhen-park-bachinovo-vremenno-shte-spirat-rabota-zaradi-visokite-temperaturi.html", "text": "Във връзка с високите температури на въжен парк „Бачиново“ са предприети мерки за сигурност и безопасност на жителите и гостите на града, които искат да използват съоръженията, съобщиха от пресцентъра на Община Благоевград. В часовете, когато слънцето пряко огрява определени кръгове, те няма да работят. Няма да функционира и батутът, който попада под пряка слънчева светлина. \r\nМерките са в сила, когато температурите на открито надвишават 33 градуса. Община Благоевград апелира за разбиране от страна на гражданите, тъй като мерките са въведени с цел предпазване на тяхното здраве.", "date": "2017.08.08", "title": "Благоевград: Някои части на въжен парк „Бачиново“ временно ще спират работа заради високите температури"}
{"url": "http://www.focus-news.net/news/2017/08/08/2423657/plovdiv-10-signala-za-padnali-ot-buryata-darveta-sa-obsluzhili-pozharnikarite-v-grada-i-oblastta.html", "text": "10 сигнала за паднали от бурята дървета са обслужили пожарникарите в Пловдив и областта снощи. Това съобщи за Радио „Фокус” – Пловдив инспектор Цвятко Дешев, говорител на РД „ПБЗН”. Сигналите са започнали да постъпват след 20.00 часа и са продължили до около 23.00 часа. Два от тях са за паднали дървета на автомагистрала „Тракия”, при км 139 и при км 146. Дърветата са били разчиствани от пътното платно.\r\nДървета са паднали и върху автомобили в град Пловдив и са причинили леки щети. Около 20.20 часа дърво е паднало на ул. „Ген. Григор Кюркчиев” №24. В 23.00 часа счупен клон е паднал върху автомобил и е бил отстраняван от пожарникарите. В 22.30 е постъпил нов сигнал за паднало дърво върху автомобил на ул. „Победа” 44. \r\nНа пътя за Садово също е имало паднали клони, както и в землището на село Маноле. Паднало дърво е имало и по пътя Опълченец – Раковски, както и на пътя Катуница – Кемера, община Садово.\r\nЦветана ТОНЧЕВА", "date": "2017.08.08", "title": "Пловдив: 10 сигнала за паднали от бурята дървета са обслужили пожарникарите в града и областта"}
{"url": "http://www.focus-news.net/news/2017/08/08/2423658/prirodozashtitnitsi-iskat-ostavkata-na-ministar-neno-dimov.html", "text": "Природозащитници искат оставката на министър Нено Димов. Това съобщиха от организацията „За да остане природа в България“. „Коалицията от неправителствени организации и граждански групи „За да остане природа в България“ изразява солидарността си с жителите на общините Каварна, Шабла и Балчик, които се разтревожиха за поминъка си вследствие на криза, генерирана от Министерството на околната среда и водите. Министър Нено Димов е лично отговорен за объркващите и откровено манипулативни сигнали, изпратени от ведомството му и следва незабавно да бъде освободен от поста. Неадекватната комуникация на МОСВ успя да накара хората да повярват в нещо толкова абсурдно, като това, че дейности като земеделие и риболов ще бъдат забранени в Добруджа. Освен тежка некадърност на екипа на министерството тук прозира и явна злонамереност – да се всее паника у местното население, която да се използва за разправа с природозащитните организации и учените, в защита на интересите на шепа големи инвеститори закононарушители. Освен че цели пълното застрояване на Черноморието, тази политика е и антиевропейска и чрез фалшиви информации създава настроения срещу Европейския съюз“, се посочва в становище, изпратено до медиите. Уточнено е, че тази позиция на коалицията не се подкрепя от Българското дружество за защита на птиците.", "date": "2017.08.08", "title": "Природозащитници искат оставката на министър Нено Димов"}
{"url": "http://www.focus-news.net/news/2017/08/08/2423659/sofiya-otstranyavat-boepripas-na-bul-aleksandar-malinov.html", "text": "На бул. „Александър Малинов” при магазин „ХИТ” движението се извършва временно по старото трасе. Това съобщиха от пресцентъра на Столична община. Причината е отстраняване на боеприпас.", "date": "2017.08.08", "title": "София: Отстраняват боеприпас на бул. „Александър Малинов”"}
{"url": "http://www.focus-news.net/news/2017/08/08/2423660/politika-sarbiya-otnosheniyata-mezhdu-zagreb-i-belgrad-na-granitsata-na-bremeto-i-simvolichnoto-poslanie.html", "text": "Държавният глава на Хърватия Колинда Грабар Китарович планира нова среща със сръбския си колега Александър Вучич. Ключовият въпрос обаче е колко енергия е готова да изхразходва тя, за да повлияе на подобряването на отношенията между Загреб и Белград, коментира сръбското издание „Политика“.\r\nКитарович побърза да отправи покана към Вучич за посещение в страната, която се намира почти в състояние на търговска война с няколко държави в региона, включително Сърбия. Според неофициална информация обаче, в канцелария на президентския дворец са уверени, че „условията са узрели\" за подобно посещение. Ако срещата се случи, това ще бъде първото официално посещение на президента на Сърбия в Загреб след повече от пет години, тъй като бившият държавен глава Томислав Николич никога не е получавал покана за визита в Хърватия, макар да имаше спекулации за негово пътуване в Загреб. В същото време както  бившият президент Иво Йосипович, така и настоящият Колинда Грабар Китарович са били на посещение в Сърбия.Тереза Герова", "date": "2017.08.08", "title": "„Политика“ (Сърбия): Отношенията между Загреб и Белград – на границата на бремето и символичното послание"}
{"url": "http://www.focus-news.net/news/2017/08/08/2423661/npo-ta-mogat-da-kandidatstvat-za-uchastie-v-saveta-po-prilagane-na-aktualiziranata-strategiya-za-sadebna-reforma-do-30-septemvri.html", "text": "Министерството на правосъдието обяви прием на заявления от неправителствени организации за участие в дейността на Съвета по прилагане на Актуализираната стратегия за продължаване на реформата в съдебната система в срок до 30 септември 2017 г. Това съобщиха от пресцентъра на Министерство на правосъдието.\r\nВ съответствие с Постановление на Министерски съвет №3 от 2016 г. за създаване на Съвета, заявления за участие могат да подават всички юридически лица с нестопанска цел, регистрирани за осъществяване на дейност в обществена полза,  работили най-малко 5 години в областта на съдебната реформа, с реализирани през последните 5 години конкретни инициативи в тази сфера и подали до министъра на правосъдието формуляр за участие по образец, утвърден от него. \r\nОбразецът на формуляр е публикуван на сайта на ведомството в секция  „Съвет по прилагане на Актуализираната стратегия за продължаване на реформата в съдебната система“. Той и необходимите документи, посочени в него, могат да се подават в деловодството на Министерството на правосъдието.\r\nВ случай, че повече от 5 организации отговарят на нормативно установените критерии за членство, комисия в състав заместник-министър на правосъдието, секретаря на Съвета и представител на Секретариата на Съвета, определя чрез жребии 5 от тях за участие в работата на Съвета за период от 6 месеца, считано от 1 януари 2018 г.", "date": "2017.08.08", "title": "НПО-та могат да кандидатстват за участие в Съвета по прилагане на актуализираната стратегия за съдебна реформа до 30 септември"}
{"url": "http://www.focus-news.net/news/2017/08/08/2423662/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-9-avgust.html", "text": "„Софийска вода” временно ще прекъсне водоснабдяването в някои части на столицата на 9 август, съобщиха от пресцентъра на дружеството. В сряда във връзка с пресвързване на уличен водопровод на  ул. „Източна тангента“ кв. „Христо Ботев“ се налага спиране на водоподаването от 9:00 до 21:00 часа на клиентите на „Софийска вода”, живеещи в района на: ул. 511, ул. „Георги Спасов“, ул. 519, ул. 510. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. 511 ъгъла с ул. 513.\r\nВ сряда във връзка с изграждане на сградно водопроводно отклонение на ул. „Стефан Богориди“ жк. „Сухата река“ се налага спиране на водоподаването от 10:00  до 18:00 часа на клиентите на „Софийска вода”, живеещи в района на: ул. „Стефан Богориди“, ул. „Батуня“, ул. „Самуилец“, ул. „Момина клисура“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Стефан Богориди“ №10.\r\nВ сряда във връзка с подмяна на сградно водопроводно отклонение на  ул. 7 с. Долни Богров се налага спиране на водоподаването от 10:00 до 18:00 часа на клиентите на „Софийска вода”, живеещи на ул. 1, ул. 7, ул. 15, ул. 10, ул. 3, ул. 4, ул. 2, ул. 35, ул. 36, ул.37, ул. 38, ул. 39, ул. 40. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: пред кметството.\r\nНа 9 август 2017 г. (сряда), във връзка с подмяна на сградно водопроводно отклонение на  ул. „Стефан Стамболов“ с. Яна се налага спиране на водоподаването от 10:00  до 16:00 часа на клиентите на „Софийска вода”, живеещи в района на:\r\nул. „Миньорска“, ул. „Стефан Стамболов“, ул. „Васил Левски“, ул. „Райна Княгиня“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: пред кметството.\r\nНа 9 август 2017 г. (сряда), във връзка с подмяна на сградно водопроводно отклонение на  ул. „Блага Димитрова“ кв. „Подуене“ се налага спиране на водоподаването от 10:00  до 16:30 часа на клиентите на „Софийска вода”, живеещи в района на:\r\nпо ул. „Блага Димитрова“ от ул. „Георги Пеячевич“ до ул. „Велчо Атанасов“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Блага Димитрова“ ъгъла с ул. „Георги Пеячевеч“.\r\nНа 9 август 2017 г. (сряда), във връзка с подмяна на сградно водопроводно отклонение на  ул. „Проф. Симеон Халачев“ вилна зона „Кокалянски ханчета“ се налага спиране на водоподаването от 10:00  до 16:00 часа на клиентите на „Софийска вода”, живеещи в района на:\r\nул. „Държов дол“ , ул. „Явор“, ул. „Проф. Симеон Халачев“ , ул. „Васил Левски“ от  №28  до  № 56  и ул. „Буката“ №2 и №4\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Буката“ ъгъла с ул. „Държов дол“.", "date": "2017.08.08", "title": "„Софийска вода” временно ще прекъсне водоснабдяването в някои части на столицата на 9 август"}
{"url": "http://www.focus-news.net/news/2017/08/08/2423663/sofiya-podaden-e-signal-za-otkrita-granata-v-trevnite-ploshti-pred-magazin-v-mladost-3-rayonat-e-ottsepen.html", "text": "Подаден е сигнал за открита граната в тревните площи пред магазин в „Младост“-3. Това съобщиха за Агенция „Фокус“ от пресцентъра на МВР. Сигналът е подаден малко след 10.00 часа. Извършва се проверка на случая. Районът е отцепен. \r\nДеница КИТАНОВА", "date": "2017.08.08", "title": "София: Подаден е сигнал за открита граната в тревните площи пред магазин в „Младост“-3, районът е отцепен"}
{"url": "http://www.focus-news.net/news/2017/08/08/2423664/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Над 11  хил. мигранти годишно са репатрирани доброволно от територията на Гърция, съобщава електронното издание Ekathimerini. \r\nСъгласно официалните данни, през месец юли от Гърция в родината им са върнати 1645 души по доброволна схема, ръководена от Международната организация за миграция, както и чрез връщания, извършени от гръцката полиция.\r\nМалко над половината от мигрантите (872) са върнати обратно в Албания, 297 души – в Пакистан и 98 в Алжир.\r\n*** За изпълнение на Закона за употребата на езиците ще бъдат необходими допълнителни средства от бюджета на Република Македония, свързани със създаването на Агенция за прилагане на езика, който говорят най-малко 20 % от гражданите на страната, но и материални задължения за други субекти, пише електронното издание  МКД.\r\nЗа функциониране на новите институции през първата година ще бъдат необходими 16 млн. денари, които ще бъдат отделени от бюджета на страната за 2018 г. Допълнително ще трябва да бъдат осигурят 90 млн. денари от бюджета, които ще бъдат разпределени на различни бюджетни потребители за прилагане на закона. Крайната сума възлиза на 106 млн. денари или 1,7 млн. евро.\r\nЩо се отнася новите институции, проектозаконът предвижда част от тях да заработят с изтегляне на средства от други държавни институции, преди всичко от Секретариата за прилагане на Рамковото споразумение.\r\nСлед приемането на закона от страна на Събранието на Република Македония, той ще бъде представен на Венецианската комисия заедно с оспорваните разпоредби, които се отнасят до използването на албанския език за монетите и ценните книжа, както и върху униформите на армията и полицията.\r\nЦелта е да се види дали това е в съответствие с Конституцията на Република Македония. Ако  Венецианската комисия даде положително становище, тези три точки ще бъдат интегрирани в закона, подчерта вицепремиерът Буяр Османи.\r\n*** Косово е третата най-религиозна страна в света след Тайланд и Нигерия, показва проучване, цитирано от вестник Gazeta Express.\r\nСъгласно изследване на WIN/Gallup International, проведено сред 66 хил. души от общо 68 държави по света, Тайланд е най-религиозната държава с 98 % граждани, които се самоопределят като религиозни. След азиатската страна се нареждат Нигерия (97 %), Косово, Индия, Гана, Кот д‘Ивоар, Папуа Нова Гвинея (всички с 94 %), Фиджи (92 %), Армения (92 %) и Филипини (90 %). \r\nКитай пък е най-малко религиозната държава в света, в която всеки седем от 10 души се определят като атеисти (67 %), а едва девет на сто твърдят, че са религиозни.\r\n*** В понеделник испанските власти са задържали заподозрян в тероризъм, който е разследван от Интерпол и е издирван от Турция, пише вестник Daily Sabah. \r\nТурското правителство обвинява 59-годишният Ялчин в подготвяне на терористично нападение в Турция и създаване на пропагандни материали за Кюрдската работническа партия. Заподозреният има двойно турско и шведско гражданство, като живее в Швеция от повече от 30 г. \r\nСпоред шведски медии Ялчин е бил на почивка в Барселона, когато е бил задържан при паспортния контрол, докато се е подготвял да излети за Лондон.\r\n*** Държавният глава на Хърватия Колинда Грабар Китарович планира нова среща със сръбския си колега Александър Вучич. Ключовият въпрос обаче е колко енергия е готова да изхразходва тя, за да повлияе на подобряването на отношенията между Загреб и Белград, коментира сръбското издание „Политика“.\r\nКитарович побърза да отправи покана към Вучич за посещение в страната, която се намира почти в състояние на търговска война с няколко държави в региона, включително Сърбия. Според неофициална информация обаче, в канцелария на президентския дворец са уверени, че „условията са узрели\" за подобно посещение. Ако срещата се случи, това ще бъде първото официално посещение на президента на Сърбия в Загреб след повече от пет години, тъй като бившият държавен глава Томислав Николич никога не е получавал покана за визита в Хърватия, макар да имаше спекулации за негово пътуване в Загреб. В същото време както  бившият президент Иво Йосипович, така и настоящият Колинда Грабар Китарович са били на посещение в Сърбия.\r\n***", "date": "2017.08.08", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2017/08/08/2423665/vidin-44-godishen-mazh-e-v-tezhko-sastoyanie-sled-katastrofa-postradaliyat-shte-bade-transportiran-v-umbalsm-pirogov.html", "text": "44-годишен мъж е в тежко състояние след катастрофа, съобщиха от Областната дирекция на МВР – Видин. Тази сутрин около 03.15 часа на ул. „Цар Александър ІІ” в областния град служители от полицейския автопатрул установили в лявата аварийна лента на пътното платно (посока Дунавци – Видин) катастрофирал лек автомобил „Фолксваген Пасат” със софийска регистрация. Колата се била блъснала челно в предната част на паркиран в аварийната лента влекач с прикачено ремарке (автовоз). В лекия автомобил бил установен водачът му – 44-годишен мъж в тежко състояние. Той е откаран във видинската болница, при прегледа лекарите констатирали фрактури. Предстои транспортирането му в столичната болница „Пирогов”. На местопроизшествието е извършен оглед. Работата по случая продължава, в ОД МВР – Видин е образувано досъдебно производство.", "date": "2017.08.08", "title": "Видин: 44-годишен мъж е в тежко състояние след катастрофа, пострадалият ще бъде транспортиран в УМБАЛСМ „Пирогов”"}
{"url": "http://www.focus-news.net/news/2017/08/08/2423666/prezidentat-rumen-radev-shte-varne-za-novo-obsazhdane-promenite-v-zakona-za-opazvane-na-okolnata-sreda.html", "text": "Държавният глава Румен Радев върна за ново обсъждане в Народното събрание разпоредбите от закона, с които се премахва втората съдебна инстанция при обжалване на административни актове във връзка с околната среда и биологичното разнообразие. Това съобщиха от прессекретариата на държавния глава. \r\nСпоред президента, за да изпълни конституционното си задължение за осигуряване  опазването на околната среда, държавата трябва да създава  не само регулации за съхраняването и възпроизводството на околната среда, но и за ефективен контрол за тяхното прилагане.  Такъв контрол се осъществява от административните съдилища, чиято правозащитна функция се реализира на две инстанции. Премахването на втората инстанция намалява интензитета на защитата, необходима за гарантиране на околната среда като конституционно призната ценност. \r\nОтпадането на втората съдебна инстанция е мотивирано със съкращаване на времето за реализирането на обекти с национално стратегическо значение. Екологичното законодателство е превантивно насочено – да не настъпят непоправими екологични последици, гаранция за което е и съществуващото двуинстанционно съдебно производство. \r\nПрезидентът Радев е уверен, че Народното събрание ще намери добрия баланс между приоритетното и своевременно изграждане на значими стратегически обекти и контрола за спазване на законността.", "date": "2017.08.08", "title": "Президентът Румен Радев ще върне за ново обсъждане промените в Закона за опазване на околната среда"}
{"url": "http://www.focus-news.net/news/2017/08/08/2423667/ria-novosti-v-moskva-zapochna-deloto-sreshtu-bivshiya-ministar-na-ikonomikata.html", "text": "В Москва започнаха изслушванията по делото срещу бившия министър на икономическото развитие Алексей Улюкаев – първият министър в съвременната история на Руската федерация, обвинен в углавно престъпление, предава кореспондент на агенция РИА Новости.\r\nПреди изслушването Улюкаев заяви пред журналисти, че не се признава за виновен.\r\nБившият министър е обвинен в получаване на подкуп в размер на два милиона долара. Съгласно версията на следствието, Улюкаев е получил тази сума, за да издаде положителна оценка, позволяваща на „Роснефт“ да придобие пакет държавни акции от „Башнефт“. Ако бъде признат за виновен, руският политик може да получи присъда за до 15 г. лишаване от свобода.Тереза Герова", "date": "2017.08.08", "title": "РИА Новости: В Москва започна делото срещу бившия министър на икономиката"}
{"url": "http://www.focus-news.net/news/2017/08/08/2423668/montana-17-godishen-motorist-e-s-opasnost-za-zhivota-sled-katastrofa-v-lom.html", "text": "17-годишен моторист е с опасност за живота след катастрофа в Лом, съобщиха от Областната дирекция на МВР – Монтана. Вчера около 18.10 часа на ул. „Бахчите” в Лом 17-годишният водачът с инициали Ц.О. от града управлява мотоциклет „Априлия” РС125 с монтанска регистрация, като се движи с посока на движение от Видин към Лом с несъобразена скорост с релефа на местността и интензивността на движение. Водачът не спазва дистанция спрямо спиращ лек автомобил „Форд Ескорт” с монтанска регистрация, собственост и управляван от 43-годишен с инициали Н.Л. от Лом, за навлизане наляво по улица „Пловдив” и се блъска отзад вляво, след което продължава движението си и се блъска в излизащия от ул. „Пловдив” лек автомобил „Фолксваген Пасат” със софийска регистрация, собственост и управляван от 40-годишен с инициали М.Г. от гр. София. \r\nВследствие на пътнотранспортното произшествие са нанесени материални щети и на 3-те МПС-та, като водачът на мотоциклета си причинява тежка телесна повреда – счупени долни крайници, ребра, гръбначни прешлени и черепно-лицеви кости. Пострадалият е настанен в МБАЛ Лом, с опасност за живота. По случая е образувано досъдебно производство в и Районно управление „Полиция” – Лом.", "date": "2017.08.08", "title": "Монтана: 17-годишен моторист е с опасност за живота след катастрофа в Лом"}
{"url": "http://www.focus-news.net/news/2017/08/08/2423669/sofiya-vazstanoveno-e-dvizhenieto-po-bul-aleksandar-malinov.html", "text": "Възстановено е движението по бул. „Александър Малинов”, съобщиха от пресцентъра на Столична община.  От там уточняват, че е приключила работата по отстраняването на открития в района боеприпас.", "date": "2017.08.08", "title": "София: Възстановено е движението по бул. „Александър Малинов”"}
{"url": "http://www.focus-news.net/news/2017/08/08/2423670/pregled-na-osnovnite-temi-v-shumenskiya-pechat.html", "text": "„Ще заработят ли това лято фонтаните в Шумен?“ е водещото заглавие във вестник „Шуменска заря“. Метеоролозите почти всеки ден предупреждават за опасни жеги. Лекарите препоръчват да не се излиза навън, да се пие много вода или да се стои на прохлада в градските паркове. В Шумен има уникална зелена алея, изградена преди повече от 100 години. Колко градове могат да се прекосят надлъж и то под дебелата сянка на дърветата, а тук-там да има чешма с прясна вода и фонтан. Шумен е такъв град, но защо ли тази година голяма част от фонтаните са сухи. Увеличава се броят на шуменци, потърсили спешна помощ заради горещините“ е друго заглавие от първа страница. През спешното отделение на шуменската болница само за две денонощия медицинска помощ потърсиха 284 души. За продължаващо лечение в болницата са приети 62. От всички потърсили помощ по спешност в лечебното заведение 80 са деца. „Огнеборците се отзоваха на множество сигнали за горящи отпадъци, сухи треви и паднали дървета“, е акцент от стр. 2 в броя. \r\n„Нова обществена поръчка за асфалтиране на шуменските улици разсича гордиевия възел на обжалванията“ съобщава ежедневникът. Обжалване на обществената поръчка за рехабилитация на общинска пътна мрежа и ремонт на улици по две обособени позиции бави асфалтирането на определените пътни участъци. Община Шумен ще трябва да направи нова обществена поръчка за асфалтирането и кърпежите по улиците. „Направиха първа копка на строежа на мултифункционална спортна площадка в село Наум“ информира изданието. Проектът на стойност 232 300 лева е изцяло финансиран със средства от бюджета на община Каолиново. „Историята на шуменската ловна организация излезе в книгата на Неделчо Ненов“, е заглавие от стр. 4 в броя. По повод 125-годишнината от основаването на Сдружението „Ловно-рибарско дружество Сокол-Шумен“ излезе една прекрасна и интелигентно написана книга. В нея Неделчо Ненов е пресътворил битието на хората от Шумен и Шуменско в най-красивото им общуване със света на природата и животните – ловът и риболовът. \r\n„Подготвят Десетото издание на Празника на чушките и доматите в Мараш“ пише всекидневникът. Десетото юбилейно издание на празника ще се проведе тази събота от 19.00 часа. Организатори са Народното читалище „Христо Ботев-1907“ и кметството. Община Шумен финансово подпомага проявата. Тази година в концертната програма ще се представят членовете на читалищната марашка „Хоротека“, а и гости от селата Ветрище, Мадара и Ивански. Очакват се и самодейци от с. Медовина, Поповско. \r\n„Най-големите дини бостанджиите пазят за празника в Салманово“ пише вестникът. Тази година е добра за производителите на дини в региона. Запознати твърдят, че до края на месец август в бостаните от региона ще се „налеят“ доста сладки дини. За 26 август бостанджиите пазят най-големите си любеници, за да участват с тях в конкурсите на известния Празник на динята в шуменското село Салманово. Тази година той ще започне от 18.00 часа в парка на селото.", "date": "2017.08.08", "title": "Преглед на основните теми в шуменския печат"}
{"url": "http://www.focus-news.net/news/2017/08/08/2423671/sport-germanska-tenisistka-zae-parvo-myasto-po-broy-asa-za-2017-g.html", "text": "Германската тенисистка Юлия Гьорес бе класирана на първо място по брой аса за 2017 г. В актива си тенисистката е записала общо 304 аса.\r\nПървата ракета в света – чехкинята Каролина Плишкова, заема второ място в класацията с 301 аса. Трета е сестра й Кристина Плишкова с 289 асас.", "date": "2017.08.08", "title": "Спорт: Германска тенисистка зае първо място по брой аса за 2017 г."}
{"url": "http://www.focus-news.net/news/2017/08/08/2423672/dobrich-zaradi-finansovata-korektsiya-nalozhena-na-obshtinata-vav-vrazka-s-depoto-za-bitovi-otpadatsi-kray-selo-stozher-proektat-za-videonablyudenie-e-zamrazen.html", "text": "Заради финансовата корекция, наложена на Общината във връзка с депото за битови отпадъци край село Стожер, проектът за видеонаблюдение е „замразен“. Това каза кметът на Добрич Йордан Йорданов, предаде кореспондент на Радио „Фокус” – Варна. „Въпросът не е точно отложен, а „замразен“ в момента, тъй като преди близо две години ОСЕС (Одит на средствата от ЕС) има един доклад към Община град Добрич и по-конкретно за депото в село Стожер. Впоследствие излезе по този доклад и една финансова корекция в размер на 4,3 милиона лева. И през месец юли тази година имаме да връщаме близо около 1,2 милиона още на Министерство на финансите като отпуснат безлихвен заем за депото преди малко повече от две години, за неговото изграждане. През юли получихме писмо от Министерство на финансите, което точно и ясно казва, че тези средства ще бъдат удържани от бюджета на Община град Добрич, т.е. парите, които те превеждат за капиталови разходи. И по този начин нашият бюджет намаля с близо милион лева. Това е така нареченият касов разрив по бюджета, с който ние сме поискали това нещо да се разсрочи във времето и един вид да имаме безлихвен заем в Министерството на финансите, за да можем да си ги изплащаме във времето. Но уви, за момента нямаме отговор от тях и гледаме да се справяме със собствени сили и средства“, заяви кметът. \r\nПо думите му това е причината - самата финансова корекция и от тук нататък се налага Общината да си покрива текущите разходи и да бъде преструктуриран кредитът, а определената за видеонаблюдение част от него да се разходва за покриване на този касов разрив, докато не се реши проблемът и Община град Добрич не получи някаква помощ от Министерство на финансите. „Моето опасение е, че ако това нещо не се реши в следващата една година, този проект за видеонаблюдение ще остане замразен за по-дълъг период от време – година-три, за съжаление. Ако успеем да намерим решение на самия проблем с финансовата корекция и успеем по някакъв начин да възстановим част от нея по сметките на общината, то тогава автоматично ще „размразим“ въпросния проект и той ще тръгне. Завели сме дело за въпросната финансова корекция и очакваме някакво решение през септември и в зависимост какво е то, можем да мислим за по-нататъшни действия по проекта за видеонаблюдение“, каза още Йордан Йорданов. \r\nЖулиета НИКОЛОВА", "date": "2017.08.08", "title": "Добрич: Заради финансовата корекция, наложена на Общината във връзка с депото за битови отпадъци край село Стожер, проектът за видеонаблюдение е „замразен“"}
{"url": "http://www.focus-news.net/news/2017/08/08/2423673/ministar-neno-dimov-problemat-na-kaliakra-ne-e-v-bryuksel-ne-i-v-natura-a-v-nachina-po-koyto-sa-opredelyani-granitsite-na-zemite.html", "text": "Проблемът на Калиакра не е в Брюксел, не и в Натура, а в начина, по който са определяни границите на земите. Това каза министърът на околната среда и водите Нено Димов на среща с всички заинтересовани страни от проекта за интегрирания план на защитените зони в района на Калиакра, предаде репортер на Агенция „Фокус“. „Трябва да е ясно, че всички страни в този разговор защитават легитимни обществени интереси. Тяхното мнение е важно, за да намерим устойчиво решение. Благодаря на всички, които дойдоха днес. Давам си сметка, че ще има работещо решение, когато се съхранява природата по европейски и български начин. Проблемът на Калиакра не е в Брюксел, не и в Натура, а в начина, по който са определяни границите на земите и в липсата на работещи механизми през годините“, заяви Димов. По думите му трябва да е ясно, че планът за управление не е нещо, което измисля министър. „То е резултат от сериозни усилия, които трябва да бъдат общи. Искам да направим нещо трайно и работещо, а не нещо, за което хората ще спорят с години. Отмяната на тази заповед носи след себе си риск“, подчерта той.Агенция „Фокус“ припомня: До казуса със защитената зона „Комплекс Калиакра“ се стигна след като министърът на околната среда и водите Нено Димов издаде забрана за извършване на земеделска дейност на територията й. Това предизвика протести от страна на жителите на Каварна, Шабла и Балчик, към които се присъединиха и живеещите в Несебър, Обзор, Бургас и Ахтопол. Причината за недоволството на местното население бе опасението, че забраната ще навреди на основния му поминък – земеделие, туризъм и риболов. На противоположната позиция застанаха еколози, според които хората са подведени и поминъкът им няма да бъде отнет, напротив ще бъде запазен, а целта е земеделските земи да не се застрояват. След двудневни протести премиерът Бойко Борисов обяви, че заповедта ще бъде ревизирана. \r\nВърховна административна прокуратура също се зае с това да провери заповедта на министъра на околната среда и водите, като ще му поиска копия от административната преписка по издаване на посочената заповед и от документацията за защитена зона „Комплекс Калиакра“ в т. ч. и относно начина на създаването на картен материал и координатен регистър на границата на защитената зона. На база на тези данни прокуратурата ще вземе решение за последващите си действия. Решението на МОСВ бе обяснено с риск от загуби за държавата за стотици милиони евро под формата на санкции от ЕС. Според министъра на околната среда казусът датира от 2002 година. Той обясни, че заповедта, която въведе забрани за определени дейности на територията на природно местообитание 62СО Понто-сарматски степи от защитена зона „Комплекс Калиакра“, част от европейската мрежа Натура 2000, е издадена след преговори с Европейската комисия във връзка с осъдително решение на Съда на Европейския съюз срещу България по казуса \"Калиакра\". По думите му целта на преговорите с Европейската комисия е била да се ограничат максимално щетите от недалновидни управленски решения, взети от правителството на Тройната коалиция и министър Джевдет Чакъров, които са заложили бомба със закъснител, възлагайки на зелени организации да направят картирането на земите, които ще попаднат в „Натура“, а не на реномирани научни организации, както са направили другите страни от ЕС.\r\nВ понеделник министър-председателят обсъди в телефонен разговор с комисаря по околна среда, морско дело и рибарство Кармену Вела ситуацията в България след издаването на заповедта. Двамата се обединиха около позицията, че решението на Съда на Европейския съюз трябва да се изпълни. По време на разговора бе посочено, че българските власти трябва да идентифицират подходящите мерки и начини, с които това да стане. Подчертано бе, че европейското законодателство в областта на „Натура 2000” не забранява икономически дейности, включително земеделие, и ще се търсят варианти как решението да бъде приложено, така че да не бъдат ощетени засегнатите от него хора в района на крайморска Добруджа.\r\nЛюба АЛЕКСИЕВА", "date": "2017.08.08", "title": "Министър Нено Димов: Проблемът на Калиакра не е в Брюксел, не и в Натура, а в начина, по който са определяни границите на земите"}
{"url": "http://www.focus-news.net/news/2017/08/08/2423674/sport-grigor-dimitrov-zapochva-uchastieto-si-v-turnira-v-monreal.html", "text": "Първата ракета на България Григор Димитров започва днес участието си в турнира от сериите „Мастърс“ в Монреал, Канада. \r\nБългаринът и Хуан Мартин дел Потро от Аржентина ще играят на двойки срещу американеца Райън Харисън и Майкъл Винъс от Нова Зеландия. До този момент Григор Димитров няма победа на двойки за сезона и е поставен под номер 344 в ранглистата на дисциплината.\r\nДвубоят е първи в програмата на Корт №2 и ще започне след 21.30 часа.", "date": "2017.08.08", "title": "Спорт: Григор Димитров започва участието си в турнира в Монреал"}
{"url": "http://www.focus-news.net/news/2017/08/08/2423675/stara-zagora-okrazhnata-prokuratura-privleche-kato-obvinyaem-i-zadarzha-26godishen-mazh-za-palezh.html", "text": "Окръжна прокуратура – Стара Загора привлече като обвиняем 26-годишния Йордан Б., привлечен като обвиняем за това, че запалил сгради, представляващи имущество на значителна стойност, като пожарът е представлявал опасност за живота на хора и е имало опасност да се разпространи върху други имоти – престъпление по чл. 330, ал.2, т.1 и т.2 вр. с ал.1 от Наказателния кодекс. Това съобщиха от пресцентъра на Апелативна прокуратура – Пловдив.\r\nНа 4 - 5 август в с. Горно Ботево е възникнал конфликт между два рода, живущи в същото село. След приключване на конфликта Йордан Б. се прибрал в дома си и видял, че братята му са пострадали. Решил да си отмъсти. Той източил в пластмасова туба бензин от моторната резачка и отишъл до жилище, собственост на Анка А.. В непосредствена близост до къщата се намирала стопанска постройка. Там Йордан Б. изсипал от тубата бензина и запалил  стопанската постройка. В резултат на запалването изгоряла стопанската постройка и намиращите се в нея животни. Пожарът се разпространил и обхванал и къщата, която също изгоряла. \r\nС постановление на Окръжна прокуратура – Стара Загора обвиняемият Йордан Б. е задържан за срок от 72 часа. В Окръжен съд – Стара Загора ще бъде внесено искане за вземане на постоянна мярка за неотклонение „задържане под стража” спрямо него. Разследването по делото продължава, като са разпитани свидетели и са назначени пожаротехническа експертиза и оценителна експертиза.\r\nЗа това престъпление се предвижда наказание „лишаване от свобода” от 3 до 10 години.", "date": "2017.08.08", "title": "Стара Загора: Окръжната прокуратура привлече като обвиняем и задържа 26–годишен мъж за палеж"}
{"url": "http://www.focus-news.net/news/2017/08/08/2423676/veliko-tarnovo-obshtinata-uspeshno-e-izpalnila-byudzhet-2017-kam-30-yuni.html", "text": "Изготвеният отчет към 30 юни за касовото изпълнение на Бюджет 2017 на Община Велико Търново е съобразен с Бюджетната прогноза и спазвайки приоритетите за разходване на постъпилите средства и отчита добри показатели по изпълнение на бюджета за първото полугодие. Това съобщиха от пресцентъра на Общината. Ключов фактор на финансова политика на Община Велико Търново е успешното реализиране на проектите финансирани със средствата от Европейския съюз за Програмен период 2014-2020, с които предстои да се осъществят мащабни инвестиционни проекти и програми с пряк ефект върху инфраструктурата, предоставяните социални услуги, заетостта, доходите и конкурентоспособността на територията на община Велико Търново. \r\nОт въведения нов „Данък на таксиметровия превоз на пътници“ до момента са събрани 43 833 лв. В резултат на предприетите мерки просрочените задължения към 30 юни 2017 г. са намалели с 411 819 лв. спрямо тези към 30 юни 2016 г., което представлява намаление с 24 %.\r\nПредприети са действия за събиране на просрочените задължения, като се очаква техният размер да бъде допълнително намален през следващият отчетен период.\r\nОбщата субсидия и други трансфери за държавни дейности за 2017 година са в размер на 31 361 617 лева, което в абсолютна стойност е с 2 559 622 лева повече от тези за 2016 година. Увеличението е в резултат на повишаване на повечето от разходните стандарти, промяна на натурални показатели и разкриването на нови дейности.\r\nЦелевата субсидия за капиталови разходи през 2017 г. е в размер на 1 498 700 лева или с 143 500 лв. повече от тази през 2016 г. Тенденция през последните години е с Целевия трансфер да се финансира основно техническа инфраструктура. \r\nОт анализ за изпълнението на приходите, администрирани от Дирекция „Местни данъци и такси“ от 1 януари 2017 година до 30 юни 2017 година се установява, че са събрани местни данъци и такси в размер на 13 389 924    лв. от общо планираните за 2017 година 17 897 200 лв. Най-много са постъпилите средства от такса битови отпадъци – 4 795 296 лв. или 80 % изпълнение спрямо плана, събраните данък върху недвижимите имоти – 3 977 814 лв. или 80 % изпълнение, данък върху превозните средства – 2 324 130 лв. или 77 % изпълнение. Изпълнението на патентния данък е 119 371 лв. (от 2017 г. при патентния данък е включен и данъка за таксиметров превоз на пътници). \r\nОт Дирекция „Местни данъци и такси“ през първото полугодие на 2017 г. от Дирекцията са администрирани с 1 144 011 лв. повече приходи в сравнение със същият период на 2016 г. при запазване ставките и данъчната основа при изчисляване на данъците и таксите. \r\nСъбраните недобори за периода са в размер на 2 129 645 лева.\r\nПриходите от общински такси се увеличават с приблизително 9 % или в абсолютна стойност с 489 375 лв. Близо 81 % от местните такси се формират от приходите от такса битови отпадъци. Към 30 юни 2017  г. е събрана такава в размер на 4 795 296 лв., а към същата дата на 2016 г. – 4 345 800 лв., наблюдава се увеличение от 449 496 лв. \r\nОбщия размер на просрочените задължения към 31 декември 2016 година на Община Велико Търново е 2 719 574 лв. Към 30 юни 2017 г. от тях за изплатени 2 204 540 лв. или 81 % от тях.  Общият размер на Просрочените задължения към 30 юни 2017 г. на Община Велико Търново е 1 314 137 лв., т.е. в абсолютно изражение просрочените задължения са намалели с 1 405 437 лв. спрямо 31.12.2016 г., което представлява  52 % намаление. \r\nПросрочените вземания на Община Велико Търново към 30.06.2017 г. са в размер на 926 817 лв., а тези към 31 декември 2016 г. са в размер на 895 648 лв. Тук се наблюдава ръст със 3,5 % или в абсолютен размер 31 169 лв. \r\nПолитиката водена от Община Велико Търново е да не се поемат необезпечени разходи и да се следи разходните ангажименти да не изпадат в просрочие. \r\nОт направения Анализ на отчета за касовото изпълнение на бюджета на Община Велико Търново към 30 юни 2017 г. ясно се виждат резултатите от провежданата политика за постигане на по-добра събираемост на местни данъци и такси, за намаляване на просрочените задължения и оптимизиране на разходите. \r\nВажен момент при  реализирането на проекти през Програмен период 2014-2020 година е да бъде подсигурен собствен финансов ресурс, който да е насочен за покриване на допустимите разходи по новите проекти до постъпването на плащания от Управляващия орган.  \r\nСтриктното спазване на Закона публичните финанси за многогодишно бюджетно планиране налага на Община Велико Търново придържане към  балансирано бюджетно салдо, прогнозируемост на местното управление, информираност на обществеността и подобряване на качеството и обхвата на местните услуги с финансово обезпечени разходи.\r\nОбщина Велико Търново се обръща с апел към всички, които дължат местни данъци и такси, наеми и други плащания за изминал период да направят тези плащания своевременно и доброволно, тъй като процедурата по принудително събиране на дължими плащания ги оскъпява с до 30 %.", "date": "2017.08.08", "title": "Велико Търново: Общината успешно е изпълнила „Бюджет 2017“ към 30 юни"}
{"url": "http://www.focus-news.net/news/2017/08/08/2423677/unikalna-operatsiya-za-yugoiztochna-evropa-s-3d-printiran-individualen-implant-spasi-43-godishen-mazh-s-rak-na-litseto-v-umbalsm-pirogov.html", "text": "Уникална операция за Югоизточна Европа с 3D принтиран индивидуален имплант спаси 43- годишен мъж с рак на лицето в УМБАЛСМ „Пирогов”, съобщиха от здравното заведение. Един от най-добрите специалисти в областта на лицево-челюстната хирургия се завърна от Англия, за да извърши автотрансплантацията. Оперира в Неврохирургията на Университетската Многопрофилна Болница за Активно Лечение и Спешна Медицина „Пирогов” заради възможностите на клиниката, които позволяват интрердисциплинарен подход и реализиране на големи, тежки операции и лечение.\r\nЕкипът на доц. д-р Николай Янев трансплатира 3D принтиран титаниев имплант, изработен в Германия по индивидуална мярка на пациента върху лицето на 43-годишен мъж от София, който има злокачествено образувание. Туморът и разсейките са засегнали сериозна част от лицето на пациента. След продължителни консултации и прегледи от специалисти от различни болници, мъжът има късмета да се свърже с доц. Николай Янев. Лицево-челюстният хирург е доказан специалист, както у нас, така и в Европа. Активната му работа в Англия го е усъвършенствала в областта на лицево-челюстната и онко хирургията. Там доц. Янев се занимава активно именно със спасяването на пациети, които имат рак на лицето, използвайки най-съвременната технология на 3D принтирането, създадена от немския консорциум „KLS Martin Group”. Интервенцията, граничеща с фантастика, доц. Янев предпочете да извърши именно в Неврохирургията на „Пирогов”, заради изключителните възможности на операционния блок и неврореанимацията, с които разполага звеното на проф. Николай Габровски. \r\nРевюлюционната за Югоизточна Европа интервенция продължи над 12 часа. По време на нея в операционната на Неврохирургията на „Пирогов” доц. Николай Янев,  д-р Светослав Славков и  екипът отстраниха костта и меките тъкани, засегнати от тумора. На тяхно място реплантираха с микроскопска техника част от фибулата или т. нар. „малък пищял” (дългата тръбеста кост в задната долна част на крака) и я фиксираха към индивидаулно изработения чрез 3D технологията титаниев имплант. Всичко това се случва благодарение на високотехнологичния процес, при който лекарите задават на  софтуера параметрите на  работа до най-малкия детайл, както и  непрекъсното развиващите се професионални умения и колаборация между медицината и инжинерните науки.\r\nПредоперативните етапи, през които премина пациентът са сериозни и полагат основите на добрия резултат. Най-напред доц. Янев прави високоспециализирани изследвания, които не просто доказват заболяването, но и  са отправна точка в създаването на индивидуалната изработка на импланта, заместващ „изядената” от тумора част на лицето.\r\nСлед това доц. Янев качва резултатите от скенера в специалната платформа на „KLS Martin Group” и техните партньори за Балкансия полуостров, фирма „BIOPRINT”. Попаднали там, те се обработват от специален софтуер, който създава индивидуалния и строго специфичен имплант. През цялото време на този високотехнологичен процес, хирургичният екип в София провежда конферентна връзка с екипа на технологичния гигант в Тутлинген, Германия. Там, в реално време се осъществява виртуална операция с премахване на засегнатите от тумора тъкани и трансфер на тъкани от отдалечени части на тялото, за да се постигне оптимално най-добро възстановяване на лицевите дефекти. Доцентът наблюдава как компютъра най-напред създава модел на лицето, в който фигурират дори най-малките детайли от засегнатата от онкологичното заболяване част на челюстта. След това софтуерът „отстранява” тази зона и започва прецизно да съзада виртуален имплант, който ще бъде поставен по-късно при операцията. Абсолютно през цялото време софтуерът и немските инжинери искат потвърждение за точността на детайлите от доц. Николай Янев. Специалистът има последната дума за одобрение преди 3D принтерът да извае индивидуалната мярка „водачи”, модели и титаниев имплант. След като лицево-челюстния хирург е напълно удовлетворен от най-подходящото предложение, той отговаря на софтуера положително и процесът на принтиране стартира. \r\nСлед завършване на процеса на планиране и многократно потвърждаване на отделните стъпки в самия план, KLS Martin Group произвежда реален модел на лицето и оперативната зона, водачи за костните срязвания, както в областта на лицето, така и на отдалечените костни тъкани, които ще се използват за възстановяването на лицевите дефекти. \r\nГотовият 3D имплант пристигна в България в началото на август. Пациентът вече беше подготвен, за да може  екипът на доц. Николай Янев  да отстрани тежкото лицево заболяване и да извърши автотрансплантацията на тъкани от отдалечени части на тялото. \r\nСлед получаването му в България, екипът осъществи сложната многочасова операция, за отстраняване на тежкото лицево заболяване и трансплантира тъкани от отдалечени части на тялото, за възстановяване на лицето. Светилото в областта на лицево-челюстната хирургия, избра да извърши тежката по обем операция, именно в наскоро ремонтираната и оборудвана с най-съвременна техника, неврохирургична операционна. В момента пациентът получава адекватни грижи по световен протокол в неврореанимацията на университетската спешна болница „Пирогов”. \r\nДоц. Николай Янев предпочете да извърши уникалната трансплантация именно тук, в „Пирогов”, тъй като е запознат с възможностите на клиниката на националния консултант по неврохирургия  проф. Николай Габровски. Доц. Янев сподели, че е приятно впечатлен, че в България вече има подобни клиники, отговарящи на последните, съвременни тенденции в здравеопазването. \r\nПроф. Николай Габровски подчерта, че пироговската клиника по неврохирургия не просто е създала условия за оперативно, реанимационно и постоперативно лечение, а и кадри, които могат да използват капацитета й. Според проф. Габровски тази съвместна трансплантация, в която участва интердисциплинарен екип от различни специалисти, е типичен пример как съместните усилия могат да обединяват конкурентните медицински структури в името на най-доброто за пациентите.", "date": "2017.08.08", "title": "Уникална операция за Югоизточна Европа с 3D принтиран индивидуален имплант спаси 43-годишен мъж с рак на лицето в УМБАЛСМ „Пирогов”"}
{"url": "http://www.focus-news.net/news/2017/08/08/2423678/orf-v-avstriya-zapochva-delo-sreshtu-germanets-izpolzval-natsistki-simvol.html", "text": "Във вторник, 8 август, пред Районния съд в австрийския град Залцбург ще бъде изправен 44-годишен германец, който ще трябва да отговаря пред магистратите за използването на нацистки символ, предава медията ORF.\r\nУточнява се, че мъжът е използвал за табела числото 88 – код за поздрава „Хайл Хитлер”. Ако бъде признат за виновен, германецът може да получи присъда за до 10 г. лишаване от свобода.Тереза Герова", "date": "2017.08.08", "title": "ORF: В Австрия започва дело срещу германец, използвал нацистки символ"}
{"url": "http://www.focus-news.net/news/2017/08/08/2423679/pazardzhik-obshtina-velingrad-shte-kandidatstva-za-finansirane-na-proekt-za-rekultivatsiya-na-obshtinskoto-smetishte.html", "text": "Общинският съвет на Велинград даде съгласие Общината да кандидатства за безвъзмездно финансиране на проекта за рекултивация на общинското сметище във Велинград, съобщиха за Радио „Фокус“ – Пазарджик от Община Велинград. Обектът е приоритетен за общината и с висока обществена значимост. Средствата ще се търсят от държавното Предприятие за управление на дейностите по опазване на околната среда. По проекта за рекултивация имаше известни забележки, които сега са отстранени и той отново ще премине етапите за оценка и одобрение. Рекултивацията на сметището ще се случи, след като бъдат изградени сепарираща и компостираща инсталация.\r\nТеодора ДИМИТРОВА", "date": "2017.08.08", "title": "Пазарджик: Община Велинград ще кандидатства за финансиране на проект за рекултивация на общинското сметище"}
{"url": "http://www.focus-news.net/news/2017/08/08/2423680/veliko-tarnovo-4-650-leva-i-pet-mobilni-telefona-sa-bili-otkradnati-ot-ofis-v-strazhitsa.html", "text": "Взломна кражба на 4650 лева и пет мобилни телефона от офис в Стражица, разследват служители полицията. Това съобщиха от Областна дирекция на МВР – Велико Търново. Престъплението е извършено в периода 4 - 7 август чрез взломяване на две входни врати. На местопроизшествието е извършен оглед. По случая е започнато досъдебно производство.", "date": "2017.08.08", "title": "Велико Търново: 4 650 лева и пет мобилни телефона са били откраднати от офис в Стражица"}
{"url": "http://www.focus-news.net/news/2017/08/08/2423681/mvr-granatata-otkrita-v-kv-mladost-3-e-izzeta-eksperti-shte-ustanovyavat-neyniya-vid-i-proizhod.html", "text": "Приключи проверката в района на ж.к. „Младост“-3 , съобщиха от пресцентъра на МВР. Сигнал за намерена граната в тревните площи в района на „Младост“-3 е бил получен към 10.02 часа. Веднага е изпратен полицейски екип, който е отцепил района. Пристигналите служители на Специализирания отряд за борба с тероризма са извършили първоначален оглед, гранатата е иззета, експерти ще установяват нейния вид и произход. По случая е образувано досъдебно производство, работата по което продължава.", "date": "2017.08.08", "title": "МВР: Гранатата, открита в кв. \"Младост\"-3, е иззета, експерти ще установяват нейния вид и произход"}
{"url": "http://www.focus-news.net/news/2017/08/08/2423682/kmetat-na-sofiya-yordanka-fandakova-do-kraya-na-denya-shte-badat-vazstanoveni-dvizhenieto-i-nastilkata-na-bul-cherni-vrah.html", "text": "До края на деня ще бъдат възстановени движението и настилката на бул. „Черни връх“. Това каза пред журналисти кметът на София Йорданка Фандъкова във връзка с нарушената заради интензивните валежи асфалтовата настилка на бул. „Черни връх“, предаде репортер на Агенция „Фокус“.  „В момента се работи по отстраняване на последствията от аварията, която се получи“, допълни кметът на София. Тя поясни, че сутринта е проведена оперативка с всички изпълнители, защото там се пресичат два от обектите на Столична община - „Черни връх“ и обекта на „Метрополитен“. „На оперативката присъстваха представители на „Софийска вода“ и на „Метрополитен“. Беше установено още вчера, че вследствие на обилните валежи, които паднаха основно в южните квартали и най-вече в „Драгалевци“ със сериозни наноси и едрогабаритни отпадъци е запушена шахтата на кръстовището на бул. „Черни връх“ и ул. „Филип Кутев“, коментира Фандъкова. Тя поясни, че вследствие на това запушване и много голямото налягане на водата, е избила водата, просмукала се е под асфалта и той е надигнат. Фандъкова обърна внимание, че възстановяването на настилката  ще бъде за сметка на изпълнителя.", "date": "2017.08.08", "title": "Кметът на София Йорданка Фандъкова: До края на деня ще бъдат възстановени движението и настилката на бул. „Черни връх“"}
{"url": "http://www.focus-news.net/news/2017/08/08/2423683/plovdiv-apelativen-sad-ne-uvazhi-zhalbata-za-myarkata-na-politseyskiya-sluzhitel-zadarzhan-za-otglezhdane-kanabis.html", "text": "Апелативен съд – Пловдив отказа да уважи жалбата на Димо Т. срещу определение на Окръжен съд – Пловдив, с което му е наложена мярка за неотклонение „задържане под стража“. Това съобщиха от пресслужбата на Съдебната палата – Пловдив. Спрямо Димо Т. са повдигнати обвинения:\r\n- за престъпление по чл. 354а, ал.1, пр.1 от НК – за това, че на 28 юли в с. Ръжево Конаре, обл. Пловдивска, без надлежно разрешително с цел разпространение е държал високорисково наркотично вещество – марихуана, \r\n- и за престъпление по чл. 354в, ал.1 от НК – за това, че на 28 юли в с. Ръжево Конаре, обл. Пловдивска, е отглеждал растения от рода на конопа (канабис) в нарушение на установените в Закона за контрол на наркотичните вещества и прекурсорите правила.\r\nСъдът намери, че от събраните до момента доказателства не е разколебано  обоснованото предположение Димо Т. да е извършил престъпленията, в които е обвинен. Като служител на МВР обвиняемият Димо Т. е призван да брани обществото от престъпления и извършеното е особено укоримо. Съдът прецени, че с оглед високата обществена опасност на престъплението, в което е обвинен, и на личността му съществува опасност да извърши престъпление. \r\nЗа извършеното престъпление по чл. 354а от НК  предвижда наказание „лишаване от свобода“ от 2 до 8 години и глоба от 5000 до 20 000 лева, а за престъплението по чл. 354в от НК законодателят предвижда наказание „лишаване от свобода“ от 2 до 5 години и глоба от 5000 до 10 000 лева.\r\nОпределението е окончателно и не подлежи на обжалване.", "date": "2017.08.08", "title": "Пловдив: Апелативен съд не уважи жалбата за мярката на полицейския служител, задържан за отглеждане канабис"}
{"url": "http://www.focus-news.net/news/2017/08/08/2423684/veliko-tarnovo-nad-2-000-dushi-sa-posetili-svishtovsko-za-sedmoto-izdanie-na-natsionalniya-festival-folkloren-izvor.html", "text": "Над 2 000 души са посетили Свищовско за седмото издание на Националния фестивал „Фолклорен извор“. Огромен интерес е отчетен във всички четири фестивални дни. Това каза в предаването „Добре дошли в Свищов“ на Радио „Фокус“ – Велико Търново един от организаторите Росен Маринов. Той благодари на всички участници и негови колеги, които активно са се включили в подготовката и провеждането на събитието. Броят на изпълнителите, които са заявили участие в състезанието, но не са успели, е бил много малък. „И четирите фестивални дни се радваха на присъствие от страна на публиката въпреки силното слънце. Много им благодарим, че бяха верни на фестивала. Стояха почти през цялото време. Фестивалните концертни вечери също се радваха на голям интерес“, подчерта Маринов. Той подчерта, че е трудно да се определи колко многобройна е била публиката. По думите му, предвид броя на изпълнителите, които са били над 5 500, зрителите са били поне на половина. В момента се обработват протоколите с наградени, а призовете ще бъдат разпратени до съответните състави и изпълнители. Специалните награди бяха раздадени още при закриването на „Фолклорен извор“ 2017. Вече стартира подготовката и за следващото издание.\r\nЛуиза ТРАНЧЕВА", "date": "2017.08.08", "title": "Велико Търново: Над 2 000 души са посетили Свищовско за седмото издание на Националния фестивал „Фолклорен извор“"}
{"url": "http://www.focus-news.net/news/2017/08/08/2423685/nina-stavreva-kmet-na-kavarna-osnovnata-prichina-za-protestite-beshe-lipsata-na-informatsiya-ochakvam-pretsizirane-na-tekstovete-v-plana-za-upravlenie-na-zashtitenite-zoni.html", "text": "Основната причина за протестите в нашия район беше липсата на информация, очаквам прецизиране на текстовете в Плана за управление на защитените зони. Това каза кметът на община Каварна Нина Ставрева на среща с всички заинтересовани страни от проекта за интегрирания план на защитените зони в района на Калиакра, предаде репортер на Агенция „Фокус“. „Разбирам, че ще коментираме заповедта от 28 юли и ще търсим разумното решение дали да бъде отменена или да издадете нова с по-ясни детайли, но една от основните ни теми трябва да бъде съдържанието на интегрирания план за управление. В него има непрецизирани текстове. За селата Топола и Божурец е посочена надморска височина 0 м. Има още редица сгрешени текстове“, заяви Ставрева. По думите й проблемът им не е толкова в заповедта, колкото в съдържанието на плана за управление на защитените зони. „Очаквам прецизиране на текстовете. Основната причина за протестите беше липсата на информация. Хората в Каварна, Шабла и Балчик и до днес не знаят кои са ясните очертания на земите“, каза още тя. \r\nЛюба АЛЕКСИЕВА", "date": "2017.08.08", "title": "Нина Ставрева, кмет на Каварна: Основната причина за протестите беше липсата на информация, очаквам прецизиране на текстовете в Плана за управление на защитените зони"}
{"url": "http://www.focus-news.net/news/2017/08/08/2423686/stara-zagora-okrazhna-prokuratura-vodi-razsledvane-spryamo-31-godishen-mazh-za-darzhane-na-narkotitsi-s-tsel-razprostranenie.html", "text": "Окръжна прокуратура – Стара Загора води разследване спрямо 31-годишен мъж за държане на наркотични вещества с цел разпространение. Това съобщиха от пресцентъра на Апелативна прокуратура – Пловдив. Във Второ Районно управление „Полиция” – Стара Загора е получен сигнал за това, че  31-годишният Гроздан Д. автомобила си и в жилището, което обитава, държи и разпространява наркотични вещества. На 1.08.2017 год. е извършено претърсване и изземване в автомобила, управляван от Гроздан Д.  Иззети са 506 грама марихуана и 407 грама амфетамини. \r\nОбразувано е досъдебно производство, по което Гроздан Д. е привлечен в качеството на обвиняем за престъпление по чл. 354а, ал.1 от НК за това, че на 1 август в гр. Стара Загора без надлежно разрешително държал наркотични вещества с цел разпространение, а именно 506 грама марихуана на стойност 3 037 лв. и 407 грама амфетамини на стойност 12 218 лева.\r\nПо искане на Окръжна прокуратура-Стара Загора съдът е определил мярка за неотклонение „задържане под стража“ спрямо обвиняемия Гроздан Д. \r\nПо делото са назначени експертизи на иззетите веществени доказателства. Предстои изготвяне на заключенията на назначените експертизи и разпити на свидетели.", "date": "2017.08.08", "title": "Стара Загора: Окръжна прокуратура води разследване спрямо 31-годишен мъж за държане на наркотици с цел разпространение"}
{"url": "http://www.focus-news.net/news/2017/08/08/2423687/ipn-prolivni-dazhdove-i-silni-vetrove-nanesoha-shteti-v-reditsa-regioni-na-moldova.html", "text": "Проливните дъждове и силните ветрове причиниха щети в редица села и градове в Молдова, предава информационната агенция IPN. В населено място в Гагаузия вятърът стана причина за отделянето на керемиди от над 500 кв. метра от покрива на селскостопански склад, а дъждът повреди около шест хектара лозя.\r\nСпоред служба \"Гражданска защита и извънредни ситуации\" в област Унгани бурята е нанесла щети на три склада. Дъждът е станал причина и за усложнена ситуация в Северна Молдова. \r\nЩети има и в редица други райони на страната, включително и в столицата Кишинев. Към момента експертни комисии оценяват размера на причинените разрушения.Тереза Герова", "date": "2017.08.08", "title": "IPN: Проливни дъждове и силни ветрове нанесоха щети в редица региони на Молдова"}
{"url": "http://www.focus-news.net/news/2017/08/08/2423688/premierat-boyko-borisov-za-men-ne-e-bezrazlichno-kogato-trima-kmetove-se-pravyat-che-problemat-s-kaliakra-go-nyama-nadyavam-se-barzo-da-namerim-reshenie.html", "text": "За мен не е безразлично, когато трима кметове се правят, че проблемът с Калиакра го няма. Това каза министър-председателят Бойко Борисов на среща с всички заинтересовани страни от проекта за интегрирания план на защитените зони в района на Калиакра, предаде репортер на Агенция „Фокус“. „Надявам се конструктивно и бързо да намерим решение. В разговора ще моля за краткост във всяко едно изказване, за да може да имаме решение след днешната среща. Предлагам да не се връщаме назад в тази една седмица. Разговарял съм с тримата кметове, общински съвети, представители на различни гилдии. За мен не е безразлично, когато трима кметове, заедно със своите съветници, се направят, че този проблем го няма. Помолих всички страни да се върнем стъпка назад и да проведем днешния разговор. Затова казах, че спираме за един или два дни заповедта, да се съберем и да кажем дали този текст става или не става“, заяви Борисов. Той подчерта, че Брюксел очаква да консултират текстовете по заповедта, така че да мине възможно най-бързо. „Ние сме осъдени и минимумът, който трябва да се приеме са тези осъдителни точки. Къде бъркам? От едната страна има едни интереси, от другата други. Всички тези хора там са със своя бизнес и поминък. Нещата тръгват още от 2001 г. сигурно. Ще загубим много време и няма да стигнем до никъде, ако се връщаме в миналото“, добави премиерът. Той обясни, че трябва да се реши какъв да е текстът на заповедта, в противен случай решението е по 20 000 евро на ден. „Стига с тези обиди. Какво ли не чух. Благодаря ви, че сте тук. Планът е дълъг и може много да се говори и да се мисли. От БАН имат и желанието за този диалог“, каза още Бойко Борисов.\r\nЛюба АЛЕКСИЕВА", "date": "2017.08.08", "title": "Премиерът Бойко Борисов: За мен не е безразлично, когато трима кметове се правят, че проблемът с Калиакра го няма, надявам се бързо да намерим решение"}
{"url": "http://www.focus-news.net/news/2017/08/08/2423689/blagoevgrad-aparati-za-voda-sa-postaveni-v-sgradata-na-obshtinata-i-turisticheskiya-kulturno-informatsionen-tsentar-zaradi-visokite-temperaturi.html", "text": "Апарати за вода са поставени в сградата на Община Благоевград и Туристическия културно-информационен център, за да предпазят гражданите от инциденти поради високите температури, съобщиха от пресцентъра на Община Благоевград. Диспенсерите са монтирани по нареждане на кмета на община Благоевград д-р Атанас Камбитов. Целта на апаратите е да осигурят вода за жителите и гостите на града в летните горещини. Те са поставени на закрити места, за да могат да охлаждат водата. \r\nОстава предупреждението към гражданите да не излизат в най-горещите часове на деня освен ако не е крайно наложително. Препоръчва се, особено за децата и възрастните, да не се излагат продължително време на слънце, да носят шапки и да пият повече вода.", "date": "2017.08.08", "title": "Благоевград: Апарати за вода са поставени в сградата на Общината и Туристическия културно-информационен център заради високите температури"}
{"url": "http://www.focus-news.net/news/2017/08/08/2423690/kmetat-na-sofiya-yordanka-fandakova-granatata-v-rayona-na-zhk-mladost-3-beshe-otkrita-pri-rabota-na-ekipite-po-pochistvane-na-trevnite-ploshti.html", "text": "Гранатата в района на ж.к. „Младост“-3 беше открита при работа на екипите по почистване на тревните площи. Това каза пред журналисти кметът на София Йорданка Фандъкова, предаде репортер на Агенция „Фокус“.  По думите й полицията веднага е реагирала. „Благодарни сме много. Отцепиха движението и района. Обезвредиха гранатата и доколкото получих информация движението вече е пуснато“, каза Фандъкова. „Фокус“ припомня: Към 10.02 часа е получен сигнал за намерена граната в тревните площи в района на „Младост“-3. На място веднага е изпратен полицейски екип, който е отцепил района. Пристигналите служители на Специализирания отряд за борба с тероризма са извършили първоначален оглед, гранатата е иззета, експерти ще установяват нейния вид и произход. По случая е образувано досъдебно производство, работата по което продължава. \r\nДеница КИТАНОВА", "date": "2017.08.08", "title": "Кметът на София Йорданка Фандъкова: Гранатата в района на ж.к. „Младост“-3 беше открита при работа на екипите по почистване на тревните площи"}
{"url": "http://www.focus-news.net/news/2017/08/08/2423691/mitropolit-kiprian-stara-zagora-pokaza-kak-tryabva-da-se-pochita-istoriyata.html", "text": "Присъствието на повече от 30 000 жители на кулминацията на честванията на 140-та годишнина от боевете за защитата на Стара Загора показа как трябва да се почита българската история. Това пише по този повод в писмо до кмета на града Живко Тодоров негово Високопреосвещенство митрополит Киприан, който изказва и своята благодарност за възможността да бъде част от заслужаващата адмирации инициатива и предоставената възможност да даде „своя скромен дан в общото дело“, съобщиха то пресцентъра на Общината.\r\n„Изразявайки дълбоката си увереност, че жителите и гостите на град Стара Загора оценяват по достойнство стореното от Вас, за което красноречиво говори присъствието на повече от 30 000 души на кулминацията на честванията, ние считаме, че Вие показахте как трябва да се почита историята, за да се гарантира и бъдещето на едно общество. Надяваме се примерът, който даде Стара Загора да бъде последван и в национален мащаб при предстоящите чествания на 140-годишнината от Освобождението на България“, пише в писмото си старозагорският владика. \r\nНа 31 юли 2017 г. под монумента на Самарското знаме се състоя светлинния спектакъл  „Молитва за Стара Загора“, по време на който дядо Киприан произнесе молитвени слова за града и неговите хора. Жителите и гостите на Стара Загора наблюдаваха уникален по рода си и по мащаби за България спектакъл. С възможностите на визуалните изкуства, невероятен звук и светлина, бе представен един нов тип градски ритуал в памет на загиналите и дадените свидни жертви по пътя към национално Освобождение. Мемориалът „Бранителите на Стара Загора“ бе осветен с десетки лъчове. Музика, светлина, глас и кадри на децата и праотците на Стара Загора, прожектирани върху фигурите на бранителите, се събраха в едно. Това бе кулминацията в едномесечната програма, която Община Стара Загора посвети на годишнината. Владиката дирижира и тържествения концерт, който изнесе ден по-рано Държавната опера по същия повод на Античния форум.\r\nСъбитието имаше невероятен отзвук и продължава да отеква в сърцата на старозагорци, които не спират да споделят в социалните мрежи видео и снимки от ритуала. \r\nПо повод честванията кметът Живко Тодоров получи поздравителни адреси от еврокомисаря Мария Габриел, министъра на културата Боил Банов, кмета на София Йорданка Фандъкова, кмета на Казанлък Галина Стоянова и други кметове на общини в страната.", "date": "2017.08.08", "title": "Митрополит Киприан: Стара Загора показа как трябва да се почита историята"}
{"url": "http://www.focus-news.net/news/2017/08/08/2423692/deutsche-welle-moskovskiyat-gradski-sad-otmeni-deportatsiyata-v-uzbekistan-na-zhurnalist-ot-novaya-gazeta.html", "text": "Московският градски съд отмени депортацията в Узбекистан на журналиста от вестник „Новая газета“ Али Феруза. Съдията Олга Панкова прие мярката във вторник на основание решение на Европейския съд по правата на човека (ЕСПЧ), предава кореспондент на Deutsche Welle от съдебната зала.\r\nДепортацията е отложена до момента, в който ЕСПЧ се произнесе по жалбата на Феруза за отказа на Русия да му предостави убежище. Ако руските власти междувременно вземат решение да предоставят статут на бежанец на журналиста, той ще бъде свободен да напусне Специалното учреждение за временно съдържане на чуждестранни граждани. \r\nАли Феруза е с хомосексуална ориентация и ако бъде върнат в Узбекистан, може да бъде заплашен от смърт.Тереза Герова", "date": "2017.08.08", "title": "Deutsche Welle: Московският градски съд отмени депортацията в Узбекистан на журналист от „Новая газета“"}
{"url": "http://www.focus-news.net/news/2017/08/08/2423693/yordan-yordanov-kmet-na-dobrich-edna-ot-tselite-na-obshtinata-e-izdirvane-i-nakazvane-na-tezi-koito-sa-posegnali-na-detskite-ploshtadki.html", "text": "Нашата цел е не само да бъдат възстановени детските площадки, станали обект на вандалщина, но извършителите да бъдат издирени и наказани за своето деяние. Това заяви кметът на Добрич Йордан Йорданов по повод случаите от миналата седмица на вандалски прояви спрямо две детски площадки. Едната беше залята с машинно масло, на другата съоръженията са изпочупени, предаде кореспондент на Радио „Фокус” – Варна. „Ние ще се опитаме до колкото е възможно от нашия бюджет по непредвидени разходи (имаме резерв за такива) да ги възстановим. Но мисля, че по-удачният вариант в случая е да се опитаме не само да ги възстановим, но и да търсим извършителите. По един или друг начин хората сами се издават тук-там. Ако установим извършителя, от там нататък ще бъде повдигнато обвинение срещу него, ще бъде предадена информацията на съответните органи. Надявам се, наистина на един положителен край и това нещо да се спре”, обясни Йорданова. Според него, всички трябва да сме малко по-широко скроени и да мислим за доброто на децата. Защото при липса на площадка всеки се пита: къде деца могат да развиват своите двигателни и комуникативни способности? Затова целта на общината е не само извършване на ремонт на детските площадки, но и достигане до извършителя на вандалщината, който трябва да бъде наказан според закона. \r\nСредствата за изграждане на една детска площадка в града в зависимост от вида и големината й варират между 30 000 и 50 000 лв. Йордан Йорданов припомни, че детските площадки, станали обект на вандалски прояви, са новоизградени в началото на неговия мандат. Те са сред първите 4-5 изградени, „страхотни площадки, с облагородени междублокови пространства“, подчерта кметът. Според него единственият начин, чрез който Общината може да се справи с проблема, е чрез европейски средства, по проекти или със собствени средства от общинския бюджет да бъде изградено видеонаблюдение, поне частично. „Не това е по-важното тук. По-важното е възпитанието. Ако всеки един от нас като родител възпитава детето си на хубави неща, които слушаме за европейците – и обноски, и поведение и т.н., няма да стигнем до тук, за да се чудим откъде да намерим средства, за да отремонтираме повредени площадки. Това е. Единственият начин да се справим с тази вандалщина е, когато родителите поемат отговорност, да не чакат на общината единствено и само да търси под дърво и камък вандалите, да ги санкционира. Хубаво е родителите да поемат отговорност, да възпитават децата си да не се стига до тук“, каза още Йордан Йорданов. \r\nЖулиета НИКОЛОВА", "date": "2017.08.08", "title": "Йордан Йорданов, кмет на Добрич: Една от целите на Общината е издирване и наказване на тези, които са посегнали на детските площадки"}
{"url": "http://www.focus-news.net/news/2017/08/08/2423694/varna-zhena-na-sredna-vazrast-e-stanala-zhertva-na-seksualno-posegatelstvo.html", "text": "Жена на средна възраст е станала жертва на сексуално посегателство във Варна. Това съобщи на пресконференция директорът на Областната дирекция на МВР - Варна ст. комисар Даниел Пашов, предаде репортер на Радио Фокус - „Варна”. За инцидента на ул. „Струга” е съобщено тази сутрин след 6.00 часа. Провеждат се оперативно-издирвателни мероприятия, както и оглед на местопрестъплението. Пострадалата жена е дала описание на извършителя. Към момента има задържани 10 лица, които се проверяват за съпричастност. Работата по случая продължава.\r\nМарияна ВАЛЕНТИНОВА", "date": "2017.08.08", "title": "Варна: Жена на средна възраст е станала жертва на сексуално посегателство"}
{"url": "http://www.focus-news.net/news/2017/08/08/2423695/emsc-zemetresenie-ot-53-po-rihter-e-registrirano-v-zapadna-turtsiya.html", "text": "Земетресение с магнитуд от 5,3 по скалата на Рихтер е регистрирано на територията на Западна Турция в 10.42 часа във вторник, показва справка на официалната интернет страница на Европейския средиземноморски сеизмологичен център.\r\nТрусът е бил с епицентър на 15 км източно от курорта Бодрум и на 159 км южно от Измир, с дълбочина от два километра.\r\nНе се привеждат данни за материални щети или пострадали. Тереза Герова", "date": "2017.08.08", "title": "EMSC: Земетресение от 5,3 по Рихтер е регистрирано в Западна Турция"}
{"url": "http://www.focus-news.net/news/2017/08/08/2423696/ministar-neno-dimov-za-kaliakra-kogato-ima-balans-moga-da-otida-i-da-go-zashtitya-v-bryuksel.html", "text": "Когато има баланс, мога да отида и да го защитя в Брюксел. Това каза министърът на околната среда и водите Нено Димов на среща с всички заинтересовани страни от проекта за интегрирания план на защитените зони в района на Калиакра, предаде репортер на Агенция „Фокус“. „Искам да седнем и да намерим онзи компромис, който ще бъде приемлив и за двете страни. Ако само едната страна е приоритетно представена, това трудно може да бъде защитено. Моето предложение е да имаме време до момента, в който договоря с местната общност и власт и след това с Брюксел конкретната заповед, да оставим действието на сегашната, за да не поемаме никакви рискове. Ако това не е приемливо, ще поемаме риск и ще видим какво ще процедираме“, заяви Димов. \r\nЙордан Господинов, който представлява производителите на рибни продукти заяви, че са за Натура 2000, но в случая има силно увеличение на зоните. \r\nАнна Ганева - директор на Института по биоразнообразие и екосистемни изследвания към БАН посочи, че разработването на план за управление на каквато и да е защитена територия се подчинява на българското законодателство и на наредби. „Самият процес на обществено обсъждане също е регламентиран в наредби. Целта на обществените обсъждания е именно всички да кажат мнението си по документа, който се представя“, заяви тя и добави, че иска да сподели обидата на българската научна общност във връзка с появилите се в медиите квалификации за некомпетентност и грубо отношение към хората. По думите й Институтът на БАН, СУ „Св. Климент Охридски“ и Лесотехническият университет са били винаги в услуга на държавата. „Очаквам публично извинение към всички, които са си позволили такива квалификации“, добави тя.\r\nДимитър Канариев от Националната асоциация „Българско Черноморие“ заяви, че декларират ангажираността си в този процес. „Ще изразим становище, ще бъдем много активни. По отношение на плана за управление, изначало тази процедура беше започната порочно. Тя ще бъде обжалвана и призоваваме учените също да поемат своята отговорност“, каза още той. \r\nЛюба АЛЕКСИЕВА", "date": "2017.08.08", "title": "Министър Нено Димов за Калиакра: Когато има баланс, мога да отида и да го защитя в Брюксел"}
{"url": "http://www.focus-news.net/news/2017/08/08/2423697/mvnr-balgarskiyat-pasport-veche-shte-e-validen-10-godini.html", "text": "Паспортите да се издават за срок от 10 години, а сънародниците ни в чужбина да ги получават само с едно посещение в консулска служба, предлага заместник министър-председателят по правосъдната реформа и министър на външните работи Екатерина Захариева с промени в Закона за българските лични документи. Това съобщиха от пресцентъра на Министерство на външните работи. Текстовете са изработени от междуведомствена работна група.Ето и по-важните нововъдения, които ще облекчат чувствително гражданите:\r\n1. Паспортите ще важат 10, а не 5 години\r\nПаспортите вече няма да са валидни 5, а цели 10 години, колкото и личните карти на пълнолетните българи.  \r\nПри извършено  преди няколко години сравнително проучване в ЕС беше установено, че България е от малкото държави, при които паспортът е с толкова кратка валидност. Същевременно срокът на валидност на личната карта, която също дава право на пътуване в чужбина, включително извън ЕС, е 10 години. \r\nУдължаването на този срок би облекчило много българските граждани, включително тези, получаващи чужди визи с 10-годишна валидност. В момента паспортите с изтекъл срок, но с валидни визи, трябва да се носят заедно с новия паспорт при влизане в съответната държава, което е по-неудобно.\r\nПредвидено е изменението да влезе в сила от 01.01.2020 г., тъй като е необходимо да се предприемат действия по промяна на технологията на издаване.\r\n2. Вадим документ в чужбина само с едно посещение в консулската служба\r\nБългарски лични документи ще може да се вадят в чужбина само с едно посещение в консулска служба. Гражданите могат да изберат дали да посетят наше задгранично представителство при заявяването на документа, или при получаването.\r\nБългарите, които подадат лично заявление за нов документ в консулство, ще може да получат готовия си паспорт или лична карта на домашния си адрес по куриер. До момента това не беше възможно, а най-бързата услуга, която можеше да получат сънародниците ни, е срещу заплащане документите им да пристигнат в консулската служба по DHL, откъдето да ги получат отново лично.\r\nС измененията в Закона за българските лични документи се дава и втора възможност – нашите сънародници да подадат заявление онлайн, като удостоверят самоличността си със сканирано копие на свой стар документ, вместо с електронен подпис. В този случай обаче гражданинът трябва да посети лично съответното консулство, за да получи новия си документ.\r\n3. Двойно намаление на сроковете за изготвяне на документи\r\nДвойно ще бъдат намалени максималните срокове за издаване на документи, заявени в чужбина. Обикновената услуга, която до момента отнемаше 90 дни, ще се извършва за 45 дни. При бърза поръчка чакането ще е 30 дни, а не 60, както бе досега.\r\nНаред с измененията на Закона за българските лични документи, вицепремиерът Захариева вече инициира още промени, облекчаващи гражданите:\r\n-    Намаления с една-четвърт на таксата за издаване на временен паспорт – от 67 на 50 евро\r\n-    Двойно намаления на таксата за издаване на свидетелство за съдимост – от 20 на 10 евро\r\n-    Въвеждане на ПОС-терминали за плащане с банкови карти в посолствата – от вчера вече работят такива в Атина, Рим, Хага и Милано. В първите няколко часа на предоставяне на услугата от нея вече се възползваха десетки граждани\r\n-    Край на плащането на консулски услуги с държавни таксови марки", "date": "2017.08.08", "title": "МВнР: Българският паспорт вече ще е валиден 10 години"}
{"url": "http://www.focus-news.net/news/2017/08/08/2423698/darzhavniyat-glava-rumen-radev-shte-udostoi-poslanika-na-daniya-u-nas-s-orden-madarski-konnik-parva-stepen.html", "text": "Президентът Румен Радев ще удостои посланика на Кралство Дания в България Кристиан Кьонигсфелдт с орден „Мадарски конник“ първа степен на 9 август в 14.00 часа в Гербовата зала на „Дондуков“ 2. Това съобщиха от прессекретариата на държавния глава.  \r\nДипломатът ще получи висшето държавно отличие за неговите особено големи заслуги за укрепването и развитието на двустранните отношения между Република България и Кралство Дания.", "date": "2017.08.08", "title": "Държавният глава Румен Радев ще удостои посланика на Дания у нас с орден „Мадарски конник“ първа степен"}
{"url": "http://www.focus-news.net/news/2017/08/08/2423699/voa-identifitsiraha-ostankite-na-mazh-zaginal-pri-atentatite-ot-11-septemvri-2001-g.html", "text": "Тленните останки на мъж, загинал при терористичната атака срещу Световния търговски център в Ню Йорк от 11 септември 2001 г., бяха идентифицирани 16 г. след трагедията, предава радио Voice of America.\r\nСъответното съобщение от експертните екипи бе направено в понеделник, но по молба на семейството на загиналия името му не бе разкрито. \r\nТова е първата нова идентификация, направена от март 2015 г.\r\nДо този момент са идентифицирани останките на 1 641 жертви на кървавия атентат. Това означава, че 40 % от онези, които са загубили живота си в резултат на атентата, все още не са идентифицирани.Тереза Герова", "date": "2017.08.08", "title": "VOA: Идентифицираха останките на мъж, загинал при атентатите от 11 септември 2001 г."}
{"url": "http://www.focus-news.net/news/2017/08/08/2423700/premierat-boyko-borisov-za-kompleks-kaliakra-moga-da-uspeya-v-bryuksel-samo-ako-demonstrirame-edinstvo.html", "text": "Винаги се съобразяваме и с тези, които искат да бранят делфините, мидите, коралите. Това каза министър-председателят Бойко Борисов на среща с всички заинтересовани страни от проекта за интегрирания план на защитените зони в района на Калиакра, предаде репортер на Агенция „Фокус“. „Не можем да оставим на отделно ведомство ситуация, в която жандармерията стои между хората. Всичко друго мога да понеса, такова нещо не мога. Опасенията на хората са в следното – във всеки град в Гърция имат рибна борса. Половин България плажува там и всеки ден ползва продукти от морето. Същото е в Хърватия. Понеже ми е много интересно да гледам рибите и винаги гледам да ходя по борсите. Винаги се съобразяваме и с тези, които искат да бранят делфините, мидите, коралите. Балансът е много труден, но именно затова са тези институти, които да намират баланса. Вече построихме много пречиствателни станции, заводи за преработка на отпадъци“, заяви Борисов. По думите му най-важното е да приведат в план това, което е по Черноморието. \r\n„Умолявам ви да смекчим и да направим тона нормален, защото е много тежко да балансираш между различните интереси и то не на олигарси, а вашите, зад които вие заставате с имената и бизнеса си. Сигурно има олигарси, но те не са предмет на нашия разговор. Започвате от днес, утре по плана, залив по залив. Страхът и слухът в България работят със страшна сила. Там на място, не офиси, служителите ще закараш там и нива по нива, бостан, по бостан. Мога да успея в Брюксел, само ако демонстрираме единство“, добави премиерът. По думите му трябва да се намери мирното съвместно съществуване. „Комисарят ще дойде, но няма да дойдат в среда, в която биха ги посрещнали с протести.  Не проявим ли всички толерантност и разбиране, накрая действително ще стигнем до осъдителни решения и тогава ще възбудим и другата част на България. Планът за управление две години и половина да се прави там на място, да можем да чуем всеки човек, съдба и едва тогава, ако не можем да защитим някой, имаме компенсаторни механизми. Тогава ще му дадем бостан на друго място и този човек да е защитен. 20, 30, 40 млн. лв. има в различните компенсаторни механизми“, добави още премиерът.\r\nЛюба АЛЕКСИЕВА", "date": "2017.08.08", "title": "Премиерът Бойко Борисов за „Комплекс Калиакра”: Мога да успея в Брюксел, само ако демонстрираме единство"}
{"url": "http://www.focus-news.net/news/2017/08/08/2423701/plovdiv-renovirat-park-sarnena-gora-v-rayon-severen.html", "text": "Реновират парк „Сърнена гора” в район „Северен” в Пловдив. Това съобщи за Радио „Фокус” Пловдив кметът Ральо Ралев. Паркът се намира зад жилищен блок на бул. „България“ № 99-113. „Днес бе направена първа копка, с която се дава старт на ремонтните дейности по преасфалтирането на алеите в парка”, съобщи кметът. През последния месец се е извършило възстановяване и доизграждане на поливната система в парка, ремонтиране и боядисване на пейките, както и на съществуващите две детски площадки. Сега ще бъде подменена асфалтовата настилка на основните алеи в парка и ще бъде обособен и асфалтиран паркинг с около 15 паркоместа в съседство с парка.\r\nСлед приключване на ремонтните дейности, жителите на квартала ще могат да се радват на едно по-приятно място за отдих и детски игри.\r\nЦветана ТОНЧЕВА", "date": "2017.08.08", "title": "Пловдив: Реновират парк „Сърнена гора” в район „Северен”"}
{"url": "http://www.focus-news.net/news/2017/08/08/2423702/veliko-tarnovo-chetirima-postoyanni-dobrovoltsi-pomagat-za-grizhite-za-zhivotnite-v-priyuta-v-svishtov.html", "text": "Четирима постоянни доброволци помагат за грижите за животните в приюта в Свищов. Това са четири жени от града, които разхождат кучетата и им носят различни консерви и гранулирана храна, разказа в предаването „Добре дошли в Свищов“ на Радио „Фокус“ – Велико Търново управителят на институцията Петър Петров. Той уточни, че в приюта към момента има 15 животни. „По-специалните грижи, които полагаме за тях в големите жеги, са често да сменяме водата за пиене. Освен това мокрим и помещенията, в които се отглеждат животните, за да ги разхладим“, разказа Петров. Той посочи, че няма обявена специална кампания за събиране на храна и ваксини, но въпреки това постоянно има хора, които носят различни неща в приюта. Води се и специален дневник, в който се записва всяко едно дарение. Бюджетът на институцията към момента е напълно достатъчен за нормалното отглеждане на животните.\r\nЛуиза ТРАНЧЕВА", "date": "2017.08.08", "title": "Велико Търново: Четирима постоянни доброволци помагат за грижите за животните в приюта в Свищов"}
{"url": "http://www.focus-news.net/news/2017/08/08/2423703/kmetat-na-sofiya-yordanka-fandakova-nad-60-sa-signalite-zaradi-dazhdovete-rabotata-na-ekipite-v-dragalevtsi-prodalzhava.html", "text": "Над 60 са сигналите заради дъждовете, 40 от тях са обработвани до вечерта - работата на екипите в „Драгалевци“ продължава. Това каза пред журналисти кметът на София Йорданка Фандъкова във връзка с щетите от вчерашната буря, предаде репортер на Агенция „Фокус“.  Фандъкова уточни, че в момента работят екипите на Аварийно-спасителното звено, на Столичния инспекторат и на пожарната.  „Доста сериозни щети бяха нанесени в район „Витоша“ и основно в „Драгалевци“, допълни тя. По думите й екипите на район „Витоша“ също работят, a кметът на района е на място. Фандъкова коментира, че за много кратко време е паднал сериозен дъжд, който е свлякъл цели земни маси и наноси. „От това ние не можем да се предпазим. Все пак апелът ми е, когато се изхвърлят отпадъци, да се изхвърлят на определените места“, заяви Фандъкова. \r\nПопитана за залетия строителен обект от придошлата река Драгалевска, тя поясни, че по данни на заместник-кмета на „Лозенец“ има щети. „Ще трябва малко време да ги отстранят. Обектът се работи в момента. Очаквам да се преодолеят щетите в рамките на днешния и утрешния ден“, каза Фандъкова. По думите й в момента в  район „Лозенец“ се изпълнява корекцията на река Драгалевска, което ще позволи да се изгради отливен канал. Кметът на София поясни, че това ще помогне в такива ситуации част от водата да се оттича.  \r\nТя коментира, че е обсъждано на оперативка развитието на ВиК системата, тъй като в пострадалите райони това е сериозен проблем. „Отпадъците са от строителни обекти, включително. Изпълняваме много голям обект по отношение на канализацията. Заедно с бул. „Черни връх“ беше изпълнен и първият етап от канализацията“, каза кметът. Фандъкова допълни, че при възстановяването на асфалта на бул. „Черни връх“, пострадал от вчерашния дъжд, ще се направи допълнително укрепване, така че при следващи инциденти, да не се надигне.", "date": "2017.08.08", "title": "Кметът на София Йорданка Фандъкова: Над 60 са сигналите заради дъждовете, работата на екипите в „Драгалевци“ продължава"}
{"url": "http://www.focus-news.net/news/2017/08/08/2423704/afp-oon-osadi-shirokoto-i-sistemno-izpolzvane-na-prekomerna-sila-vav-venetsuela.html", "text": "ООН осъди във вторник „широко разпространение и системно използване на прекомерна сила\" срещу демонстрантите във Венецуела, подчертавайки, че силите за сигурност на Каракас са отговорни за най-малко 46 смъртни случая на протестиращи, предава AFP. \r\n„Интервютата, проведени дистанционно от екип на ООН по правата на човека, очертават картина на широко разпространено и систематично използване на прекомерна сила и произволни задържания срещу демонстранти във Венецуела\", се казва в изявление на Върховния комисариат на ООН за правата човека, представяйки предварителни констатации от проучване, проведено през юни и юли.Тереза Герова", "date": "2017.08.08", "title": "AFP: ООН осъди „широкото и системно използване на прекомерна сила\" във Венецуела"}
{"url": "http://www.focus-news.net/news/2017/08/08/2423705/stoyanka-stoykova-regionalniya-sayuz-na-prevozvachite-pazardzhik-neobhodim-e-po-efektiven-kontrol-ot-strana-na-dai-varhu-obshtestvenite-prevozi-v-oblast.html", "text": "Необходим е по-ефективен контрол от страна на ДАИ върху обществените превози в област Пазарджик, каза за Радио „Фокус“ – Пазарджик Стоянка Стойкова, председател на Регионалния съюз на превозвачите. Тя обясни, че е необходимо да се проверява по-често за спазване на предписанията на автобусите, особено за последните курсове. „Не е нужно да се глобяват превозвачите и да се налагат високи санкции, но е необходимо да се каже на превозвачите, че някои от автобусите са поостарели, трябва да са добре почистени, да са по-учтиви от обслужващия персонал и да са редовни по линията, особено за курсове, които са губещи, защото има случаи, в които те се пропускат“, коментира Стойкова. Тя допълни, че по-ефективен контрол от страна на органите на автомобилната администрация ще има дисциплиниращ ефект върху обществените превозвачи.\r\nВаня НИКОЛОВА", "date": "2017.08.08", "title": "Стоянка Стойкова, Регионалния съюз на превозвачите – Пазарджик: Необходим е по-ефективен контрол от страна на ДАИ върху обществените превози в област"}
{"url": "http://www.focus-news.net/news/2017/08/08/2423706/dha-predstaviteli-na-rusiya-turtsiya-i-iran-razgovaryat-v-teheran-za-zonite-za-deeskalatsiya-v-siriya.html", "text": "Руският министър на външните работи Сергей Лавров заяви, че на 8 и 9 август представители на Русия, Турция и Иран ще проведат преговори в Техеран за създаването на зони на деескалация в Сирия, предаде информационната агенция Догу хабер ажансъ (ДХА). На форума на Асоциацията на страните от Югоизточна Азия (АСЕАН) през уикенда в Манила, Сергей Лавров разговаря със своя турски колега Мевлют Чавушоглу и договори въпросната среща в Техеран на 8 и 9 август. В нейния дневен ред е бъдещето развитие именно на зоните на деескалация в Сирия, които засега са три. „Понастоящем продължават дейностите по създаването на най-голямата и може би най-трудна подобна зона на деескалация, както е тази в Идлиб.”, посочва още Сергей Лавров, цитиран от ДХА.. Георги Димов", "date": "2017.08.08", "title": "ДХА: Представители на Русия, Турция и Иран разговарят в Техеран за зоните за деескалация в Сирия"}
{"url": "http://www.focus-news.net/news/2017/08/08/2423707/mzhg-1000-leva-e-globata-za-palene-na-ogan-v-gorata.html", "text": "1000 лева е глобата за палене на огън в гората, напомнят от Министерство на земеделието, храните и горите. От ведомството отново предупреждават за опасността от пожари вследствие високите температури.\r\nРъководството на Министерство на земеделието, храните и горите призовава всички да бъдат внимателни и да пазят горите от пожари. Изключително високите летни температури създават предпоставки за възникване на инциденти в полските и горски територии. Всяко невнимателно действие като изхвърляне на угарки на тревата или от прозореца на автомобила, палене на огън на открито, оставяне на празни стъклени опаковки от храна и напитки след излет навън, които действат като лупа, както и прехвърчане на искри от двигателя при навлизане на прибираща реколтата техника или автомобили на излет, може да предизвиква запалване, което да прерасне в пожар.\r\nТрайно задържалите се екстремално високи температури улесняват неконтролируемото и бързо разгръщане на подобни запалвания на огромни територии, като могат да застрашат живота, здравето и имуществото на много хора и да навлязат в горите и изпепелят целите екосистеми в тях.\r\nИ през тази година въпреки усилията за превенция на институциите, са регистрирани висок брой пожари, като само за три дни те нараснаха от 251 на 277, а засегнатата площ надмина 17 900 дка, като до петък вечерта беше 14 000 дка.\r\nПоразените площи от пожарите, които достигнаха до върховете на дърветата и практически ги унищожиха напълно, през тази година са над 1 700 дка. Преките щети възлизат на близо 400 000 лв., изчисляват от Изпълнителната агенция по горите.\r\nС голям интензитет са пожарите в близост до Благоевград, София, Берковица, Бургас. Само последният голям пожар, който горя до бургаското село Изворище обхвана близо 3000 дка, като на 500 от тях той достигна до върховете на дърветата и ги унищожи напълно.\r\nОсновна причина за възникване на горските пожари, за съжаление, въпреки всички призиви и препоръки, е човешката небрежност. Едва два от всички над 260 пожари са възникнали вследствие мълнии. Всички други са от  непредпазливост или безотговорно отношение. Само малко внимание и отговорност от страна на всеки може да предпази гората от огнената стихия.\r\nНастоящото ръководство на министерството и на горската система разпореди стриктно спазване на разпоредбите на Закона за горите в частта за отговорността при нарушения, с които се създават условия за възникване на пожари в горски територии. Налагат се глоби при паленето на огън на открито на разстояние по-малко от 100 метра от границите на горските територии, както и за палене на огън в горски територии извън определените зони от държавните горски и ловни стопанства. За физическите лица глобата е от до 500 лева, а предвидената имуществена санкция е до 1000 лв. За юридически лица, при които се установи нарушение, глобата е в двоен размер.\r\nПри нарушения на разпоредбите за защита на горските територии от пожари  и за спазване на пожарна и аварийна безопасност, освен наказанията по чл. 270 от Закона за горите, в случай че деянието се определи за престъпление, отговорност за него може да се търси и по Наказателния кодекс. Той предвижда до 8 години затвор за причинен пожар в гората и до 10 години за инцидент, причинил щети в защитени територии.\r\nПаленето на открит огън е възможно единствено на специално обозначените за това места. Обикновено в близост има поток или река. Като дори и на регламентираните за целта места гражданите не трябва да си тръгват, след като са запалили огън, докато не се уверят, че той е напълно изгасен.\r\nИ стопаните е нужно да внимават със селскостопанската техника в активния летен период. Паленето на стърнища, суха трева и слама в земеделските земи и по слоговете и крайпътните ивици и други площи със суха растителност е забранено.\r\nПри съмнение за възникване на пожар, веднага трябва да се подаде сигнал на денонощния телефон 112. От началото на годината са приети близо 1200 обаждания.", "date": "2017.08.08", "title": "МЗХГ: 1000 лева е глобата за палене на огън в гората"}
{"url": "http://www.focus-news.net/news/2017/08/08/2423708/triznatsi-se-rodiha-v-parva-sagbal-sveta-sofiya.html", "text": "В родилното отделение на Първа САГБАЛ „Света София“ проплакаха тризнаци, съобщиха от пресцентъра на здравното заведение. Бебета са заченати инвитро по метода икси, благодарение на добрата работа на д-р Минко Еврев, началник на отделението по асистирана репродукция в здравното заведение, и неговия екип. Той е и специалистът, проследил цялата бременност на майката. Пациентката беше родоразрешена чрез Цезарово сечение от д-р Минко Еврев и д-р Валентина Григорова, заместник-директор по медицинските дейности в Първа САГБАЛ „Света София“. Д-р Еврев завежда единственото общинско отделение по асистирана репродукция в България.\r\nПървото бебе е момченце с тегло 2040 грама и ръст 44 см, след него на бял свят се появи момиченце с тегло 2650 грама и ръст 46 см и третото бебе - момченце с тегло 2880 грама и ръст 49 см.\r\n Майката е на 36 години с 9 неуспешни инвитро процедури в други клиники, в рамките на 12 години. „Раждането протече без усложнения, а пациентката и бебетата са в много добро състояние“, каза д-р Минко Еврев.\r\nЕкипът на Първа САГБАЛ „Света София“ отправя своите най-сърдечни пожелания за здраве, щастие и успех към щастливите родители и техните деца.", "date": "2017.08.08", "title": "Тризнаци се родиха в първа САГБАЛ „Света София”"}
{"url": "http://www.focus-news.net/news/2017/08/08/2423709/emsc-zemetresenie-ot-40-po-rihter-e-registrirano-v-rumaniya.html", "text": "Земетресение с магнитуд от четвърта степен по скалата на Рихтер е регистрирано на територията на Румъния в 11.34 часа във вторник, показва справка на официалната интернет страница на Европейския средиземноморски сеизмологичен център.\r\nТрусът е бил с епицентър на 140 км северно от Букурещ с дълбочина от 136 км. \r\nНе се привеждат данни за материални щети или пострадали. Тереза Герова", "date": "2017.08.08", "title": "EMSC: Земетресение от 4,0 по Рихтер е регистрирано в Румъния"}
{"url": "http://www.focus-news.net/news/2017/08/08/2423710/dha-v-turtsiya-zapochnata-da-arestuvat-kato-gyulenisti-i-prodavachi-na-zelenchutsi-po-pazarite.html", "text": "Полицията в Истанбул задържа вчера нови 16 лица от общо 27 заподозрени  за връзка с т.нар. „Терористична организация на гюленистите/Паралелна държавна структура” (ФЕТО/ПДС), предаде информационната агенция Догу хабер ажансъ (ДХА). Задържанията са извършени едновременно в 8 различни Истанбулски райони, включително и в централния „Аксарай”. Сред заподозрените е и Гюлен Д., която не е била открита в дома си. Полицията обаче научава, че тя продава зеленчуци на пазара в „Аксарай” и отива за да я задържи на „работното” й място – зад тезгяха с домати и чушки. Това предизвиква силен смут, учудване и недоумение сред множеството на пазара. „Защо ме задържате? Да не е станала някаква грешка? Аз нямам вземане-даване с никого. Какво ще стане сега с тези зеленчуци? Кога ще ме пуснете?”, изразява своето недоумение и набедената като „гюленистка” продавачка на зеленчуци, цитирана от ДХА. Георги Димов", "date": "2017.08.08", "title": "ДХА: В Турция започната да арестуват като „гюленисти” и продавачи на зеленчуци по пазарите"}
{"url": "http://www.focus-news.net/news/2017/08/08/2423711/novite-pravila-za-publichnost-i-prozrachnost-pri-prodazhbata-na-aktivi-na-darzhavnite-druzhestva-sa-v-sila.html", "text": "В Държавен вестник са обнародвани приетите от Министерския съвет изменения и допълнения в Правилник за реда за упражняване правата на държавата в търговските дружества с държавно участие в капитала, приет с ПМС№112/23.05.2003 г. Това съобщиха от пресцентъра на Министерство на икономиката. Промените са подготвени от Министерството на икономиката и са в изпълнение на провежданата политика за по-широка публичност и прозрачност при осъществяване на сделки с дълготрайни активи от държавните компании, както и за ограничаване на възможностите за допускане на нарушения при продажбата им. \r\nПредвижда се едноличните търговски дружества с държавно участие в капитала, както и тези търговски дружества (дъщерни), чиито капитал е собственост на еднолични търговски дружества с държавно участие, при обявяване на търг или конкурс по реда на Правилника да предоставят обявленията за оповестяването им и на електронната страница на Министерството на икономиката. \r\nДо момента задължение за публикуване на обявите в един централен ежедневник имаха само компаниите, които са на пряко подчинение на съответните министерства. С измененията на Правилника задължение за публикуване имат и дъщерните им компании, като с цел публичност и прозрачност обявите от всички ще бъдат разгласявани, както в един централен ежедневник, така и на интернет страницата на Министерството на икономиката.  \r\nПо този начин се създава единен източник, от който потенциалните купувачи могат да черпят информация за предстоящи разпоредителни сделки с активи от едноличните търговски дружества с държавно участие в капитала и дружествата, които те контролират.", "date": "2017.08.08", "title": "Новите правила за публичност и прозрачност при продажбата на активи на държавните дружества са в сила"}
{"url": "http://www.focus-news.net/news/2017/08/08/2423712/vitsepremierat-valeri-simeonov-za-kaliakra-tryabva-da-izlezem-ot-edin-koshmar-koyto-moga-da-sravnya-s-filma-ptitsite-na-hichkok.html", "text": "Не съм съгласен с това, че 34% от територията на България трябва да бъде защитена. Това каза вицепремиерът Валери Симеонов на среща с всички заинтересовани страни от проекта за интегрирания план на защитените зони в района на Калиакра, предаде репортер на Агенция „Фокус“. „Трябва да се търси този положителен тон,  в който да се опитваме да решаваме създадените проблеми. Те са повече от десетилетия. Ако тогава е било подходено с дълбочина към проблемите и анализиране на рисковете, нямаше да се стигне в положението, в което се намираме сега. Средният процент на защитените зони е 18%. Тук сме не по наше желание, тук сме в тежка ситуация и трябва да излезем от един кошмар, който мога да сравня с филма „Птиците“ на Хичкок. Тази среща е нужна“, заяви Симеонов. Според него трябва да се изготвят картите и хората да бъдат запознати на кой къде му се намира нивата. „Трябва да се каже, че тази заповед не ограничава по никакъв начин риболова. На този етап няма ограничение за риболова. Г-н Борисов, преценете сроковете, защото когато приключим тук, трябва да излезем с решения. Тази среща показва, че когато институциите се обединят можем да намерим най-елегантното решение“, каза още Валери Симеонов. \r\nЛюба АЛЕКСИЕВА", "date": "2017.08.08", "title": "Вицепремиерът Валери Симеонов за Калиакра: Трябва да излезем от един кошмар, който мога да сравня с филма „Птиците“ на Хичкок"}
{"url": "http://www.focus-news.net/news/2017/08/08/2423713/kmetat-na-asenovgrad-d-r-emil-karaivanov-za-prodalzhavashtite-protesti-posledovatelni-sme-i-izpalnyavame-protsedurite-s-yasnoto-saznanie-che-tova-porazhda-naprezhenie-i-ochakvaniya.html", "text": "Общинската администрация в Асеновград продължава работата по поетите ангажименти и това е публично. Право на гражданите е да протестират. Това каза за Радио „Фокус” – Пловдив кметът на Асеновград д-р Емил Караиванов по повод продължаващите протести. „Последователни сме и продължаваме да изпълняваме процедурите с ясното съзнание, че това поражда напрежение и очаквания не само у протестиращите, но и у засегнатите”, подчерта Караиванов. Той уточни, че първият етап от премахването на незаконни постройки в местността Лаково вече е приключил. Над 16 постройки са били съборени. „Възникнаха коментари, че някои от тях не били жилищни, но всъщност голяма част от тях бяха жилищно обитаеми”, каза кметът. „Бяха направени социални анкети на хората, които посочиха, че ги обитават. Над 30 души бяха насочени да се настанят на предишните си адреси, които са напуснали. И те бяха все на хора от квартал „Лозница”, тоест с адресна регистрация в Асеновград”, обясни Караиванов. \r\nЗа една част от другите незаконни постройки вече е напреднала процедурата по премахването им. „Продължаваме да съставяме актове и да се описват постройките. За част от тях са подадени обжалвания срещу моите заповеди в Административен съд и ще се чака решението на съда”, каза още кметът. „Искам ясно да подчертая по повод някои изказвания, че е спекулация да се говори за незаконни адресни регистрации на новодошли в Асеновград хора, това са безотговорни изказвания”, подчерта Караиванов. Той още веднъж повтори казаното и от вицепремиера Валери Симеонов в неделя, че за периода от 26 юни до 31 юли в кв. „Лозница” са регистрирани само 4 души, докато в другите квартали в Асеновград са регистрирани 119 лица за същия период. По думите на Караиванов, дори процентът регистрирани в квартала е значително по-нисък отколкото в другите квартали в Асеновград, въпреки че по закон всеки български гражданин може да бъде регистриран да живее където посочи и не може да има и дискриминация.\r\nЦветана ТОНЧЕВА", "date": "2017.08.08", "title": "Кметът на Асеновград д-р Емил Караиванов за продължаващите протести: Последователни сме и изпълняваме процедурите с ясното съзнание, че това поражда напрежение и очаквания"}
{"url": "http://www.focus-news.net/news/2017/08/08/2423714/minka-salagyorova-zam-kmet-na-petrich-dva-bloka-v-grada-veche-sa-sanirani-po-programata-za-energiyna-efektivnost.html", "text": "Два блока в Петрич вече са санирани по Националната програма за енергийна ефективност на многофамилни жилищни сгради. Това каза за Радио „Фокус“ – Пирин Минка Салагьорова, заместник-кмет по строителството към Община Петрич. Санираните блокове са №18 в квартал „Самуил“ и №16 с входове „А“ и „Б“ в квартал „Изток“. „След проведените процедури за избор сега се работи по блокове с общо 21 входа и 468 апартамента. Строителството ще приключи по график преди отоплителния сезон. Не всички жилищни сгради отговарят на изискванията на Националната програма за енергийна ефективност. Поради големия интерес, а и за да може да се включат и сгради, които не са в програмата за саниране, Община Петрич защити в инвестиционната си програма финансиране по ОП „Региони в растеж“ значителен финансов ресурс, с който ще се санират блокове с общо 8 входа и разгъната застроена площ 18 800 кв. м.“, отбеляза тя. Минка Салагьорова посочи, че два от тези блока са в самия център на града, както и че към момента са извършени обследванията на тези сгради и тази седмица ще бъде обявена процедура за избор на изпълнител.\r\nНатали СТЕФАНОВА", "date": "2017.08.08", "title": "Минка Салагьорова, зам.-кмет на Петрич: Два блока в града вече са санирани по програмата за енергийна ефективност"}
{"url": "http://www.focus-news.net/news/2017/08/08/2423715/sputniksarbiya-ako-albantsite-stsepyat-kosovo-ne-e-kasno-sarbite-da-se-obedinyat-shte-se-stigne-li-do-referenduma-za-obedinenie-na-sarbiya-s-republika-srabskai.html", "text": "Ако албанците все пак сцепят Косово не е късно сърбите да се обединят и да заживеят в една държава, пише сръбското издание на руския \"Спутник\", като припомня изявлението на президента на Република Сръбска, Милорад Додик, че \"стремежът да се запази сръбската нация и сръбския народ не може да се приема като някакъв великосръбски проект\".\r\nСпоред \"Спутник\" изявлението на Додик напълно отговаря на интересите на сръбския народ, но заедно с това е предизвикало реакция в региона и е накарало НАТО да мисли, че \"връзките между Сърбия и Република Сръбска са повече от специални\". \r\nИзданието твърди, че не може да се приема като изненада решението взето на срещата на президента Вучич с представители на сръбските общности от региона (проведена на 4 август 2017 г. - б.р.) за приемането на обща декларация на Сърбия и Република Сръбска за сръбската нация и сръбския народ.\r\n\"Спутник\" цитира професора по международно право в университета в Косовска Митровица, Деян Мирович, според който \"не е късно за нищо, тъй като сърбите са единственият народ, който в бивша Югославия не е имал право да каже нито какво мисли, нито какво иска\".\r\n\"Ако се допусне демократичен референдум, както се прави в целия цивилизован свят, няма съмнение, че думите на Милорад Додик ще се осъществят. Сърбите са били обединени в първата, така и във втората Югославия, както и в Кралство Сърбия. Ние знаем кой как променяше границите и кой унищожи държавата, в която живеехме. Още повече, че сърбите са единственият народ от бивша Югославия, на който не беше дадено правото да определи на демократичен референдум как иска да живее\", смята Мирович.Тереза Герова", "date": "2017.08.08", "title": "\"Спутник\"(Сърбия): Ако албанците сцепят Косово не е късно сърбите да се обединят. Ще се стигне ли до референдума за обединение на Сърбия с република Сръбска?"}
{"url": "http://www.focus-news.net/news/2017/08/08/2423716/pregled-na-mezhdunarodnite-novini-do-13-chasa-agentsiya-fokus.html", "text": "Йоахим Щам, министър на интеграцията в най-голямата германска провинция - Северен Рейн-Вестфалия, разкритикува България и Румъния за неправилно използване на средства от Европейския социален фонд (ЕСФ), отпускани за интегриране на ромските общности в тези страни, съобщава вестник  Westdeutschen Allgemeinen Zeitung.\r\nСоциалдемократът предлага в бъдеще тези финансови ресурси да бъдат пренасочени за развитието на Рурската област.\r\n„Изключително досадно е да осъзнаем, че финансирането от Европейския социален фонд на Румъния и България не е подходящо усвоено. Затова предполагам, че тези средства може да бъдат предоставени на градове като Дортмунд и Дуисбург\", заяви пред изданието германският политик.\r\nИ двете страни членки на ЕС получават финансиране на стойност милиони евро всяка година, за да помогнат на ромските общности, които са най-голямата малцинствена група в Блока с повече от 10 млн. живеещи на територията на европейските държави.\r\n*** ООН осъди във вторник „широко разпространение и системно използване на прекомерна сила\" срещу демонстрантите във Венецуела, подчертавайки, че силите за сигурност на Каракас са отговорни за най-малко 46 смъртни случая на протестиращи.\r\n„Интервютата, проведени дистанционно от екип на ООН по правата на човека, очертават картина на широко разпространено и систематично използване на прекомерна сила и произволни задържания срещу демонстранти във Венецуела\", се казва в изявление на Върховния комисариат на ООН за правата човека, представяйки предварителни констатации от проучване, проведено през юни и юли.\r\n*** Председателят на парламента и лидерът на Словашка национална партия (СНС) Андрей Данко се оттегли изненадващо от коалиционното споразумение на управляващите в Братислава.\r\nДанко обясни решението си с абсолютната необходимост да възстанови правилата и да коригира отношенията в рамките на управляващата коалиция. Той също така посочи, че е необходимо да се определят напълно нови приоритети, които да бъдат отразени в процеса на изготвяне на нов бюджет.\r\n„Благоприятната социално-икономическа ситуация от 2017 г. показва необходимостта да се съсредоточим върху новите предизвикателства и приоритети, които трябва да бъдат отразени в коалиционното споразумение и в новия манифест на правителството\", подчерта лидерът на СНС. „Когато икономиката на страната се справя добре, самите граждани също трябва да  усетят това\", заключи Данко.\r\nСтраните от СМЕР, СНС и „Мост-Хит“ подписаха настоящото коалиционно споразумение на 1 септември 2016 г., след като четвъртата партия в коалицията „Сиат“ на Радослав Прочазка се разпадна.\r\nОпозицията разглежда хода на Данко като усилие на СНС да прикрие скандала, свързан с разпределянето на средствата от ЕС от министъра на образованието Петер Планчан.\r\n*** В Москва започнаха изслушванията по делото срещу бившия министър на икономическото развитие Алексей Улюкаев – първият министър в съвременната история на Руската федерация, обвинен в углавно престъпление.\r\nПреди изслушването Улюкаев заяви пред журналисти, че не се признава за виновен.\r\nБившият министър е обвинен в получаване на подкуп в размер на два милиона долара. Съгласнон версията на следствието, Улюкаев е получил тази сума, за да издаде положителна оценка, позволяваща на „Роснефт“ да придобие пакет държавни акции от „Башнефт“. Ако бъде признат за виновен, руският политик може да получи присъда за до 15 г. лишаване от свобода.\r\n*** Над 11  хил. мигранти годишно са репатрирани доброволно от територията на Гърция.\r\nСъгласно официалните данни, през месец юли от Гърция в родината им са върнати 1645 души по доброволна схема, ръководена от Международната организация за миграция, както и чрез връщания, извършени от гръцката полиция.\r\nМалко над половината от мигрантите (872) са върнати обратно в Албания, 297 души – в Пакистан и 98 в Алжир.\r\n*** За изпълнение на Закона за употребата на езиците ще бъдат необходими допълнителни средства от бюджета на Република Македония, свързани със създаването на Агенция за прилагане на езика, който говорят най-малко 20 % от гражданите на страната, но и материални задължения за други субекти.\r\nЗа функциониране на новите институции през първата година ще бъдат необходими 16 млн. денари, които ще бъдат отделени от бюджета на страната за 2018 г. Допълнително ще трябва да бъдат осигурят 90 млн. денари от бюджета, които ще бъдат разпределени на различни бюджетни потребители за прилагане на закона. Крайната сума възлиза на 106 млн. денари или 1,7 млн. евро.\r\nЩо се отнася новите институции, проектозаконът предвижда част от тях да заработят с изтегляне на средства от други държавни институции, преди всичко от Секретариата за прилагане на Рамковото споразумение.\r\nСлед приемането на закона от страна на Събранието на Република Македония, той ще бъде представен на Венецианската комисия заедно с оспорваните разпоредби, които се отнасят до използването на албанския език за монетите и ценните книжа, както и върху униформите на армията и полицията.\r\nЦелта е да се види дали това е в съответствие с Конституцията на Република Македония. Ако  Венецианската комисия даде положително становище, тези три точки ще бъдат интегрирани в закона, подчерта вицепремиерът Буяр Османи.\r\n*** В понеделник испанските власти са задържали заподозрян в тероризъм, който е разследван от Интерпол и е издирван от Турция,.\r\nТурското правителство обвинява 59-годишният Ялчин в подготвяне на терористично нападение в Турция и създаване на пропагандни материали за Кюрдската работническа партия. Заподозреният има двойно турско и шведско гражданство, като живее в Швеция от повече от 30 г. \r\nСпоред шведски медии Ялчин е бил на почивка в Барселона, когато е бил задържан при паспортния контрол, докато се е подготвял да излети за Лондон.\r\n*** Във вторник, 8 август, кандидатът на социалдемократите за канцлерския пост в Берлин – Мартин Шулц, започва двудневна обиколка в Източна Германия. В програмата на лидера на ГСДП са включени изяви в Саксония, Тюрингия, Саксония-Анхалт и Бранденбург. \r\nБлизо седем седмици преди изборите за федерален парламент в Германия, Шулц изостава осезаемо зад лидера на Съюза (ХДС/ХСС) Ангела Меркел. Въпреки това той увери, че ще остане начело на ГСДП дори и в случай на изборно поражение. \r\n„Разбира се, че ще се кандидатирам за втори мандат на следващия партиен конгрес\", обяви Шулц обяви по време на среща с читатели на редакционната мрежа Berlinan. „Би било нелогично да не приема този мандат“, ако бъде избран, подчерта германският политик.\r\n***", "date": "2017.08.08", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2017/08/08/2423717/veliko-tarnovo-za-vtori-poreden-pat-se-organizira-aktsiya-po-harizanstvo-v-svishtovskiya-manastir-sv-sv-apostoli-petar-i-pavel.html", "text": "За втори пореден път се организира акция по харизанство в свищовския манастир „Св. Св. апостоли Петър и Павел“. Идеята е на миряни, които искат да помогнат за облагородяване на пространството на светата обител, разказа в предаването „Добре дошли в Свищов“ на Радио „Фокус“ – Велико Търново основният организатор Илиян Пламенов. Той припомни, че манастира е строен преди повече от 4 века, а днес сградата му е паметник на културата. Нейното състояние е добро, но на места има нужда от  благоустройствени и благоукраистелни дейности. „Затова група миряни от Свищов организираме такава инициатива за харизанство и я проведохме за пръв път в нашия град през миналия месец. В нея се включи група от 6 души. Това, като за първи път, е обнадеждаващо. Тези хора дори останаха и извършиха повече работа отколкото първоначално се очакваше и беше планирано. Това може само да ни радва. Извършена бе градинарска работа по благоукрасяване на двора, тъй като има определени места, на които има растителност, която се нуждае от поддържане“, посочи Пламенов. Той допълни, че новата акция има същата цел. Тя ще протече на 25 и 26 август от 08.30 часа.\r\nХаризанството е традиция в Православната църква. Замисълът е вярващите християни да подпомогнат храмовете и манастирите в районите, където живеят. Всички дейности се извършват безвъзмездно, като това носи духовно удовлетворение и помощ от страна на Бога.\r\nЛуиза ТРАНЧЕВА", "date": "2017.08.08", "title": "Велико Търново: За втори пореден път се организира акция по харизанство в свищовския манастир „Св. Св. апостоли Петър и Павел“"}
{"url": "http://www.focus-news.net/news/2017/08/08/2423718/sliven-dimitar-kikyov-e-noviyat-nachalnik-na-rayonnoto-upravlenie-politsiya.html", "text": "Димитър Кикьов е новият началник на Районното  управление „Полиция” – Сливен. Той бе представен днес от старши комисар Димитър Величков, директор на Областната дирекция на МВР – Сливен, предаде репортер на Радио „Фокус“ – Сливен. Кикьов е дългогодишен служител на МВР. Преминал е през всички нива на системата – от патрулен полицай, до заместник-началник отдел „Специализирани полицейски дейности“ в СДВР. В столицата Кикьов е от 1999 година, а сега се завръща, за да оглави Районното управление „Полиция” – Сливен. Сред приоритетите в дейността си новият началник на управлението очерта запазване високото ниво на разкриваемост на престъпленията и превантивната дейност срещу противообществените прояви и посегателствата срещу личността и личното имущество.\r\nЛюдмила ЙОРГОВА", "date": "2017.08.08", "title": "Сливен: Димитър Кикьов е новият началник на Районното управление „Полиция”"}
{"url": "http://www.focus-news.net/news/2017/08/08/2423719/vitsepremierat-valeri-simeonov-za-kaliakra-sporazumyahme-se-oshtetenite-sobstvenitsi-da-badat-kompensirani.html", "text": "Споразумяхме се ощетените собственици да бъдат компенсирани. Това каза вицепремиерът Валери Симеонов след среща с всички заинтересовани страни от проекта за интегрирания план на защитените зони в района на Калиакра, предаде репортер на Агенция „Фокус“. „Радвам се, че по този начин се подхожда мащабно към решаването на този въпрос. Това е нов модел за решаване на въпросите, защото досега нямаше такива срещи с такъв мащаб. Това, за което се споразумяхме, беше че ощетените собственици ще бъдат компенсирани. Възложено е на МРРБ в спешен порядък да подготви следващите кризисни райони и общини, а не да се получава така прибързано и с невярна информация и реакция от слухове“, подчерта Симеонов. Според него протестиращите е нямало за какво да протестират. \r\nЛюба АЛЕКСИЕВА", "date": "2017.08.08", "title": "Вицепремиерът Валери Симеонов за Калиакра: Споразумяхме се ощетените собственици да бъдат компенсирани"}
{"url": "http://www.focus-news.net/news/2017/08/08/2423720/krasimir-georgiev-zam-kmet-na-dupnitsa-nay-rano-v-kraya-na-2018-godina-shte-bade-izgraden-regionalniyat-tsentar-za-otpadatsi-kray-grada.html", "text": "Най-рано в края на 2018 година ще бъде изграден регионалният център за отпадъци край Дупница. Това каза пред Радио „Фокус” – Кюстендил Красимир Георгиев, зам.-кмет на Община Дупница. По думите му, до началото на месец януари 2017 година Общината е била с вързани ръце заради процедура по обжалване на оценката за въздействие върху околната среда, касаеща определения терен за изграждане на регионалния център. „След като в средата на месец януари последната съдебна инстанция отхвърли всички жалби, ние започнахме конкретни неща – решения на Общинския съвет, процедури по подробен устройствен план, но това изисква време”, обясни Георгиев. По думите му, се очаква през месец октомври да бъде възложено изработването на работен проект за регионалното депо, а до края на годината проектът да бъде внесен за одобрение и финансиране. „Очаквам от следващата година да започнем строителните дейности и в края на 2018 година или началото на 2019 година общините от регион Дупница да имат едно абсолютно модерно и отговарящо на всички стандарти депо”, каза Красимир Георгиев.\r\nВенцеслав ИЛЧЕВ", "date": "2017.08.08", "title": "Красимир Георгиев, зам.-кмет на Дупница: Най-рано в края на 2018 година ще бъде изграден регионалният център за отпадъци край града"}
{"url": "http://www.focus-news.net/news/2017/08/08/2423721/zdf-turskata-obshtnost-v-germaniya-prizova-za-po-shiroko-uchastie-v-izborite-za-bundestag.html", "text": "Турската общност в Германия (TGD) апелира избирателите с турски корени да не се дистанцират от германските партии, предава телевизионният канал ZDF. Организацията, която ги представлява, призовава германските турци да участват широко в предстоящите избори за федерален парламент в страната, тъй като това е единственият начин, по който може да бъдат подобрение условията им за живот в Германия, заяви председателят на общността Гьокай Софуоглу.Тереза Герова", "date": "2017.08.08", "title": "ZDF: Турската общност в Германия призова за по-широко участие в изборите за Бундестаг"}
{"url": "http://www.focus-news.net/news/2017/08/08/2423722/ministar-neno-dimov-zapovedta-za-zashtitenata-zona-kompleks-kaliakra-shte-prodalzhava-da-deystva-do-pretsiziraneto-na-nova.html", "text": "Заповедта за защитената зона „Комплекс Калиакра“ ще продължава да действа до прецизирането на нова. Това каза на пресконференция министърът на околната среда и водите Нено Димов след среща с всички заинтересовани страни от проекта за интегрирания план на защитените зони в района на Калиакра, предаде репортер на Агенция „Фокус“. „Балансът трябва да бъде между интересите на околната среда, местното развитие, собствениците на земи. Този баланс не се намира лесно. Дълбоко убедени сме, че трябва да го намерим. Гарантираме, че българският данъкоплатец няма да бъде натоварен със стоици милиони за дейности, които не са навременни, но за които сме осъдени. Основният проблем е Планът за управление на защитената зона „Калиакра“, в който се сблъскват редица интереси. Ще бъдат направени към междуведомствената работни груби няколко подкрепи, които да се занимаят с казусите. Ще има представители на всички заинтересовани. Когато имаме единно решение, ще отида и ще го защитя в Брюксел. Този план не може да дебалансира в каквато и да е посока“, заяви Димов. \r\nПо думите му в момента няма процедура, по която да работят по намаляване или увеличаване на зоната Натура. „Тя е процес, който се е случил преди 10 години. Две години и половина до момента се работи този план, а не оттук нататък. Разумно дълго в никакъв случай не означава този период. Когато говорите за кадастъра, вчера изпратихме информация за имотите. Една от договорките с ЕК е, че ще трябва да бъде направен преглед в този район и да се види дали ще има допуснати грешки“, допълни той. Според него едва тогава може да се говори за компенсации. „Заповедта продължава да действа до прецизирането на нова, която да бъде координирана, за да отговорим точно на решенията на съда. След това тази заповед ще бъде координирана и с Брюксел и тогава ще отменя сега действащата. Заповедта не касае акваторията на Черно море. Тази седмица ще бъда в Каварна, за да говорим на тази тема. Основният проблем е Планът за управление, който трябва да бъде изработен с местните граждани, браншовите организации и респективно да бъде защитен и законът“, подчерта Димов. Той добави, че в рамките на тази седмица ще бъдат определени 4 работни групи, занимаващи се със земеделие, строителство, енергетика и акватория. Министър Димов не пожела да коментира наложеното от президента Румен Радев вето върху Закона за опазване на околната среда.\r\nЛюба АЛЕКСИЕВА", "date": "2017.08.08", "title": "Министър Нено Димов: Заповедта за защитената зона „Комплекс Калиакра“ ще продължава да действа до прецизирането на нова"}
{"url": "http://www.focus-news.net/news/2017/08/08/2423723/sport-agentat-na-yulian-draksler-oproverga-sluhovete-za-napuskane-na-otbora.html", "text": "Полузащитникът на френския футболен клуб Пари Сен Жермен – Юлиан Драксел, няма да напусне отбора. Това потвърди агентът на германския футболист – Роджър Витман, предава предава ZDF.\r\nПо-рано в медиите бе разпространена информация, че Пари Сен Жермен планира продажбата на редица футболости, сред които и Драксел.", "date": "2017.08.08", "title": "Спорт: Агентът на Юлиан Дракслер опроверга слуховете за напускане на отбора"}
{"url": "http://www.focus-news.net/news/2017/08/08/2423724/d-r-emil-karaivanov-kmet-na-asenovgrad-prodalzhava-rabotata-po-izgrazhdane-na-politseyska-priemna-v-kv-loznitsa.html", "text": "Продължава работата по изграждане на полицейска приемна в кв. „Лозница” в Асеновград. Това каза за Радио „Фокус” – Пловдив кметът на Асеновград д-р Емил Караиванов по повод продължаващите протести там. „Смятам, че до края на месеца тя ще бъде изградена и предадена за ползване на полицията”, подчерта Караиванов. Той припомни и инициативата на политическите сили в Общинския съвет в Асеновград да се отблокират 20-те полицейски щата, които сега са неизползвани. „И се надявам да продължим да работим и по другите инициативи, но за това е необходимо съответното законово и административно време за реакция”, добави кметът. По думите му, общината работи и дългосрочно по поетите ангажименти. „Не случайно ние сме заложили и инициативи, които са национални, защото проблемът не е само в Асеновград, но и в цялата страна“, каза още Караиванов. В последните седмици се посочват възникнали и други локални инциденти и проблеми с нарушаване на обществения ред – и в Пловдив, в Бургас, в София и др.\r\nЦветана ТОНЧЕВА", "date": "2017.08.08", "title": "Д-р Емил Караиванов, кмет на Асеновград: Продължава работата по изграждане на полицейска приемна в кв. „Лозница”"}
{"url": "http://www.focus-news.net/news/2017/08/08/2423725/premierat-boyko-borisov-planat-za-upravlenie-na-zashtitenata-zona-kaliakra-tryabva-da-zapochne-da-se-razglezhda-ot-petak.html", "text": "Планът за управление на защитената зона „Калиакра“ от петък трябва да започне да се разглежда. Това каза министър-председателят Бойко Борисов на среща с всички заинтересовани страни от проекта за интегрирания план на защитените зони в района на Калиакра, предаде репортер на Агенция „Фокус“. „Моля кметовете да осигурят необходимото. Колегите от БАН сутринта дори не искаха да идват. Ще ви се осигури всичко необходимо да отидете да убедите хората, че идвате да разговаряте, да приемате, да свършите работата си. Заповедта със своето действие действа, за да не се налагат санкции, а Планът за управление, за който става въпрос, от петък почвате да го разглеждате. За рибарите се разбрахме – ще правим нова среща, на която ще каним и рибари, рапанджии, мидари, и без неправителствените организации не правим нищо. Ще видим къде може на морето“, заяви Борисов. Той възложи на министъра на околната среда с работните групи бързо за изпълнят текстовете на законите и това, което са взели като решение. \r\n„На терен да не се получава това да я получават заповедта от София. Отивате в Несебър, Бургас, Созопол или там, където са тези зони една по една, събирате хората, обсъждате, правите, подписваш заповедта. Разчитам на кметовете, че повече такива неща няма да има. Идват, говорят, приказвате си, спорите си, ходите на нивата, виждате я, връщате се, нанасяте я. Да, тежък процес е, но другият е неприемлив, защото той е силов и не носи никакъв резултат“, каза още Бойко Борисов.\r\nЛюба АЛЕКСИЕВА", "date": "2017.08.08", "title": "Премиерът Бойко Борисов: Планът за управление на защитената зона „Калиакра“ трябва да започне да се разглежда от петък"}
{"url": "http://www.focus-news.net/news/2017/08/08/2423726/montana-dve-vazrastni-zheni-sa-stanali-zhertvi-na-telefonna-izmama-za-obshto-28-000-leva.html", "text": "Две възрастни жени са станали жертви на телефонна измама за общо 28 000 лева, съобщиха от Областната дирекция на МВР – Монтана. Вчера в Районно управление „Полиция” – Монтана 81-годишна жителка на областния град е съобщила, че миналия четвъртък около 15.00 часа след предварителна уговорка по телефона от терасата на дома си е хвърлила сумата от 3 000 лева, поставени в полиетиленов плик. Жената е заявила, че сумата е поискана от мъж, представил се като инспектор Иванов от полицията, който поискал от нея да съдейства за залавянето на телефонни измамници. По случая е образувано досъдебно производство срещу неизвестен извършител за престъпление по чл. 209, ал. 1 от НК в полицията в Монтана.  \r\nВчера в Районно управление „Полиция” – Монтана 67-годишна жена от областния град пък заявила, че същия ден около 12.00 часа след предварителна уговорка по телефона е оставила до контейнери за битови отпадъци в района на Руския пазар в гр. Монтана сумата от 25 000 лева, поставени в полиетиленов плик. Сумата отново била поискана от мъж, представил се като инспектор Иванов от полицията, който поискал съдействие за залавянето на телефонни измамници. Образувано е досъдебно производство срещу неизвестен извършител за престъпление по чл. 209, ал. 1 от НК в полицията в Монтана.", "date": "2017.08.08", "title": "Монтана: Две възрастни жени са станали жертви на телефонна измама за общо 28 000 лева"}
{"url": "http://www.focus-news.net/news/2017/08/08/2423727/reuters-reks-tilarsan-e-v-tayland-za-okazvane-na-natisk-za-dopalnitelni-deystviya-sreshtu-severna-koreya.html", "text": "Държавният секретар на Съединените американски щати Рекс Тилърсън оказа натиск на лидерите на Тайланд за повече действия срещу Северна Корея. Съответните стъпки той предприе в рамките на визита на високо равнище – първата след военния преврат в Тайладн от 2014 г., предава Reuters.\r\nОсновният приоритет на Тилърсън е да призове страните от Югоизточна Азия да предприемат допълнителни стъпки, за да намалят потоците на финансиране за Северна Корея.\r\nСАЩ са уверени, че севернокорейските компании са активни в Тайланд и се опитват да насърчат властите в Банкок да ги прикрият, заяви помощник-секретарят по въпросите на Източна Азия и Тихоокеанския басейн Сюзън Торнтън пред репортери на борда на самолета на Тилерсън.\r\nКомпаниите използват Банкок като регионален център и често променят имената си, допълни Торнтън.Тереза Герова", "date": "2017.08.08", "title": "Reuters: Рекс Тилърсън е в Тайланд за оказване на натиск за допълнителни действия срещу Северна Корея"}
{"url": "http://www.focus-news.net/news/2017/08/08/2423728/tv-21-makedoniya-v-makedoniya-otbelyazvat-godishninata-ot-smartta-na-rezervisti-ot-armiyata-kray-mestnostta-karpalak.html", "text": "С религиозни, държавни, военни и други почести в местността Карпалак на магистралата Скопие-Тетово бе отбелязана 16-годишнината от гибелта на десетте резервисти на армията на Република Македония, предава телевизионният канал  ТВ 21.\r\nНа паметната церемония присъстваха членове на семействата на загиналите войници, които положиха венци, а също делегации на Събранието, Министерството на отбраната и Генералния щаб на македонската армия. \r\nНа 8 август 2001 г. на пътя Скопие – Тетово, в близост до село Групчин в местността Карпалак, от засада бе нападнат конвой на армията на Република Македония, в резултат на която загинаха десет военнослужещи от Прилеп и прилежащите му райони, припомня медията..Тереза Герова", "date": "2017.08.08", "title": "ТВ 21 (Македония): В Македония отбелязват годишнината от смъртта на резервисти от армията край местността Карпалак"}
{"url": "http://www.focus-news.net/news/2017/08/08/2423729/krasimir-georgiev-zam-kmet-na-dupnitsa-izpratili-sme-pisma-do-7-obshtini-za-sadeystvie-pri-priemaneto-na-bitovite-otpadatsi.html", "text": "Община Дупница е изпратила писма до 7 общини за съдействие при приемането на битовите отпадъци. Това съобщи за Радио „Фокус” – Кюстендил Красимир Георгиев, зам.-кмет на Община Дупница. По думите му, проведена е и среща с министъра на околната среда и водите, който е консултирал представителите на Община Дупница за текста на самите писма. „В момента чакаме отговор. Нашето предложение към общините е такова, че след изграждане на депото край Дупница, да приемем от тези общини същото количество отпадъци, което се депонирали в техните депа. Това, според мен е коректно предложение, чакаме отговори. Имаме отказ от страна на Костинброд”, каза Красимир Георгиев. По думите му, ако се стигне до ситуация, при която нито една от общините не се съгласи да приеме отпадъците, ще трябва да се търси съдействие и от страна на държавата и това да доведе до преодоляване на кризата. Според Георгиев, транспортирането на отпадъците до по-отдалечени общини с регионално депо ще изправи общините Кюстендил, Дупница, Трекляно, Сапарева баня, Невестино и Бобов дол пред сериозно финансово предизвикателство.\r\nВенцеслав ИЛЧЕВ", "date": "2017.08.08", "title": "Красимир Георгиев, зам.-кмет на Дупница: Изпратили сме писма до 7 общини за съдействие при приемането на битовите отпадъци"}
{"url": "http://www.focus-news.net/news/2017/08/08/2423730/mrrb-62-252-dushi-zhiveyat-v-renovirani-po-natsionalnata-programa-za-energiyna-efektivnost-515-sgradi.html", "text": "Към края на месец юли 2017 г. Министерството на регионалното развитие и благоустройството е разплатило общо 235 987 521,60 лв. към „Българска банка за развитие“ АД за общо 232 обновени и въведени в експлоатация многофамилни жилищни сгради по Националната програма за енергийна ефективност. Това става ясно от доклад на министъра на регионалното развитие и благоустройството Николай Нанков до председателя на Народното събрание Димитър Главчев в изпълнение на решение на парламента от месец юни т.г, съобщиха от пресцентъра на МРРБ. \r\nРазплащанията към ББР стартираха през месец юни на база подписано споразумение между МРРБ и банката. Още през същия месец към ББР са платени общо 9 977 621,74 лв. за 10 въведени в експлоатация сгради. През месец юли към банката са възстановени средствата за 222 изцяло обновени сгради на обща стойност 226 009 899,86 лв. \r\nВ доклада се прогнозира, че до края на годината към ББР могат да бъдат погасени задължения за общо между 450 млн. лв. и 530 млн. лв., като в тази сума се включват и вече разплатените средства. Изчислението е направено на база процеса по изпълнение на програмата, включително разплащане, анексиране на договорите, приемането на сградите и въвеждането им в екслоатация, издаването на окончателни фактури от строителния надзор и инвеститорския контрол, както и след подписването на окончателния протокол, удостоверяващ, че всички дейности са разплатени от страна на ББР АД към избраните външни изпълнители. \r\nВ доклада се посочва, че към средата на юли в различен етап на изпълнение са дейностите по 1982 сгради, като 585 от тях са в етап на строителство. Изцяло завършени и въведени в експлоатация към средата на месец юли са 515 многофамилни сгради, като подобрената жилищна инфраструктура е с обща разгърната площ от 2 489 433,92 кв. м. До момента облагодетелствани от подобрената инфраструктура са 62 252 човека, живеещи в обновените 29 915 жилища. Сключените договори за целево финансиране между община, областен управител и ББР АД са общо 2022. Тристранните споразумения се сключват след подписването на договор между община и сдружение на собственици и получаването на всички коректно попълнени документи. До приключването на дейностите по вече одобрените за финансиране 2022 сгради в цялата страна е преустановено приемането на нови заявления. \r\nКъм доклада има приложена и таблица по общини. От нея става ясно, че от 2022 сгради със сключени договори за целево финансиране, най-много са в област Бургас – 236, като 39 от тях са въведени в експлоатация, 236 са със стартирали дейности, а 88 са в етап на строителство. След област Бургас е област Благоевград със 189 сключени договора. Трета по брой сключени договори е област Хасково с общо 180 договора (цялата таблица  ).   \r\nДокладите на министър Нанков до председателя на Народното събрание Димитър Главчев можете .", "date": "2017.08.08", "title": "МРРБ: 62 252 души живеят в реновирани по Националната програма за енергийна ефективност 515 сгради"}
{"url": "http://www.focus-news.net/news/2017/08/08/2423731/interfaks-aleksey-ulyukaev-shte-ostane-pod-domashen-arest-za-period-ot-oshte-shest-mesetsa.html", "text": "Бившият министър на икономическото развитие на Руската федерация Алексей Улюкаев ще остане под домашен арест за срок от още шест месеца – до 27 януари 2018 г. Това поставнови съдът в Москва, предава кореспондент на Интерфакс. \r\nВъв вторник започнаха изслушванията по делото срещу Улюкаев – първият министър в съвременната история на Руската федерация, обвинен в углавно престъпление.\r\nПреди изслушването Улюкаев заяви пред журналисти, че не се признава за виновен.\r\nБившият министър е обвинен в получаване на подкуп в размер на два милиона долара. Съгласно версията на следствието, Улюкаев е получил тази сума, за да издаде положителна оценка, позволяваща на „Роснефт“ да придобие пакет държавни акции от „Башнефт“. Ако бъде признат за виновен, руският политик може да получи присъда за до 15 г. лишаване от свобода.Тереза Герова", "date": "2017.08.08", "title": "Интерфакс: Алексей Улюкаев ще остане под домашен арест за период от още шест месеца"}
{"url": "http://www.focus-news.net/news/2017/08/08/2423732/yordan-yordanov-kmet-na-dobrich-sled-parvata-kopka-po-proekta-za-obnovyavane-na-vodniya-sektor-v-grada-do-mesets-zapochvat-aktivno-stroitelnite-raboti.html", "text": "След направената символично първа копка по проекта за обновяване на водния сектор в града до месец започват активно строителните работи. Това съобщи кметът на Добрич Йордан Йорданов, предаде кореспондент на Радио „Фокус” – Варна. „Тъй като имах доста запитвания: първа копка има, а втора няма ли, отговарям, че разбира се ще има. Просто при всеки голям проект и при всяка първа копка в рамките на или до месец започват доста активно строителните работи. Към момента една част от проектите, които имаха да предават изпълнителите, са вече в краен вариант. Отделно като изпълнители трябва да се локализират на местно ниво и имат вече подбрани терени, които са общинска собственост. Нужно е решение от Общински съвет. Преди около десетина дни проведох разговори с председателя на Общинския съвет и общинските съветници. Тогава ми беше казано, че има вариант Общината да дава под наем обекта, дори и временно за такива строителни нужди. Но не така реално се оказа ситуацията, защото това е мащабен проект. Ние не искаме по някаква причина след време това да е сламката за една финансова корекция. Общината достатъчно си е патила“, обясни Йорданов. \r\nОтново е прегледана изцяло документацията, допълни той. Няма никакъв вариант да бъде подписан такъв временен договор. В крайна сметка председателят на Общинския съвет е свикал извънредна сесия, която ще се състои на 14 август. „Интересът на нашата Община от това проектът да върви е изключително голям и не би трябвало една извънредна сесия да ни спира. Знам, че сме в сезона на отпуските. Сесията е изключително важна с една единствена точка в дневния ред – отдаване под наем на терен за временно ползване във връзка с Интегрирания проект за водния цикъл на град Добрич. Това са терените, където изпълнителите на дейности ще държат машини и материали“, каза още Йордан Йорданов. \r\nЖулиета НИКОЛОВА", "date": "2017.08.08", "title": "Йордан Йорданов, кмет на Добрич: След първата копка по проекта за обновяване на водния сектор в града до месец започват активно строителните работи"}
{"url": "http://www.focus-news.net/news/2017/08/08/2423733/st-komisar-daniel-pashov-direktor-na-od-mvr-varna-zhertvata-na-seksualnoto-posegatelstvo-na-ul-struga-e-dala-opisanie-na-izvarshitelya.html", "text": "Продължават дейностите по установяване на извършителя на сексуалното посегателство спрямо жена във Варна. Това съобщи на пресконференция директорът на Областната дирекция на МВР – Варна ст. комисар Даниел Пашов, предаде репортер на Радио „Фокус“ – Варна. Сигнал за инцидента е постъпил в 6.30 часа тази сутрин. „Става въпрос за изнасилване. На ул. „Струга“ жена на средна възраст е била обект на престъпното посегателство. В момента служители от криминална полиция, районните управления, Областната дирекция и охранителна полиция провеждат оперативно – издирвателни мероприятия за установяване на евентуалния извършител на престъплението. Провеждат се и процесуално-следствени действия на място“, заяви комисар Пашов. \r\nЖената е дала описание на извършителя. Вече има задържани 10 лица, които се проверяват за съпричастност. Мероприятията ще продължат до установяване на извършителя.\r\nМарияна ВАЛЕНТИНОВА", "date": "2017.08.08", "title": "Ст. комисар Даниел Пашов, директор на ОД МВР – Варна: Жертвата на сексуалното посегателство на ул. „Струга“ е дала описание на извършителя"}
{"url": "http://www.focus-news.net/news/2017/08/08/2423734/milorad-dodik-proektat-za-natsionalno-obedinenie-na-sarbite-e-razumen-logichen-i-politicheski-spravedliv.html", "text": "Президентът на Република Сръбска Милорад Додик предупреди, че сръбската национална общност във всички републики от бивша Югославия, с изключение на Сърбия, е в почти катастрофално положение. Додик подчерта, че като народ сърбите са претърпели много през миналия век и заслужават проект за национално обединение, което е напълно разумно, логично и справедливо в политическия смисъл на думата, пише вестник Danas.\r\n„Сърбите трябва да се обединят около нашите двете държави и постепенно да се превърнат в едно – в националния смисъл на думата“, заяви Додик, отблязвайки, че сърбите имат съвсем естествено желание да бъдат част от една нация-държава. Президентът на Република Сръбска изрази увереност, че това тяхно желание ще се сбъдне през този век. \r\n„Щом една Германия не можа да преодолее раздялата и съществуването на две държави и една нация, това със сигурност е знак за сърбите, че през този век може да работят за националния проект на обединението, което е разумно, логично и политически справедливо“, категоричен бе Додик. Тереза Герова", "date": "2017.08.08", "title": "Милорад Додик: Проектът за национално обединение на сърбите е разумен, логичен и политически справедлив"}
{"url": "http://www.focus-news.net/news/2017/08/08/2423735/plovdiv-obrazovanieto-i-trudovata-zaetost-na-tsiganskiya-etnos-shte-badat-debatirani-na-natsionalna-kragla-masa-v-asenovgrad.html", "text": "Първото заседание на Национална кръгла маса за реална политика за решаване на проблемите, свързани с циганския етнос, ще се проведе на 24 август в Асеновград. Това съобщи за Радио „Фокус” – Пловдив кметът на Асеновград д-р Емил Караиванов. Заседание вече е насрочено. „Първите теми, по които очакваме дебат с изпълнителната и законодателна власт, е по отношение образованието и трудова заетост”, каза кметът. Той уточни, че потвърждение за участие вече са дали националният омбудсман, Министерство на образованието и науката, Министерство на труда и социалната политика, Сдружението на общините и МВР. \r\nСпоред кмета на Асеновград търсенето на решение на проблема, който са започнали, трябва да продължи с промяна на закони и дълготрайни решения. „Тези проблеми ще бъдат поставени на кръглата маса в Асеновград и трябва да сме готови да търсим адекватни решения, които не бяха намерени през последните 20 години у нас”, каза Караиванов. Той се надява в новата си сесия законодателите в лицето на народните представители да преценят необходимостта от законодателни инициативи. Д-р Емил Караиванов очаква голяма част от народните представители от избирателния район също да присъстват на тази кръгла маса.\r\nЦветана ТОНЧЕВА", "date": "2017.08.08", "title": "Пловдив: Образованието и трудовата заетост на циганския етнос ще бъдат дебатирани на Национална кръгла маса в Асеновград"}
{"url": "http://www.focus-news.net/news/2017/08/08/2423736/gd-granichna-politsiya-do-1500-chasa-vremenno-e-preustanoveno-dvizhenieto-prez-gkpp-dunav-most-vidin-obrazuvala-se-e-1-km-kolona-ot-tovarni-avtomobili-na-izhod.html", "text": "В Главна дирекция „Гранична полиция” е получена информация от „Дунав мост Видин – Калафат” АД, че от 13.00 до 15.00 часа временно ще бъде преустановено движението на всички видове превозни средства през ГКПП „Дунав мост” – Видин поради техническа профилактика на мостовото съоръжение. Това съобщиха от пресцентъра на ГД „Гранична полиция”. \r\nНа българо-румънската граница трафикът е интензивен на всички ГКПП за леки автомобили на вход в страната, на ГКПП „Дунав мост” – Видин има 1 км колона от изчакващи товарни автомобили на изход от страната. На границата с Македония на ГКПП „Станке Лисичково” трафикът е интензивен на вход в страната, а на ГКПП „Гюешево” – на изход от страната.\r\nНа границата ни със Сърбия, Гърция и Турция трафикът е нормален на всички контролно-пропускателни пунктове.", "date": "2017.08.08", "title": "ГД „Гранична полиция”: До 15.00 часа временно е преустановено движението през ГКПП „Дунав мост” – Видин, образувала се е 1 км колона от товарни автомобили на изход"}
{"url": "http://www.focus-news.net/news/2017/08/08/2423737/krasimir-georgiev-zam-kmet-na-dupnitsa-chast-ot-obshtinite-v-oblastta-shte-badat-izpraveni-pred-ogromen-problem-zaradi-iziskvaneto-za-zakrivane-na-depa-za-otpadatsi.html", "text": "Част от общините в Кюстендилска област ще бъдат изправени пред огромен проблем заради изискването за закриване на съществуващите депа. Това каза пред Радио „Фокус” – Кюстендил Красимир Георгиев, зам.-кмет на Община Дупница. Според него това са общините Кюстендил, Дупница, Сапарева баня, Бобов дол, Трекляно и Невестино. Те са включени в проекта за изграждане на регионален център за неопасни отпадъци край Дупница, по който тепърва се работи документално. „За тази опасност ние предупреждаваме от няколко години. Въпрос на време беше да се стигне до сегашната ситуация, на за съжаление в определени моменти това беше подценявано от страна на общински съветници и граждански организации”, обясни Георгиев. По думите му, всички съществуващи сметища трябва да бъдат закрити до края на годината, защото в противен случай държавата трябва да плаща големи санкции на Европейската комисия. „Това ни поставя в ситуация, при която да търсим алтернативни места, където да депонираме отпадъците”, каза Красимир Георгиев.\r\nВенцеслав ИЛЧЕВ", "date": "2017.08.08", "title": "Красимир Георгиев, зам.-кмет на Дупница: Част от общините в областта ще бъдат изправени пред огромен проблем заради изискването за закриване на депа за отпадъци"}
{"url": "http://www.focus-news.net/news/2017/08/08/2423738/plovdiv-63-godishna-zhena-ot-grada-e-stanala-zhertva-na-telefonna-izmama-za-nad-10-000-leva.html", "text": "Близо 10 000 лева дала 63-годишна жена от Пловдив на телефонни измамници. Това съобщиха от пресцентъра на ОДМВР-Пловдив. Според предварителната информация вчера сутринта жената била заблудена по схемата за искане на пари във връзка с полицейско разследване. Изпълнявайки указанията на мним служител на реда, потърпевшата оставила над 9800 лева и 100 евро в градинка на бул. “Цар Борис ІІІ Обединител”. По случая е образувано досъдебно производство.", "date": "2017.08.08", "title": "Пловдив: 63-годишна жена от града е станала жертва на телефонна измама за над 10 000 лева"}
{"url": "http://www.focus-news.net/news/2017/08/08/2423739/sport-parviyat-shampionat-na-evropa-po-snezhen-voleybol-shte-se-provede-v-nachaloto-na-2018-g.html", "text": "Първият шампионат на Европа по снежен волейбол ще се проведе през февруари или март 2018 г. Това съобщи председателят на Европейската конфедерация по волейбол Аклександър Боричич.\r\nСнежният волейбол получи официален статут преди две години. Мачовете се провеждат по същите правила, по които се играят и двубоите от плажния волейбол. Към момента в Европа се води проучване къде и как може да бъде организирано подобно първенство, уточни Боричич.", "date": "2017.08.08", "title": "Спорт: Първият шампионат на Европа по снежен волейбол ще се проведе в началото на 2018 г."}
{"url": "http://www.focus-news.net/news/2017/08/08/2423740/veliko-tarnovo-ulitsa-vasil-levski-veche-e-s-novi-shahti-i-reshetki-na-otvodnitelnite-shahti-do-kraya-na-avgust-predstoi-polagane-na-markirovka.html", "text": "В рамките на ремонтните дейности за цялостно преасфалтиране на улица „Васил Левски“ във Велико Търново бяха извършени дейности по подобряване на подземната инфраструктура и подобряване организацията на движението по една от централните улици в града. Това съобщиха от пресцентъра на Община Велико Търново. Използвани бяха решетки на реномирана немска фирма , за ремонт на отводнителните съоръжения. Те са разположени от двете страни на ул. \"Васил Левски\", по дължина до бордюра за събиране на повърхностните води и улесняване отводнянането на уличното платно. Изцяло ремонтирани са двете шахти – поставени са по 31 нови решетки решетки с обща дължина 15.5 м.\r\nМонтирани са общо 27 нови, модерни, устойчиви решетки на дъждоприемната шахта на ул. “Цар Освободител\".\r\nС монтирането им се елиминира неудобството от разместването, тракането и риска от възникване на произшествие, които създаваха старите решетки.\r\nПодменени са капаците на ревизионните канализационни шахти на пътното платно на улицата, като са монтирани самонивелиращи се капаци, които са точно на нивото на пътното платно и не създават дискомфорт при движение върху тях.\r\nПреди началото на дейностите по преасфалтиране на улицата бяха изградени 4 броя „джобове“, в които се поместват контейнерите за събиране на битовите отпадъци. По този начин се освобождава както тротоарната площ, така и уличното платно от контейнерите, които вече не създават проблеми с видимостта и не пречат на безопасността на движението.\r\nВ съответствие с технологичните изисквания на новата улична настилка е необходимо да премине известно време, преди да бъде положена хоризонталната маркировка. До края на месец август ще бъде поставена напречна и надлъжна хоризонтална маркировка. Ще бъде проверено и състоянието на пътните знаци и вертикалната маркировка.", "date": "2017.08.08", "title": "Велико Търново: Улица „Васил Левски“ вече е с нови шахти и решетки на отводнителните шахти, до края на август предстои полагане на маркировка"}
{"url": "http://www.focus-news.net/news/2017/08/08/2423741/blagoevgrad-zapochva-vtora-sesiya-na-arheologicheskite-prouchvaniya-na-antichen-grad-herakleya-sintika-za-tazi-godina.html", "text": "Започва втора сесия на археологическите проучвания на античен град Хераклея Синтика за 2017 година. Това съобщи за Радио „Фокус“ – Пирин Сотир Иванов, директор на Исторически музей – Петрич. Той отбеляза, че екипът от изследователи се ръководи от доц. д-р Людмил Вагалински, директор на Националния археологически институт (НАИМ) към Българската академия на науките. Сотир Иванов подчерта, че по време на проучванията античен град Хераклея Синтика ще бъде отворен за посещения от туристи, като по този начин те ще имат възможността да видят какво представляват самите проучвания.", "date": "2017.08.08", "title": "Благоевград: Започва втора сесия на археологическите проучвания на античен град Хераклея Синтика за тази година"}
{"url": "http://www.focus-news.net/news/2017/08/08/2423742/na-internet-stranitsata-na-agentsiya-patna-infrastruktura-e-publikuvan-dokladat-za-ovos-za-podobryavane-na-traseto-na-lot-32-na-magistrala-struma.html", "text": "По повод засиления обществен и медиен интерес на интернет страницата на Агенция „Пътна инфраструктура“ (АПИ) - www.api.bg, е публикуван Докладът за оценка на въздействието върху околната среда (ОВОС) на инвестиционно предложение за обект: „Подобряване на трасето на лот 3.2 на автомагистрала „Струма”. Това съобщиха от пресцентъра на АПИ. Докладът е в секция „Нормативна база“, подсекция „Документи“: \r\n- http://www.api.bg/index.php/bg/normativna-baza/dokumenti/doklad-po-ovos-na-lot-32-ot-am-struma/.\r\nОбщественото обсъждане на доклада ще се проведе на 11 септември 2017 г. От 9 ч. е обсъждането в община Симитли, а от 14 ч. в община Кресна.\r\nДокладът за ОВОС на инвестиционното предложение, заедно с всички негови приложения, в т. ч. Доклад за оценка на степента на въздействие, са обществено достъпни и на разположение на интересуващите се както на интернет страницата на Агенция „Пътна инфраструктура” - www.api.bg, така и на хартиен носител на следните места всеки работен ден от 09.00 ч. до 17.30 ч. на следните места:\r\n-\tсградата на МОСВ, гр. София, бул. „Мария Луиза“ № 22;\r\n-\tсградата на АПИ, гр. София, бул.“Македония“ № 3;\r\n-\tсградата на РИОСВ-Благоевград, ул. „Свобода“ № 1;\r\n-\tсградата на Община Симитли, ул. „Христо Ботев“ № 27;\r\n-\tсградата на Община Кресна, ул. „Македония“ № 96.\r\nДокладът за оценка на въздействието върху околната среда и Докладът за оценка на степента на въздействие са достъпни и на интернет страницата на Министерството на околната среда и водите - http://www5.moew.government.bg/.\r\nПисмени становища могат да се предоставят в сградите на Общините Симитли и Кресна, както и на местата, където е осигурен достъп до Докладът за ОВОС и приложенията към него, обявени по-горе или по време на срещите за обществено обсъждане.", "date": "2017.08.08", "title": "На интернет страницата на Агенция „Пътна инфраструктура“ е публикуван докладът за ОВОС за подобряване на трасето на лот 3.2 на магистрала „Струма“"}
{"url": "http://www.focus-news.net/news/2017/08/08/2423743/sofiya-tsgm-priema-dokumenti-za-izdavane-na-vinetni-stikeri-za-zhelaeshtite-da-polzvat-uslugata-lokalno-parkirane-v-novite-uchastatsi-na-zelena-zona-v-rayonite-sredets-i-lozenets.html", "text": "Центърът за градска мобилност (ЦГМ) вече приема документи за издаването на винетни стикери за гражданите, които искат да ползват услугата локално паркиране в новите участъци на „зелена“ зона в районите „Средец“ и „Лозенец“. Това съобщиха от пресцентъра на ЦГМ. От днес в пунктовете за издаване на билети на метростанциите НДК и Европейски съюз всеки гражданин може да получи информация или да подаде документи за издаване на винетен стикер за паркиране. \r\nЦелта на изнесените гишета е да облекчи максимално цялата процедура преди новите участъци от зоната да заработят от 1 октомври тази година. Гражданите могат да подават своите документи и в офисите на пл. „Възраждане“№1 или на ул. „Будапеща“№17 . Заявления се приемат и онлайн на страницата на ЦГМ www.sofiatraffic.bg.\r\nПраво на  стикери за платено локално паркиране имат всички физически лица, които управляват ППС и живеят в собствено или наето жилище по постоянен адрес в съответната зона. При подаването на заявлението се изисква документ за собственост или договор за наем на имот, който се използва само и единствено за жилищни цели. Ако автомобилът не е собствен, а се управлява по друго право, то се предоставя документ, удостоверяващ това право. \r\nЦената на винетния стикер за зелената зона е 100 лева на година или 10 лева на месец за един автомобил. За втори автомобил за домакинство сумата е в двоен размер, а за всеки следващ в троен. \r\nПовече информация на www.sofiatraffic.bg. ЦГМ ще разпространи и специални флаери в двата района, на които са описани условията за издаване на винетни стикери за паркиране в платените зони, както и кои са новите улици и места в нея. \r\nРазширяването на „зелена“ зона в районите „Средец“ и „Лозенец“ е по решение на Столичния общински съвет след предложение на районните кметове. Причината за увеличение на места е натрупването на паркирали коли, което прави невъзможно хората от тези райони да ползват места пред и около домовете си.  Новите места за паркиране в двата района са 4 500. Екипите на ЦГМ вече маркират местата за паркиране, поставят антипаркинг колчета и знаци. \r\nОт 1 октомври по решение на СОС се променя и работното време на зоните – 8.30 до 19.30 ч в делничните дни. Сега зоните започваха от 8.00 чи приключваха в 19.00 ч. В събота зоните ще работят до 18 часа. Няма промяна в цената на паркиране в „синя зона“, където винетния стикер за живущите в района й е  150 лева, а на час е 2 лева. За „зелена“ зона почасовото паркиране е 1 лев.", "date": "2017.08.08", "title": "София: ЦГМ приема документи за издаване на винетни стикери за желаещите да ползват услугата локално паркиране в новите участъци на „зелена“ зона в районите „Средец“ и „Лозенец“"}
{"url": "http://www.focus-news.net/news/2017/08/08/2423744/veliko-tarnovo-8-hilyadi-leva-shte-badat-vlozheni-v-chastichni-remontni-deynosti-v-manastira-sv-sv-apostoli-petar-i-pavel-v-svishtov.html", "text": "8 хиляди лева ще бъдат вложени в частични ремонтни дейности в манастира „Св. Св. апостоли Петър и Павел“ в Свищов. С тях ще бъде обновен тунелът, който обгражда църквата и я предпазва от влага, разказа за Радио „Фокус“ – Велико Търново отец Антон Николаев, който отговаря за светата обител. Средствата са отпуснати от Комисията по вероизповедания към Министерски съвет. През 2015 година със същата помощ бе извършен и цялостен ремонт на покрива на манастира. Предстои дейностите през настоящата година да стартират скоро. Ще бъдат поставени специални химикали, които по думите на отец Антон, са доста скъпи. Това е причината да не се предвиждат и други ремонти до края на тази година.\r\nЛуиза ТРАНЧЕВА", "date": "2017.08.08", "title": "Велико Търново: 8 хиляди лева ще бъдат вложени в частични ремонтни дейности в манастира „Св. Св. апостоли Петър и Павел“ в Свищов"}
{"url": "http://www.focus-news.net/news/2017/08/08/2423745/blic-sarbiya-i-republika-srabska-shte-podgotvyat-savmestna-deklaratsiya-za-otselyavaneto-na-naroda.html", "text": "Никола Селакович, генерален секретар на кабинета на президента на Република Сръбска, съобщи, че през есента Баня Лука и Белград ще подготвят съвместна декларация за определяне на национални минимални стойности и принципи за оцеляването на сръбската нация и на сръбския народ, пише Blic.\r\nВ изявление за RTS, Селакович заяви, че не става въпрос само една декларация, но също така и за един вид програмен документ.\r\nСелакович обясни, че през есента, на 25 или 26 ноември, когато ще бъде отбелязана 100-годишнината от присъединяването на Срем и Бачка към Кралство Сърбия, или на 1 декември, по повод на формирането на Кралството на сърби и хървати, президентите Александър Вучич и Милорад Додик ще обявяват публично декларацията. Тереза Герова", "date": "2017.08.08", "title": "Blic: Сърбия и Република Сръбска ще подготвят съвместна декларация за оцеляването на народа"}
{"url": "http://www.focus-news.net/news/2017/08/08/2423746/varna-13-dushi-sa-zaginali-po-patishtata-na-teritoriyata-na-grada-i-oblastta-ot-nachaloto-na-godinata.html", "text": "13 души са загинали по пътищата на територията на Варна и областта от началото на годината. Това заяви на пресконференция главен инспектор Драгомир Ганчев, началник отдел „Пътен контрол” към ОД на МВР – Варна, предаде репортер на Радио „Фокус” – Варна. От началото на годината до настоящия момент са възникнал и 2 028 пътнотранспортни произшествия на територията на областта, като 415 от тях са тежки. При инцидентите са пострадали 535 души. \r\nСпрямо същия период на миналата година се отчита намаляване на регистрираните тежки пътни инциденти, както и по-малък брой загинали, с 8 е увеличен броят на ранените при катастрофи. „По отношение на пътнотранспортната обстановка на територията на Варна и областта са предприети редица организационни мерки както от превантивен характер, така и с цел установяване на административни нарушения, които пряко влияят върху безопасността на движението“, каза още главен инспектор Драгомир Ганчев.\r\nМарияна ВАЛЕНТИНОВА", "date": "2017.08.08", "title": "Варна: 13 души са загинали по пътищата на територията на града и областта от началото на годината"}
{"url": "http://www.focus-news.net/news/2017/08/08/2423747/kyustendil-predstoi-vtoriyat-etap-ot-obyaveniya-konkurs-za-mladi-fotografi.html", "text": "Предстои вторият етап от обявения конкурс за млади фотографи в Кюстендил. Това съобщи за Радио „Фокус” – Кюстендил Милена Маркова, координатор към Младежки информационно-консултантски център – Кюстендил. Конкурсът е на тема „Моето лято в снимки” и е за младежи от 15 до 29 години. Получените фотоси ще бъдат публикувани на страницата младежкия център в една от социалните мрежи, където всеки може да гласува за снимките, които най-много му харесват. Гласуването ще продължи до 12 август – Международен ден на младежта, когато ще бъдат обявени и победителите. За тях са подсигурени предметни награди, а снимката – победител, ще бъде поставена върху информационен афиш на младежкия център.\r\nВенцеслав ИЛЧЕВ", "date": "2017.08.08", "title": "Кюстендил: Предстои вторият етап от обявения конкурс за млади фотографи"}
{"url": "http://www.focus-news.net/news/2017/08/08/2423748/zdf-turtsiya-razreshi-na-germanski-deputati-da-posetyat-bazata-v-konya.html", "text": "Спорът за правото на посещения на германските войници в Турция от депутати от Бундестага натоварва отношенията между Берлин и Анкара в продължение на месеци. След седмици в очакване, Турция най-накрая разреши на германска делегация да посети военнослужещите на Бундесвера в натовската военновъздушна база в Коня, предава телевизионният канал ZDF. Визитата е насрочена за 8 септември. \r\nНАТО обяви, че Германия и Турция са се договорили за датата с посредничеството на генералния секретар Йенс Столтенберг. Федералният външен министър Зигмар Габриел (ГСДП) обяви в същото време, че Комисията по отбрана на Бундестага е получила в писмо  разрешение за пътуването\r\n„Това е важна стъпка, за да бъде ясно, че правото на посещение е от съществено значение в НАТО\", заяво председателят на Комисията по отбрана Волфганг Хаймлих.  \r\nГерманските войници, дислоцирани в базата в Коня, подпомагат усилията за борба срещу близкоизточната радикална групировка „Ислямска държава“ чрез разузнавателни полети със самолетите АУАКС. Делегацията от седем депутати от всички политически партии в Бундестага ще се ръководи от заместника на генералния секретар на НАТО Роуз Готемолър..Тереза Герова", "date": "2017.08.08", "title": "ZDF: Турция разреши на германски депутати да посетят базата в Коня"}
{"url": "http://www.focus-news.net/news/2017/08/08/2423749/nona-karadzhova-za-kazusa-kaliakra-problemat-nameri-nay-dobroto-reshenie-ot-sotsialno-ikonomicheska-i-ekologichna-gledna-tochka.html", "text": "Проблемът, възникнал през 2006-2008 г., намери най-доброто решение от социално-икономическа и екологична гледна точка. Това каза за Агенция „Фокус“ Нона Караджова, бивш министър на околната среда в кабинета на Бойко Борисов в периода 2009-2013 г. във връзка с днешната среща по казуса „Калиакра“, на която бе постигнато съгласие заповедта за забрана на строителство в „Калиакра“ да продължи да действа, докато се прецизира нова. „Решението за достойно компенсиране на собствениците е възможно най-доброто“, коментира Караджова. „Предполагам, че има възможности в Програмата за развитие на селските райони, която се управлява от МЗХ да прехвърли средства от мерки, които не са толкова атрактивни и не се усвояват толкова бързо, към мярката, която е за компенсиране на собствениците на земи в „Натура 2000“, коментира Караджова. Тя поясни, че министър Димов е постигнал най-доброто за страната в преговорите с ЕК и е спестил огромни средства от данъкоплатците. Караджова обясни, че тези инвестиции е трябвало да се обезщетят. По думите й при всички положения е щяло да има  заведени много дела срещу държавата. „Не е луд, който яде баницата, а който му я дава. 2005-2006 г. са разрешени тези проекти в нарушение на екологичното законодателство и се стигна дотук“, коментира Караджова. Тя обясни, че през 2009 г. е установила, че в нарушение на екологичното законодателство са издадени хиляди разрешителни за ветропаркове и соларни, мини ВЕЦ-ове  в зони за „Натура“. Караджова изтъкна, че при Тройната коалиция  не са били спазвани пълните процедури за екологична оценка. „Предприехме мигновени действия. Проблемът не беше само екологичен, а и имиджов за страната, току-що станала членка на ЕС“, каза Караджова. Тя поясни, че, ако не са били взети спешни мерки от кабинета „Борисов“ 1 и от нея като министър, са щели да бъдат въведени в експлоатация ВЕИ мощности, с минимум 7-8 хил. мегаватчаса. Караджова обърна внимание, че във върховите моменти през зимните периоди и в най-тежките зими, потреблението на енергия се осигурява от около 7 хил. 500 мегавата. „Към тогавашните разпоредби на Закона за възобновяемите енергийни източници, държавата беше длъжна да изкупува произведената електроенергия от ВЕИ, при това цените бяха изключително високи. В крайна сметка предприехме на мига законодателни промени, както и прилагащи мерки, и щетите се сведоха до минимум“, коментира Караджова. Тя поясни, че от 3000 ветрогенератора в момента те са максимум 300. По думите й при фотосоларните паркове от около 5 мегавата стартирани, в момента са максимум 1000. „Това е възможно най-малката щета. В крайна сметка останаха 10 проекта, които се оказаха в нарушение, но те бяха вече факт към 2009 г.\", посочи още тя.  Караджова обясни, че в преговорите с ЕК е нямало как да убедят, че тези проекти  нямат нарушения. „Ако не бяха предприети тези действия, сега щяхме да сме в наказателна процедура с 10 пъти повече“, допълни бившият министър. \r\nПо думите й изключително лошата политика на правителството на Тройната коалиция и на ДПС, което е управлявало тогава МОСВ, е щяла да доведе страната до колапс по отношение на цените на електроенергията. „Независимо от всички предприети мерки, 2013  г. това количество, което беше  до края на 2008 г. доведе до повишаване на цените на електроенергията. Спомняте си вълненията и протестите на гражданите и преждевременното прекратяване на дейността на нашето правителство. В крайна сметка правителството на „Борисов“ 2 и „Борисов“ 3 продължават по един добър начин преговорите с ЕК, за да се разминем с минималните щети“, допълни бившият министър на околната среда. \r\nДеница КИТАНОВА", "date": "2017.08.08", "title": "Нона Караджова за казуса „Калиакра“: Проблемът намери най-доброто решение от социално-икономическа и екологична гледна точка"}
{"url": "http://www.focus-news.net/news/2017/08/08/2423750/veliko-tarnovo-kmetovete-na-selata-delyanovtsi-i-radanovo-sa-poluchili-predpisaniya-za-pochistvane-na-nereglamentirani-smetishta.html", "text": "Кметовете на селата Деляновци и Раданово са получили предписания за почистване на образувани нерегламентирани сметища на територията на техните землища. Това каза за Радио „Фокус“ – Велико Търново Милка Асенова, експерт „Връзки с обществеността“ в РИОСВ – Велико Търново. Съответните сметища са установени след извършена проверка по сигнал и жалба, подадени в екоинспекцията. \r\nПрез месец юли са издадени 34 предписания за привеждане в съответствие с нормативните изисквания. „14 от тях са до кметовете на всички общини на територията на РИОСВ в срок до 1 септември да извършат почистване на съществуващите нерегламентирани сметища, намиращи се на територията на общината и да представят отчет в инспекцията“, каза още Милка Асенова.\r\nНадежда КРЪСТЕВА", "date": "2017.08.08", "title": "Велико Търново: Кметовете на селата Деляновци и Раданово са получили предписания за почистване на нерегламентирани сметища"}
{"url": "http://www.focus-news.net/news/2017/08/08/2423751/gl-insp-petko-kamburov-patna-politsiya-varna-346-prevozni-sredstva-sa-s-prekratena-registratsiya-sled-promenite-v-zakona-za-dvizhenie-po-patishtata.html", "text": "346 заповеди, с които са прекратени регистрациите на МПС, са издадени до момента след влизане в сила на новите изменения и допълнения в Закона за движение по пътищата и предоставената възможност да се прилага принудителната административна мярка. Това заяви на пресконференция главен инспектор Петко Камбуров, началник отдел „Пътна полиция” към КАТ – Варна, предаде репортер на Радио „Фокус” – Варна. За нарушения, извършени по Закона за движение по пътищата, от началото на годината са отнети 1 317 свидетелства за управление на превозни средства. „Установени са 7 507 нарушения за превишаване на максимално разрешената допустима скорост. През летния сезон насочеността на екипите, които осъществяват дейността с автоматизирани технически средства за контрол на скоростта, е по главните пътища Варна – Бургас, Варна – Дуранкулак, Варна -Добрич, както и по автомагистрала „Хемус“. От началото на годината са регистрирани 652 случая на управление след употреба на алкохол. За 283 от тях са образувани досъдебни производства. В 28 случая са установени водачи, шофирали след употреба на наркотични или други упойващи вещества“, каза още гл. инсп. Камбуров.\r\nОт началото на годината поради техническа неизправност от движение са спрени 1 465 превозни средства, от които 27 мотоциклета. Наложените глоби за нарушаване правилата за престой и паркиране са 1 874. Установен е един случай на движение на превозно средство в насрещното движения – на автомагистрала „Хемус“, в отсечката между Слънчево и Варна, като водачът е санкциониран.\r\nМарияна ВАЛЕНТИНОВА", "date": "2017.08.08", "title": "Гл. инсп. Петко Камбуров, „Пътна полиция” – Варна: 346 превозни средства са с прекратена регистрация след промените в Закона за движение по пътищата"}
{"url": "http://www.focus-news.net/news/2017/08/08/2423752/zhelyo-boychev-bsp-za-balgariya-100-te-dni-na-borisov-sa-propilyano-i-zagubeno-vreme-za-balgariya-grupirovkata-okolo-gerb-iska-da-podchini-tsyalata-darzhava.html", "text": "„БСП дава негативна оценка на 100-те дни на правителството „Борисов-3“. Това е едно правителство на сделката в името на власт, за сметка на подменените обещания и излъгани избиратели. Това е правителство на скандалите, корупцията и нестабилността“, заяви зам.-председателят на „БСП за България“ Жельо Бойчев на пресконференция. Това съобщиха от пресцентъра на НС на БСП. Според него НДК, Боршош, „Суджук гейт“ не са изолирани явления, а очертават истинския профил на това управление. „Всичко се свежда само до едно – овладяване на икономиката, търговия с влияние, подчиняване на цели сектори от българската държава на групировката около ГЕРБ, погром върху околната среда и опит за ограничаване на правата на работещите – или си част от играта и плащаш, или те смачкват. А суджукът е само най-циничната част от проявлението на това управление на ГЕРБ“, допълни той. Като примери Бойчев посочи скандалните назначения – нацистките поздрави, протести на браншовите организации, бързите обвинения в корупция. „Това правителство започна с лобистко законодателство – първият законопроект, внесен в НС – законът за опазване на земеделската земя, бе оттеглен от самите тях два дни след това“, каза още той. По неговите думи сесията на това НС е приключила със скандални законопроекти, които ограничават достъпа до правосъдие и правата на българските граждани и ежедневно се генерират скандали. „Социалният диалог е замразен. Българското правителство вместо да го насърчава и гарантира, то противопоставя синдикати на работодателски организации“, коментира още народният представител. Той подчерта, че сме свидетели на протести в МВР заради унизителните условия на работа на служителите – липса на диалог и разбиране от страна на министъра. „Подобно е положението и в Министерството на отбраната – хаос около проектите за модернизация на българската армия. Опит да се разпалва война между институциите  - поправките в закона за отбрана и въоръжени сили, които ограничават правомощията на българския президент и правят опит да се политизира армията“, уточни зам.-председателят на левицата. Той е на мнение и че се противопоставя група български пенсионери на друга. „Тези 100 дни върнаха омразата, конфронтацията и разделението в българското общество такова, каквото го бяхме забравили от 90-те години. Непрекъснато разговорът се свеждаше до миналото и то се използва само, за да се чертаят разделителни линии. Едно пропиляно и загубено време за България“, категоричен е Бойчев. Според него не е бил поставен нито един от важните проблеми на българските граждани – бедност, растящо неравенство, демографска катастрофа, гарантиране сигурността на всеки български гражданин, борба с престъпността и корупцията, модерно и достъпно образование и здравеопазване. „Тези 100 дни на кабинета на Борисов доказаха, че ГЕРБ предпочитат силата пред демокрацията - правото на силния пред закона. Суджукът за малцина, вместо хляб за всички“, каза още той. Жельо Бойчев подчерта, че България има и заслужава друг тип бъдеще и друг тип перспектива. „Това заслужават и всички милиони български граждани, които останаха и не напуснаха страната. От БСП искаме да им кажем, че има смисъл да останат и да се борят. Ние протягаме ръка към всеки, решил, че битката за България не е изгубена“, заключи Жельо Бойчев. \r\n08.08.2017 г.", "date": "2017.08.08", "title": "Жельо Бойчев, „БСП за България“: 100-те дни на Борисов са пропиляно и загубено време за България, групировката около ГЕРБ иска да подчини цялата държава"}
{"url": "http://www.focus-news.net/news/2017/08/08/2423753/faz-pochina-haruo-nakadzhima-parviyat-aktyor-izigral-chudovishteto-godzila.html", "text": "Японският актьор Харуо Накаджима почина на 88-годишна възраст, съобщава германският вестник Die Frankfurter Allgemeine Zeitung, като се позовава на данни, разпространени в медии.\r\nНакаджима е починал след боледувано от пневмония, обясни семейството му. Той бе първият актьор, който през 1954 г. облече за първи път костюма на чудовището Годзила. Тереза Герова", "date": "2017.08.08", "title": "FAZ: Почина Харуо Накаджима – първият актьор, изиграл чудовището Годзила"}
{"url": "http://www.focus-news.net/news/2017/08/08/2423754/evdokiya-maneva-za-kazusa-kaliakra-ministar-neno-dimov-poema-udara-za-seriozni-greshki-koito-sa-napraveni-v-minaloto.html", "text": "Министър Нено Димов поема удара за сериозни грешки, които са направени в миналото, и това е много несправедливо. Това каза за Агенция „Фокус“ Евдокия Манева, бивш министър на околната среда и водите в правителството на Иван Костов. “Смятам, че проблемът беше заложен още през 2007 година, когато бяха определени зоните от „Натура 2000“ в България по проект на неправителствените организации. Повече от една трета от българската територия беше поставена под защита, като при определянето не винаги достатъчно компетентно и аргументирано бяха включвани територии. Например бяха включени хвостохранилища (като това в Малко Търново), както и военни полигони. Не бяха отчетени интересите на хората“, коментира Манева. Тя посочи, че това е период, в който една голяма част от земеделските земи е пустеела и вместо като такава, е била отразена като ливади. “Тези грешки допусна тогава Джевдет Чакъров, правейки реверанс към неправителствените организации. Спомням си, че сумата, която неправителствените организации тогава получиха, беше 5 млн. долара. След това Джевдет Чакъров даде още 700 хиляди, за да се верифицират тези територии от БАН, но като че ли още тогава работата не беше свършена като хората. И през всичките тези години, когато възникваха различни казуси и местното население и Зелените се противопоставяха, всъщност никога не се постигна това, което трябваше да бъде налице – спокоен диалог с аргументи. Така че според мен това е изходът – спокойният диалог с намиране на ясни аргументи от двете страни и достигане до компромисно решение. Териториите, които са уникални като тези степни съобщества в района на Калиакра и не са земеделски земи, трябва категорично да се защитят. И населението трябва да бъде убедено, че това е така, защото ако се противопоставят Зелените на населението, резултатът ще бъде плачевен“, каза бившият министър.\r\nМанева заяви още, че е твърдо против оставката на министър Нено Димов. „Не само протестиращите, но и Зелените най-нагло излизат с аргументация, че Нено Димов едва ли не е спекулирал с тази тема. Смятам, че той е умен и умерен човек и има много разумна позиция. Който и да дойде на негово място, не може по друг начин освен по пътя на диалога и със сериозни аргументи да намери решение - да се определят ясно териториите, да се види как ще се управляват, какво ще се съдържа в управлението и кои ще са органите, които ще го осъществяват. Такъв цялостен управленски процес трябва да се случи за всеки един проект и да се включи всяка една защитена територия. А познавайки хората, които работят в тази сфера и имат компетенции, аз специално не виждам кой в момента би извадил някакво по-удачно решение. Просто трябва да има добронамереност от всички страни. Нено Димов е комуникативен човек и при това физик и математик, което е един сериозен аргумент – това означава, че има логично мислене. А при логични и добре аргументирани доводи решение винаги може да се намери“, коментира Манева.\r\nЦветилена СИМЕОНОВА", "date": "2017.08.08", "title": "Евдокия Манева за казуса „Калиакра“: Министър Нено Димов поема удара за сериозни грешки, които са направени в миналото"}
{"url": "http://www.focus-news.net/news/2017/08/08/2423755/kmetat-na-sadovo-dimitar-zdravkov-obshtinata-e-finansovo-stabilna-tay-kato-za-parvoto-shestmesechie-na-2017-g-realizira-izklyuchitelno-dobar-prihod.html", "text": "Община Садово е финансово стабилна, тъй като за първото шестмесечие на 2017 г. реализира изключително добър приход. Това каза кметът на Садово Димитър Здравков в интервю за Агенция „Фокус“ за приходите за първото шестмесечие, инфраструктурата и духовността на общината. По думите му тенденцията от края на 2016 г., когато Община Садово реализира  2 млн. и 600 хил. лв. собствени приходи, се запазва същата. Здравков изрази надежда в края на годината приходната част да е малко по-висока от тази през 2016-та. Кметът на Садово поясни, че добрите постъпления му дават кураж, че ще се изпълни капиталовата програма на 100  %.  Той обясни, че пътищата са приоритет на Общината. „Ще направим съоръжения в парковете в пет от населените места. Говоря за детски и фитнес площадки. Ще направим  и ремонт на детските градини, за които имаме предписания,”, коментира кметът на Садово. По отношение на социалните услуги, Димитър Здравков отчете, че  през годината от администрацията са успели  да ги увеличат двойно. „В момента имаме няколко центъра на територията на Община Садово“, каза той и изброи Център за настаняване на хора с психически разстройства в село Ахматово, Център за възрастни хора и Център за обществена подкрепа. По думите му тези центрове работят много добре. Според него капацитетът, който трябва да покриват обаче е недостатъчен, тъй като потребностите на жителите на общината са два пъти повече. Димитър Здравков уточни, че говори най-вече за личните асистенти. Кметът на Садово допълни, че Общината предоставя топъл обяд на близо 200 души. „Всекидневно тези хора получават храна за деня. Надявам се, че тази програма ще продължи, тъй като нуждите от социални услуги са крещящи на територията на Садово“, каза още Димитър Здравков. \r\nДеница КИТАНОВА", "date": "2017.08.08", "title": "Кметът на Садово Димитър Здравков: Общината е финансово стабилна, тъй като за първото шестмесечие на 2017 г. реализира изключително добър приход"}
{"url": "http://www.focus-news.net/news/2017/08/08/2423756/aktsenti-v-predavaneto-panagyurishte-stolitsa-na-svobodata-na-radio-fokus-pazardzhik.html", "text": "В днешното издание на съвместното предаване „Панагюрище – столица на свободата” на Радио „Фокус“ – Пазарджик и Община Панагюрище в рубриката ни „Хора и традиции“ ще отделим минути за предстоящи празници от летния културен календар на Община Панагюрище. На 15 август, когато православната ни църква отбелязва Успение Богородично, в село Попинци ще отбележат празника на населеното място. Една забравена традиция е възстановена от няколко години и все повече хора я почитат. С кмета на Попинци Стоянка Ставрева ще разговаряме не само за празника, но и за историята на храма, който също носи името „Успение Богородично“.  Днес ще гостуваме и на жителите на село Бъта, които се подготвят за Празника на шарената сол, който тази година е на 19 август. Със секретаря на читалището в селото Жечка Сиводошева ще коментираме колко са подадените заявки за участие в този интересен празник и какви са наградите. \r\nВъв втората част на предаването в рубриката ни „Минало славно“ ще чуете повече за живота на един от известните жители на Панагюрище – Атанас Шопов, дългогодишен секретар на Българската екзархия в Цариград. За него ще ни разкаже директорът на Историческия музей в Панагюрище. В рубриката ни „Минало славно“ ще отделим минути и за една интересна инициатива на музея, посветена на предстоящото отбелязване на 100 години от Първата световна война.  Предаването „Панагюрище – столица на свободата“ се излъчва всеки вторник по Радио „Фокус“ – Пазарджик от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2017.08.08", "title": "Акценти в предаването „Панагюрище – столица на свободата“ на Радио „Фокус“ – Пазарджик"}
{"url": "http://www.focus-news.net/news/2017/08/08/2423757/plovdiv-okolo-4-kilograma-nemarkirani-zlatni-nakiti-sa-izzeti-ot-targovski-obekt-v-kv-stolipinovo.html", "text": "Около 4 килограма златни накити е иззела полицията от търговски обект в кв. “Столипиново” в Пловдив. Това съобщиха за Радио „Фокус“-Пловдив от ОДМВР-Пловдив. Съвместната специализирана операция е проведена в началото на месеца от служители на сектор “Икономическа полиция” и Териториална дирекция на НАП в града. При проверка в златарския магазин на 32-годишен търговец на ул. “Правда” инспекторите са открили и иззели около 4 килограма златни бижута, внесени от Турция без да бъдат маркирани с български държавен печат. Случаят е докладван в Районна прокуратура – Пловдив. Търговецът е привлечен като обвиняем за незаконната дейност, наложена му е мярка за неотклонение “парична гаранция”.\r\nЦветана ТОНЧЕВА", "date": "2017.08.08", "title": "Пловдив: Около 4 килограма немаркирани златни накити са иззети от търговски обект в кв. “Столипиново”"}
{"url": "http://www.focus-news.net/news/2017/08/08/2423758/gl-insp-petko-kamburov-patna-politsiya-varna-organiziranite-gonki-na-mototsikletistite-se-presichat-oshte-v-zarodish.html", "text": "Организираните гонки на мотоциклетистите се пресичат още в зародиш. Това заяви на пресконференция главен инспектор Петко Камбуров – началник на отдел „Пътна полиция“ в КАТ - Варна, предаде репортер на Радио „Фокус” – Варна. „Относно организирани гонки е създадена организация, приведени са в известност и организацията е такава, че се пресичат още в самия зародиш, като се насочва максимален брой екипи към местата, които са няколко във Варна. Всички участници се проверяват съгласно нормите на Закона за движение по пътищата и се взема отношение. Явно изразени такива случаи нямаме, по-скоро са единични за организирани такива събития, които най-често се случват на вход и изход на автомагистрала „Хемус“, обясни главен инспектор Камбуров. \r\nПо отношение на дейността на Пътна полиция спрямо управляващи двуколесни превозни средства ежегодно се организират специализирани полицейски операции на територията на цялата област, която обхваща целия активен сезон. От началото на сезона тази година до момента са установени 128 водачи на мотоциклети. От тях са констатирани 46 нарушения, 27 мотоциклета са спрени от движение, като 3 от тях са с прекратена регистрация, тъй като са били управлявани от неправоспособен водач, каза още той. Полицейските операции се извършват в районите на сборища на такива категории водачи и места, които позволяват да има максимален ефект чрез проверка на голям брой такива водачи и мотоциклети. Полицията разполага и с автоматизирани технически средства за контролна скоростта и през тъмната част на денонощието. Те са мобилни и се разполагат на основни пътни артерии, като на нощ се констатират десетки нарушения, свързани с превишаване на скоростта и нарушаване спокойствието на гражданите заради високо ниво на шум.\r\nМарияна ВАЛЕНТИНОВА", "date": "2017.08.08", "title": "Гл. инсп. Петко Камбуров, „Пътна полиция“ – Варна: Организираните гонки на мотоциклетистите се пресичат още в зародиш"}
{"url": "http://www.focus-news.net/news/2017/08/08/2423759/reuters-prezidentat-na-iran-predstavi-noviya-si-kabinet-pred-parlamenta.html", "text": "Държавният глава на Иран Хасан Роухани представи новия си кабинет пред парламента, който трябва да гласува състава му, предава Reuters.\r\nВ първия си мандат Рухани подкрепи споразумение със САЩ и пет други държави, което доведе до премахването на повечето санкции срещу Иран в замяна на ограничаването на ядрената програма на Техеран.\r\nСписъкът на министрите, публикуван от държавните медии, показва, че Рухани отново е назначил Мохамад Явад Зариф на поста външен министър.Тереза Герова", "date": "2017.08.08", "title": "Reuters: Президентът на Иран представи новия си кабинет пред парламента"}
{"url": "http://www.focus-news.net/news/2017/08/08/2423760/varna-mazh-s-leki-psihicheski-otkloneniya-e-stanal-zhertva-na-telefonni-izmamnitsi-v-tri-poredni-dni-im-hvarlil-okolo-16-000-leva.html", "text": "Мъж с леки психически отклонения е станал жертва на телефонни измамници във Варна, като в три поредни дни им хвърлил около 16 000 лева. Това заяви на пресконференция Андрей Ангелов от Областната дирекция на МВР – Варна, предаде репортер на Радио „Фокус” – Варна. Това е един от по-драстичните случаи, регистрирани във Варна, подчерта Ангелов. По думите му, случаят е докладван днес и е регистриран в района на Второ Районно управление „Полиция”. Мъжът е хвърлял пари на телефонните измамници с идеята, че ще се залавят престъпници. Потърпевшият наскоро е унаследил сума пари. \r\nАндрей Ангелов посочи, че телефонните измами в региона продължават като това, което се засича от полицията, е че извършителите не са от криминалния контингент във Варна, а по-скоро са гастрольори. „Обажданията продължават да бъдат от погранични райони, където хващат вече чужд оператор. Тук на място се извършват от мулета и парите се отнасят на съответните места за среща“, допълни Андрей Ангелов.\r\nМарияна ВАЛЕНТИНОВА", "date": "2017.08.08", "title": "Варна: Мъж с леки психически отклонения е станал жертва на телефонни измамници – в три поредни дни им хвърлил около 16 000 лева"}
{"url": "http://www.focus-news.net/news/2017/08/08/2423761/sofiya-psihichno-bolen-mazh-se-e-barikadiral-za-kratko-v-doma-si-kv-gorna-banya-politsiyata-go-e-izvela.html", "text": "Психично болен мъж се е барикадирал за кратко в дома си в кв. „Горна баня“. Това съобщиха за Агенция „Фокус“ от пресцентъра на МВР. Малко преди обед 38-годишният мъж се е заключил в къщата заедно с родителите си, но със съдействието на полицията всички са били изведени невредими. На болния се оказва помощ. \r\nЦветилена СИМЕОНОВА", "date": "2017.08.08", "title": "София: Психично болен мъж се е барикадирал за кратко в дома си кв. “Горна баня“, полицията го е извела"}
{"url": "http://www.focus-news.net/news/2017/08/08/2423762/ministerstvo-na-pravosadieto-predlaga-reditsa-oblekcheniya-pri-poluchavane-na-balgarsko-grazhdanstvo.html", "text": "Министерство на правосъдието предлага редица облекчения при получаване на българско гражданство. Това съобщиха от пресцентъра на министерството. Промени, предложени от Министерство на правосъдието в Наредба за изменение и допълнение на Наредба № 1 за прилагане на глава пета от Закона за българското гражданство, които днес са публикувани за обществено обсъждане, предвиждат от кандидатите за българско гражданство да не се изисква удостоверение от Министерството на вътрешните работи за разрешено постоянно или дългосрочно пребиваване в Република България,  както и документ, удостоверяващ внасянето на задължителните осигурителни вноски.\r\nВ случай че промяната на имената на кандидата е извършена поради сключен граждански брак с български гражданин на територията на Република България, кандидатът няма да представя и документ, удостоверяващ промяната на имената. \r\nС предложените промени се цели облекчаване на административната тежест чрез намаляване на изискваните документи от кандидатите в производството за промяна на българското гражданство и въвеждане на служебно събиране на информация. Текстовете привеждат Наредбата в съответствие със Закона за българското гражданство и оптимизиране на производството за промяна на българското гражданство чрез създаването на условия за спазване на законоустановените срокове за провеждането му.\r\nПредвидено е още да отпадне изискването кандидатите да предоставят удостоверение за сключен граждански брак, когато бракът е сключен с български гражданин на територията на Република България.\r\nЗа обстоятелствата, за които отпада изискването за представяне на документи, ще се извършва служебна проверка от дирекция „Българско гражданство“ в Национална база данни „Население“, поддържана от Министерството на регионалното развитие и благоустройството, както и в съответните бази данни, поддържани от дирекция „Миграция“ в Министерството на вътрешните работи и от Националната агенция за приходите. \r\nСъздават се и нови правила за приемането и регистрирането на молбите на кандидатите, според които интервюто с молителя се провежда при подаването на документите. По този начин ще се преодолее необосновано отлагане на провеждането на интервюто, което към момента се насрочва за почти година след подаването на документите. \r\nПредвидено е неприключилите процедури по вече подадените и регистрирани молби и предложения, за които са насрочени дати и часове за интервю, да се довършват по досегашните условия и ред.", "date": "2017.08.08", "title": "Министерство на правосъдието предлага редица облекчения при получаване на българско гражданство"}
{"url": "http://www.focus-news.net/news/2017/08/08/2423763/sofiya-zadarzhan-36-godishen-kriminalno-proyaven-mazh-prichinil-smartta-na-88-godishen-stolichanin.html", "text": "В Шесто Районно управление „Полиция” – София е задържан 36-годишен, криминално проявен мъж, причинил смъртта на 88-годишен столичанин, съобщиха от пресцентъра на МВР. Снощи около 22.10 часа в полицията бил получен сигнал за възникнал скандал, прераснал в сбиване във Владая. На адреса незабавно пристигнали полицейски екипи, които задържали 36-годишен, който по първоначални данни е нанесъл побой на възрастния мъж. Пострадалият е транспортиран от екип на Бърза помощ в болнично заведение, където малко по-късно починал. \r\nСправка в полицейските регистри сочи, че задържаният е с множество криминалистически регистрации. Работата по изясняване на всички факти и обстоятелства около случилото се продължава в рамките на образуваното досъдебно производство, под надзора на прокуратурата.", "date": "2017.08.08", "title": "София: Задържан 36-годишен криминално проявен мъж, причинил смъртта на 88-годишен столичанин"}
{"url": "http://www.focus-news.net/news/2017/08/08/2423764/dha-sled-siriya-turtsiya-zapochva-da-izgrazhda-stena-i-po-granitsata-si-s-iran.html", "text": "Турция започна да изгражда стена по границата си с Иран, подобна на „стената за сигурност” по протежение на границата със Сирия, предаде информационната агенция Догу хабер ажансъ (ДХА). Валията на източната провинция Агръ посети граничната бразда за да се запознае на място със строителните работи. Там продължават дейностите по поставянето на „подвижни”  бетонни блокове широки 2 метра, високи 3 метра и с тежина по 7 тона всеки един от тях. След това валията посети командването на 4-ти граничен батальон, в зоната на който се извършва монтирането на „подвижната” стена, посочва още ДХА. Агенция „Фокус” припомня:\r\nНа 15 май т.г. говорителят на иранското МВнР Бехрам Касъми заяви също за ДХА, че Техеран няма нищо против стена по границата с Турция и посреща положително всякакви мерки от Анкара за повишаване на граничната сигурност. Уточнението му беше, че стената няма да бъде на самата гранична бразда, а в дълбочина на турска територия. Георги Димов", "date": "2017.08.08", "title": "ДХА: След Сирия, Турция започва да изгражда стена и по границата си с Иран"}
{"url": "http://www.focus-news.net/news/2017/08/08/2423765/haskovo-politsiyata-otkri-polovin-kilogram-kanabis-pri-proverka-v-kashta-v-selo-svirkovo.html", "text": "Половин килограм канабис е открит и иззет от служители на Полицейско управление - Симеоновград в хода на извършена проверка в къща в село Свирково, обитавана от 40-годишен местен жител. Това съобщиха от пресцентъра на МВР. В хода на претърсването криминалистите открили 4 буркана, натъпкани със суха тревиста маса, реагирала при полевия наркотест на канабис. По случая е образувано досъдебно производство, мъжът е задържан в рамките на 24 часа, уведомена е прокуратурата.", "date": "2017.08.08", "title": "Хасково: Полицията откри половин килограм канабис при проверка в къща в село Свирково"}
{"url": "http://www.focus-news.net/news/2017/08/08/2423766/kmetat-na-sadovo-dimitar-zdravkov-problemen-uchastak-na-teritoriyata-na-obshtinata-e-patyat-sadovo-asenovgrad-koyto-e-chast-ot-republikanskata-patna-mrezha.html", "text": "Проблемен участък на територията на общината е пътят Садово-Асеновград, който е част от републиканската пътна мрежа. \r\nТова каза кметът на Садово Димитър Здравков в интервю за Агенция „Фокус“ за приходите за първото шестмесечие, инфраструктурата и духовността на общината. По думите му там се появяват много пукнатини, тъй като през летния период през него преминават много тежкотоварни камиони, особено в пиковите моменти, когато температурата е над 35 градуса. „Имаше един много критичен участък на републикански път Поповица – Асеновград в км 0. Това беше участък може би от 100 кв. м, който не беше рехабилитиран. Целият път Поповица-Асеновград преди две години беше основно ремонтиран. На врътката на този път с мостовото съоръжение на този км, беше оставено неасфалтирано. Там имаше дупки от порядъка на 40 см дълбочина. Пътуващите караха по новия първокласен републикански път и изведнъж попадаха на дупки с 40 см дълбочина“, обясни кметът на Садово. Той поясни, че за да се стигне до асфалтиране на този участък, в продължение на три години Общината си е кореспондирала с Агенция „Пътна инфраструктура“. \r\nДеница КИТАНОВА", "date": "2017.08.08", "title": "Кметът на Садово Димитър Здравков: Проблемен участък на територията на общината е пътят Садово-Асеновград, който е част от републиканската пътна мрежа"}
{"url": "http://www.focus-news.net/news/2017/08/08/2423767/ivan-vasilev-lrs-sokol-1911-prez-poslednite-10-godini-lovnite-sdruzheniya-otdelyat-mnogo-sredstva-za-podhranvane-na-divecha.html", "text": "През последните 10 години ловните сдружения отделят много средства за подхранване на дивеча. Това каза за Радио „Фокус“ – Пирин Иван Василев, председател на ловно-рибарско сдружение „Сокол-1911”. Той отбеляза, че половината от таксата на ловците в сдружението отива за подхранване – дивечови ниви, концентриран фураж, хранилки и т.н. „Много съм благодарен на всички ловци, които участват и бих казал, че през последните години близо по 70-80 тона царевица се изнася за подхранване и се засяват около 250-300 декара дивечови ниви“, посочи Василев. Той допълни, че през септември се очаква и провеждането на традиционния ловен събор, който се провежда почти всяка година от създаването на ловното сдружение до сега. Според него това е една традиция, която сближава семействата на ловците и риболовците.\r\nНатали СТЕФАНОВА", "date": "2017.08.08", "title": "Иван Василев, ЛРС „Сокол-1911”: През последните 10 години ловните сдружения отделят много средства за подхранване на дивеча"}
{"url": "http://www.focus-news.net/news/2017/08/08/2423768/sport-livarpul-be-obyaven-za-nay-sporniyat-grad-na-velikobritaniya-za-2017-g.html", "text": "Ливърпул бе обявен за „Най-спортният град на Великобритания за 2017 г.“, съобщава вестник The Daily Express.\r\nГрадът бе класиран на първо място след задълбочено проучване, проведено от ESPN и Университета в Бат. Освен с гласуване на спортните фенево, претендентите бяха сравнявани по редица различни показатели, като Ливърпул събра най-голям брой точки по цели 12 от тях. На второ място се нареди Манчестър, следван от Лондон.", "date": "2017.08.08", "title": "Спорт: Ливърпул бе обявен за „Най-спорният град на Великобритания за 2017 г.“"}
{"url": "http://www.focus-news.net/news/2017/08/08/2423769/kiril-dobrev-bsp-programata-na-upravlyavashtite-e-chinovnicheska-i-balgarite-ne-mogat-da-se-nameryat-v-neya.html", "text": "Програмата на управляващите е чиновническа и българите не могат да се намерят в нея. Това заяви на пресконференция в централата на БСП зам.-председателят на партията Кирил Добрев, съобщиха от пресцентъра на БСП. Добрев заяви, че във всички програми на ГЕРБ присъстват като приоритети Струма, Хемус, тунелът под Шипка. Според него разликата с новата е, че липсва само тунелът. „Програмата е без конкретни цифри и показатели, освен – 65 приоритета, 236 цели и 902 мерки. Тези цифри показват липсата на всякакъв фокус. Програмата е писана от чиновници в отделните ведомства, които са подали своите материали, и българските граждани не могат да се намерят в нея. Добревбеше поне един от тях да ги обобщи”, заяви той.\r\nВ сферата на социалната политика Добрев припомни, че преди изборите всички партии са се обединили, че проблемът е бедността, ниските доходи и демографската криза. „После се каза: „Държавата не създава заетост, икономика и доходи”. Държавата обаче е длъжна да създаде условия за развитие на икономиката, за по-голяма заетост и за по-високи доходи. Вместо това 10 години с едни и същи доходи. Спаднала е безработицата, но след като половин България вече се изнесе”, каза още той. \r\nЗам.-председателят на левицата обясни, че демографската криза уж била приоритет и щяла да се бори с: „оценка на стратегии”, „адаптация на системи” и „оптимизиране на дейности\". \"Все популярни изрази, с които на всички е ясно, че ще я преборим\", коментира той. Добрев подчерта, че за 8 години управление на ГЕРБ всяка следващата година раждаемостта в България е намалявала. „Питам Валери Симеонов, който заяви, че всяко 3-то дете в семейството ще бъде на издръжка на държавата, къде отиде този приоритет?\", попита той. Зам.-председателят припомни обещанието на управляващите, че ще актуализират всички пенсии, а в крайна сметка са увеличили минималната с 16 лв. „Прокламираната от Борисов дуална система уж ще обучи за 4 години 400 младежи. Всеки ден само за Лондон заминават 400 души. Този ангажимент може и да не се изпълни, защото ще се окаже, че до края на мандата им няма да има 400 младежи, които да бъдат обучени”, заяви той.\r\nДобрев поясни, че сферите образование и наука са по-скоро пропаганда и агитация. \r\n„Говорим за обучение по гражданско самосъзнание и родолюбие, а 2016 г. започнахме без учебници по история. Единственото конкретно нещо в тази сфера е двойното увеличение на учителските заплати до края на мандата. Кой мандат обаче? Цветанов каза, че ще има и Борисов-4”, попита Добрев. По думите му в секторите отбрана и национална сигурност тези 100 дни са загубени. Според него всички проекти, които са получили картбланш и в правителство, и в парламент, са замразени. По думите му има сериозна липса на войници и ако българската армия трябва да бъде 30 000 човека, то в нея не достигнат 8 000 и тя не в състояние да изпълнява функциите си. Като будещо най-голямо недоумение в управленската програма твърдение, Добрев посочи: „Преодоляване на недокомплекта при запазване на определената численост на българските въоръжени сили и създаване на условия за висока мобилизация и професионален подход”. Според него това означава, че ще компенсираме липсата на войници, като запазим същия брой. „Имаме съмнения, че всичко в сферата на националната сигурност и охраната на границата е писано от експерта Анелия Велева. За каква реформа в МВР говорим, когато преди 1 месец обещаха да им платят дрехите? Проверете дали това се е случило. Полицейското присъствие във всяко населено място, обещавано преди изборите, е заменено с „увеличаване на присъствието на униформени полицаи и полицейския състав в малките и средните населени места, чрез назначаване на 1 000 души. Недокомплекта в МВР е 6 000”, каза още Кирил Добрев.", "date": "2017.08.08", "title": "Кирил Добрев, БСП: Програмата на управляващите е чиновническа и българите не могат да се намерят в нея"}
{"url": "http://www.focus-news.net/news/2017/08/08/2423770/kevr-prekrati-protsedurata-za-otnemane-na-litsenziyata-na-evn.html", "text": "Комисията за енергийно и водно регулиране (КЕВР) прекрати процедурата за отнемане на лицензията на ЕВН. Това стана ясно от съобщение, публикувано на сайта на енергийния регулатор. Решението е взето по време на закрито заседание, проведено на 04.08.2017 г. \"След като разгледа всички факти и обстоятелства във връзка с откритата процедура за отнемане на издадената на „ЕВН България Електроснабдяване“ ЕАД лицензия № Л-141-11 от 13.08.2004 г. за извършване на дейността „обществено снабдяване с електрическа енергия“ и на основание чл. 21, ал. 1, т. 1 и чл. 59, ал. 1, т. 2 от Закона за енергетиката и чл. 81, ал. 1, т. 1 във връзка с чл. 80, ал. 2 от Наредба № 3 от 21 март 2013 г. за лицензиране на дейностите в енергетиката, реши да прекрати откритата с Решение № О1-Л-141-11 от 19.03.2014 г. процедура за отнемане на посочената по-горе лицензия. Пълният текст на решението ще бъде публикуван на интернет страницата на КЕВР след приключване на процедурата по установяване на наличие на защитена по закон информация\", се посочва на сайта на КЕВР.\r\nНа този етап КЕВР не е излязъл с решение за другите две електроразпределителни дружества - \"Енерго Про Продажби“ и \"ЧЕЗ Електро България“.Агенция \"Фокус\" припомня: Процедурата за отнемане на лицензите на трите електроразпределителни дружества започна през пролетта на 2014 г., когато Националната електрическа компания се оплака, че трите ЕРП-та са прихващали свои вземания от компанията, което е довело до влошаване на нейното състояние. Националната електрическа компания дължеше близо 350 милиона лева на трите дружества, като задълженията към EVN бяха 216 милиона.", "date": "2017.08.08", "title": "КЕВР прекрати процедурата за отнемане на лицензията на ЕВН"}
{"url": "http://www.focus-news.net/news/2017/08/08/2423771/zdf-ursula-fon-der-layen-privetstva-reshenieto-na-ankara-da-dopusne-germanska-delegatsiya-v-konya.html", "text": "Германският министър на отбраната Урсула фон дер Лайен приветства разрешението ма Анкара за посещение на правителствена делегация в натовската база в Коня, Турция, предава телевизионният канал ZDF. \r\n„Добро решение е посещението на германски депутати да бъде осъществено под егидата на НАТО“, заяви Урсула фон дер Лайен пред местни медии. \r\n„Полетите (на германските войници) от Коня са част от мисия на НАТО. Затова е правилно, че НАТО взе в свои ръце организирането на посещението в Коня“, допълни военният министър на Берлин. Тереза Герова", "date": "2017.08.08", "title": "ZDF: Урсула фон дер Лайен приветства решението на Анкара да допусне германска делегация в Коня"}
{"url": "http://www.focus-news.net/news/2017/08/08/2423772/koalitsiya-ot-npo-ta-i-grazhdanski-grupi-predstaviha-na-premiera-boyko-borisov-18-iskaniya-po-kazusa-kaliakra.html", "text": "Коалиция от НПО-та и граждански групи „За да остане природа в България“ настоява виновните за създалата се ситуация в Калиакра да понесат отговорността, се посочва в писмо до медиите. Те категорично се противопоставят на опита нарушителите, заради които България бе осъдена от Съда на Европейския съюз, да бъдат прикрити. „За да се защитят няколко проекта, изградени в нарушения на законодателството, се направи опит да се настрои обществеността срещу учените от БАН, а и срещу европейската екологична мрежа и правилата на Общността. Напълно невярно е, че опазването на природата пречи на икономическото развитие на Крайморска Добруджа. Напротив, просперитетът на района се обуславя от уникалните му природни дадености“, считат от коалицията. \r\n„За да се избегне повтаряне на тази неприятна ситуация в 340 други случая, природозащитниците се обединиха около 18 съвсем конкретни искания, които представихме на срещата при премиера Бойко Борисов. Сред тези искания са придържане към европейските политики за опазване на околната среда и към седемте досегашни решения на Министерски съвет относно мрежата Натура 2000. Необходимо е Министерството на околната среда и водите да се извини на учените от Българската академия на науките, които бяха оклеветени и нападани заради грешки в комуникацията, излязла от самото министерство. Трябва да бъдат премахнати инвестиционните проекти, довели да осъждане на България, а фирмите получили държавна помощ под формата на субсидирани цени да я възстановят, считат от организацията. \r\nС цел предотвратяване на нови наказателни процедури и решения на съда огледални на Решение на Съда от 14 януари 2016 г. МОСВ ускори процеса по разглеждане на предложенията за създаване на защитени зони за попълване на непълнотите установени от биогеографските семинари и допълването на територията на Защитена зона Рила съгласно границите на ОВМ. \r\nНещо повече, държавата трябва да потърси правата си и да поиска обезщетения от експерти и служители, които не са изпълнили задълженията си и са изготвили и одобрили доклади за оценка на въздействието върху околната среда, заради които България е осъдена от Съда на Европейския съюз“, считат от организацията.", "date": "2017.08.08", "title": "Коалиция от НПО-та и граждански групи представиха на премиера Бойко Борисов 18 искания по казуса „Калиакра”"}
{"url": "http://www.focus-news.net/news/2017/08/08/2423773/plovdiv-kray-selo-manole-e-otkrito-tyaloto-na-pastir-za-koyto-se-smyata-che-e-ubit-ot-malniya.html", "text": "Рано тази сутрин край село Маноле е открито тяло на пастир, за който по първоначални данни се смята, че е убит от мълния. Това съобщиха за Агенция „Фокус“ от пресцентъра на МВР.„Фокус“ припомня: Това е втори случай на убит от мълния човек за последното денонощие, след като 40-годишен строителен работник почина вчера след удар от мълния на бул. „България“ в София.\r\nЦветилена СИМЕОНОВА", "date": "2017.08.08", "title": "Пловдив: Край село Маноле е открито тялото на пастир, за който се смята, че е убит от мълния"}
{"url": "http://www.focus-news.net/news/2017/08/08/2423774/kaloyan-pargov-bsp-gerb-i-obedineni-patrioti-sa-sabrali-razlichni-idei-lansirani-v-otdelni-programi.html", "text": "ГЕРБ и Обединени патриоти са събрали различни идеи, лансирани в отделни програми, заяви на пресконференция лидерът на БСП-София Калоян Паргов, съобщиха от пресцентъра на партията. Според Паргов, икономиката е нещото, което интересува всички и от това зависят плановете на хората за следващите години. „Управляващите са посочили два основни проблема – административна тежест и капиталов пазар. Административната тежест в последните 10 години може да бъде оценена по способността и желанието на бизнеса да инвестира в България или да бяга със своите капитали извън страната и преките чуждестранни инвестиции, които са спаднали драстично от 2007г. насам. Капиталовият пазар е част от програмата на БСП. Преди обаче да има такъв пазар, трябва да имаме действаща икономика”, обясни той. По думите му програмата на ГЕРБ и ОП е сбирщина от различни идеи, лансирани в различни програми.\r\nПо отношение на Българското председателство на Съвета на ЕС Паргов заяви, че са записани 3 приоритета: консенсус, конкурентоспособност и кохезионна политика. „Консенсус за какво обаче? За кохезионната политика - всички се интересуват дали, какво и на какъв признак ще получи страната ни. Въпросът е и за какво искаме тези пари и те каква добавена стойност ще имат и към икономиката като цяло. С бедност и асфалти трудно се постига устойчив икономически растеж. Председателството е възможност, която ние трябва да си дадем сметка, че трябва да оползотворим”, каза още той.\r\nПаргов заяви, че в графата външна политика говорим за Шенген и Еврозона. „Те се преписват от програма на програма и са част от провала на ГЕРБ. Тази тема беше част и от първия мандат на Борисов”, коментира той.\r\nКалоян Паргов заяви, че приоритетите на БСП са ясни и са записани в програмата на партията. „Това е единствената алтернатива за България. Алтернативният бюджет, който ще изготвим, се базира на – образование, доходи и сигурност. По тези теми ще търсим и консенсус”, каза още Калоян Паргов.", "date": "2017.08.08", "title": "Калоян Паргов, БСП: ГЕРБ и Обединени патриоти са събрали различни идеи, лансирани в отделни програми"}
{"url": "http://www.focus-news.net/news/2017/08/08/2423775/radio-praha-chez-shte-reshava-prez-septemvri-za-badeshteto-si-v-balgariya.html", "text": "Енергийната група ЧЕЗ ще вземе решение за бъдещето си в България до месец септември тази година. Това заяви изпълнителният директор на компанията Даниел Бюрез пред чешки медии, предава столичното Radio Praha.\r\nЧЕЗ набелязва инвестиционния интерес към българските си активи от януари, но все още не е взел окончателно решение дали да остане в страната. Миналата година компанията реши да започне международен арбитраж срещу България след редица интервенции от страна на българските власти, които според ЧЕЗ са засегнали нейната стопанска дейност в страната. През май 2015 г. например, компанията бе глобен с 17,1 млн. крони  за злоупотреба с господстващо положение на пазара.Тереза Герова", "date": "2017.08.08", "title": "Radio Praha: ЧЕЗ ще решава през септември за бъдещето си в България"}
{"url": "http://www.focus-news.net/news/2017/08/08/2423776/pazardzhik-vtori-den-prodalzhava-pochistvaneto-na-okolovrastniya-pat-na-velingrad.html", "text": "Втори ден фирма почиства околовръстния път на Велинград, съобщи за Радио „Фокус“ – Пазарджик Бояна Кирилова от общинската администрация. Повече от 10 години там не е предприемано такова основно почистване. „Над 30 работника метат ръчно натрупалия се пясък и мръсотия. Окосени са тревните площи, изрязани са саморасли дръвчета и храсти. Отпадъците бяха извозени с над 10 самосвала“, допълни Кирилова. Тя уточни, че до края на седмицата околовръстния път ще бъде и измит. \r\n„Започна и подрязването на дърветата от входната артерия на града до кооперативния пазар“, каза още Кирилова.\r\nВаня НИКОЛОВА", "date": "2017.08.08", "title": "Пазарджик: Втори ден продължава почистването на околовръстния път на Велинград"}
{"url": "http://www.focus-news.net/news/2017/08/08/2423777/andrey-angelov-odmvr-varna-dve-oranzherii-za-proizvodstvo-na-kanabis-sa-razkriti-prez-poslednite-sedmitsi-v-regiona.html", "text": "Малко над 46 килограма хероин, 317 грама кокаин и 570 грама канабис са задържани при специализирани полицейски операции по линия на разпространение на наркотичните вещества, реализирани през първото шестмесечие на годината. Това заяви на пресконференция във Варна Андрей Ангелов, зам.-директор на Областна дирекция на МВР – Варна, предаде репортер на Радио „Фокус“ – Варна. През последните седмици са разкрити и две оранжерии за производство на канабис. „Първата, разкрита на 12 юли, е огромна оранжерия, като само ненабраните стръкове са 776. Намерена е суха маса над 1200 грама, задържани са доста лица, които вече са с повдигнати вече обвинения. Преди четири дни е разкрита втората оранжерия на територията на Провадийско. Там са задържани три лица, като при извършените действия са иззети над 60 стръка канабис. Сухата тревиста маса на различните адреси, включително и в оранжерията, е над 3 килограма. Установени са още над 70 килограма амфетамин, отделни количества кокаин, амфетамин на таблетки, множество везни и оръжие, иззето от част от адресите, каза още Андрей Ангелов.\r\nМарияна ВАЛЕНТИНОВА", "date": "2017.08.08", "title": "Андрей Ангелов, ОДМВР – Варна: Две оранжерии за производство на канабис са разкрити през последните седмици в региона"}
{"url": "http://www.focus-news.net/news/2017/08/08/2423778/lovech-vavezhda-se-24-chasov-rezhim-na-vodopodavaneto-v-tri-sela-v-obshtina-lukovit.html", "text": "Поради недостиг на питейна вода от днес се въвежда 24-часов режим на водоподаването в три села в община Луковит. Това съобщиха за Радио „Фокус“ – Велико Търново от ВиК – Ловеч. Режимът се отнася за селата Торос, Пещерна и Дъбен. В тези населени места днес водоподаването към абонатите е преустановено, а утре ще бъде възстановено. \r\nНадежда КРЪСТЕВА", "date": "2017.08.08", "title": "Ловеч: Въвежда се 24-часов режим на водоподаването в три села в община Луковит"}
{"url": "http://www.focus-news.net/news/2017/08/08/2423779/predsedatelyat-na-narodnoto-sabranie-dimitar-glavchev-red-e-na-parlamentite-na-balgariya-i-makedoniya-da-prodalzhat-tova-koeto-napraviha-dvamata-premieri.html", "text": "Ред е на парламентите на България и Македония да потвърдят и продължат това, което направиха двамата премиери – Бойко Борисов и Зоран Заев с подписването на договора за приятелство, добросъседство и сътрудничество. Това заяви председателят на Народното събрание Димитър Главчев на срещата си с председателя на Събранието на Република Македония Талат Джафери. Това съобщиха от пресцентъра на Народното събрание. На 8 и 9 август председателят на българския парламент е на двудневно посещение в Македония. \r\nБългария и Македония направиха заедно исторически стъпка напред с подписването на Договора за приятелство, добросъседство и сътрудничество между Република Македония и Република България, е общото мнение на председателите на двете законодателни институции. С този акт двете страни дават началото на нов етап в изграждането на модерни, добросъседски отношения, основани на европейските ценности, бе подчертано на срещата. \r\nПредседателят на Народното събрание отбеляза, че договорът ще даде нов тласък на сътрудничеството и приятелството между България и Македония във всички области и изрази надежда парламентите на двете страни да допринесат за това. Сега е ред на двата парламента да потвърдят и продължат това, което направиха нашите правителства, добави Димитър Главчев. Той припомни, че на 27 юли 2017 г. Народното събрание прие единодушно декларация в подкрепа на подписването на договора и по този начин българският парламент потвърди широкия политически консенсус и категоричната подкрепа за отварянето на нова страница в отношенията между България и Македония. Задълбочаването на двустранните отношения и преките контакти в различни области е желанието на нашите граждани и ние, политиците, трябва да изпълним това тяхно желание, подчерта председателят на Народното събрание. \r\nБългария последователно подкрепя евроатлантическата и европейската перспектива на Македония, декларира Димитър Главчев. Той подчерта, че сред приоритетите на българското председателство на Съвета на ЕС в началото на следващата година ще бъде интеграцията на страните от Западните Балкани. \r\nПредседателят на Събранието на Република Македония Талат Джафери благодари за подкрепата на България в реализирането на външнополитическите цели на Македония – членството в НАТО и ЕС. Според него продължаването на преките контакти между представители на двете страни във всички сфери е най-добрият начин за задълбочаване и развитие на приятелските отношения. \r\nВажна роля в процеса на оформяне и институционализиране на двустранното сътрудничество имат законодателните институции на България и Македония, подчерта Талат Джафери. \r\nПредседателят на Народното събрание Димитър Главчев покани председателя на Събранието на Република Македония да присъства на ратификацията на Договора за приятелство, добросъседство и сътрудничество между Република Македония и Република България в Народното събрание. \r\nПо-късно Димитър Главчев разговаря с министър-председателя на Македония Зоран Заев. Македонският премиер оцени високо визитата на председателя на Народното събрание, която е броени дни след подписването на договора за приятелство, добросъседство и сътрудничество. По думите му документът е доказателство, че нашето приятелство е истинско. Ние го подписахме, нека сега да дадем душа на договора, така че и хората да го почувстват, призова той. \r\nМинистър-председателят на Македония благодари на България за нейната последователна позиция и помощ за европейската интеграция на Македония. Той отбеляза, че много европейски страни са поздравили България и Македония за сключването на договора и посочи, че това е добър знак към партньорите в Европа. \r\nС подписването на договора беше написана нова страница в отношенията между нашите две страни, подчерта на срещата Димитър Главчев. Ние вървим в правилната посока, добави той. \r\nНа срещите в македонската столица беше изразена и благодарност за оказаната от България помощ при гасенето на пожари в близост до Скопие. Огнената стихия доведе до обявяване на бедствено положение. \r\nПо-късно председателят на Народното събрание ще посети Бигорския манастир и ще се срещне с архимандрит Партений. \r\nНа 9 август 2017 г. в Охрид Димитър Главчев ще разговаря с кмета на града и ще поднесе цветя на паметната плоча на загиналите български туристи при трагедията с кораба \"Илинден\".", "date": "2017.08.08", "title": "Председателят на Народното събрание Димитър Главчев: Ред е на парламентите на България и Македония да продължат това, което направиха двамата премиери"}
{"url": "http://www.focus-news.net/news/2017/08/08/2423780/riosv-varna-tokov-udar-v-sodoviya-zavod-e-dovel-do-obgazyavane-na-devnya-ne-e-otcheteno-zamarsyavane-na-vazduha-i-vodata.html", "text": "Не е отчетено замърсяване на въздуха и водата, след като содовият завод край Девня е спрял работа поради силен токов удар, съобщиха от Регионалната инспекция по околна среда и водите – Варна. Експерти на РИОСВ – Варна и Регионалната лаборатория – Варна към ИАОС са в завода и следят за развитието на ситуацията във връзка с възникнал в 8.20 часа тази сутрин силен токов удар в националната електропреносна мрежа. Вследствие на токовия удар са спрели работещите парогенератори в ТЕЦ, както и цялата инсталация за производство на калцинирана сода на „Солвей Соди“ АД. Към 11.00 часа няма наличие на данни за замърсяване на атмосферния въздух и водите. \r\nПо резултатите в реално време от автоматичната измервателна станция „Изворите“, гр. Девня, не е констатирано повишаване концентрациите на контролираните замърсители на атмосферния въздух, като същите са значително под пределно допустимите концентрации. Сформираните екипи са в готовност за извършване на пробовземания за качеството на атмосферния въздух в района с апаратура за експресно определяне на замърсители „GASMET“, както и за водни проби на изход от утаителен басейн „Падина“, непосредствено преди заустване в р. Провадийска. Приложени са процедурите според аварийния план за действие с евакуация на собствения и външен персонал, както и допълнителни превантивни дейности за елиминиране замърсяването на водите на изход от утаителен басейн „Падина“ – чрез поставяне на пръстени на водоотливната шахта за задържане на течностите в обема на съоръжението. Стартирани са дейности по въвеждане в експлоатация на парогенераторите и последващ пуск на инсталацията за производство на калцинирана сода.", "date": "2017.08.08", "title": "РИОСВ – Варна: Токов удар в содовия завод e довел до обгазяване на Девня, не е отчетено замърсяване на въздуха и водата"}
{"url": "http://www.focus-news.net/news/2017/08/08/2423781/kyustendil-uslovna-prisada-poluchi-mazh-hvarlyal-stakleni-butilki-po-kolite-na-glavnata-ulitsa-v-dupnitsa-i-napadnal-politsai-s-bradva.html", "text": "Шест месеца „лишаване от свобода“ с изпитателен тригодишен срок и забрана да управлява МПС в продължение на девет месеца е наказанието, което П. Йорданов е приел да изтърпи за извършено от него престъпление по чл. 325, ал.3 вр. ал. 2, вр. ал. 1 от НК. Това съобщиха от пресцентъра на Апелативна прокуратура-София. Той се е признал за виновен и е сключил споразумение с Районна прокуратура – Дупница за това, че около 14.00 ч. на 5 август 2017 г. в град Дупница, при управление на лек автомобил „Фолксваген-голф“ хвърлял стъклени бутилки по движещите се зад него участници в движението и по пътното платно. Подсъдимият не се подчинил на подаден специален и звуков сигнал от полицейски патрулен автомобил, както и на разпореждания на служителите на реда. Извършеното от него деяние било съпроводено със съпротива срещу орган на властта- полицейски служители, изпълняващи задълженията си по опазване на обществения ред. \r\nПри задържането Йорданов замахвал с брадва към тях и посегнал към нож, закачен на колана му, като псувал и отправял нецензурни думи към полицаите и закани „Точно вас търся“. \r\nЧетиридесет и осем часа по-късно, разследването на инцидента, проведено под формата на незабавно досъдебно производство, е приключило с одобрено от съда споразумение, което има последиците на влязла в сила присъда.", "date": "2017.08.08", "title": "Кюстендил: Условна присъда получи мъж, хвърлял стъклени бутилки по колите на главната улица в Дупница и нападнал полицаи с брадва"}
{"url": "http://www.focus-news.net/news/2017/08/08/2423782/makedoniya-kakvo-shte-sadarzha-zakonat-za-ezitsitei-obzor.html", "text": "Какво ще съдържа Законът за употребата на официалните езици в Македония? Как ще се произнесе Венецианската комисия за двуезичните банкноти и ценни книжа, както и за надписите върху полицейските и военните униформи? Ще се прилага ли албанският език върху цялата територия на страната? Това са част от въпросите, които вълнуват македонските медии и общество преди внасянето на закона за езиците в парламента. \r\nПроектозаконът не включва двуезичните банкноти и ценни книжа, както и за надписите върху полицейските и военните униформи, тъй като предстои да се изчака решението на Венецианската комисия и едва след полученото тълкувание то ще бъдат вградено в основния законов текст.\r\nЗа сметка на това, според предложението, официален служебен език е македонският, както и езикът който говорят най-малко 20 % от гражданите на страната, т.е. албанският.\r\nАлбанският език ще бъде официален и във всички органи на държавната власт, в централните и публични институции, агенции, дирекции и комисии, както и в органите на местната власт.\r\nПредседателят на парламента, ако е етнически албанец, както е в случая с Талат Джафери, има право да води пленарно заседание и на албански език.\r\nЛичните документи и тези за правоспособност при управление на пътни превозни средства ще се издават на официалния език, който говори съответния гражданин.\r\nАлбанският език се приема за употреба в съда, прокуратурата, както и в останалите органи и институции, като за разлика от досегашната практика, с албански ще могат да си служат съдиите и прокурорите.\r\nНезависимо от решението на Венецианската комисия в общините, в които албанците са над 20 % от населението надписите на униформите на полицията, пожарната и медицинските служби ще бъдат и на албански език.\r\nпроектът предвижда върху македонските банкноти да има албански културни елементи, но не и надпис на албански език.\r\nЗа прилагането на закона за езиците, след неговото приемане, ще са необходими допълнителни средства от държавният бюджет, а движението БЕСА, което подкрепя правителството, без да участва в него, смята че неговото съдържание не изравнява напълно правата на етническите албанци, а отбелязва частичен напредък.\r\nЗаконът за езиците е част от коалиционното споразумение между СДСМ и ДСИ и същевременно е част от платформата на всички албански партии.\r\nВ първият си вариант той беше приет през 2008 г.и беше разширен и допълнен през 2011 г.Тереза Герова", "date": "2017.08.08", "title": "Македония: Какво ще съдържа Законът за езиците? (ОБЗОР)"}
{"url": "http://www.focus-news.net/news/2017/08/08/2423783/afp-samoubiystven-atentator-ot-al-kaydaubi-trima-yemenski-voynitsi.html", "text": "Заподозрян самоубийствен атентатор от „Ал Кайда“ уби трима йеменски войници и рани още девет, предава AFP. \r\nНападателят е използвал автомобил, зареден с експлозиви, за да нападне лоялните на президента Абедрабо Мансур Хади войници. Неотдавна йеменските сили за сигурност разположиха войскови части в град Лодер, който се намира в провинция Абиан, за да се сражават срещу екстремистите.\r\n„Ал Кайда в Арабския полуостров“ се смята за най-опасния клон на терористичната групировка, който от години използва конфликта между подкрепяното от Риад йеменско правителство и подкрепяните от Техеран хути, за да установи присъствие в Йемен.  Симеон Миланов", "date": "2017.08.08", "title": "AFP: Самоубийствен атентатор от „Ал Кайда“уби трима йеменски войници"}
{"url": "http://www.focus-news.net/news/2017/08/08/2423784/blagoevgrad-makedonets-trafikant-na-marihuana-za-nad-570-000-leva-e-osaden-na-chetiri-godini-i-shest-mesetsa-zatvor-i-10-000-leva-globa.html", "text": "Трафикант на марихуана за над 570 000 лева е осъден на четири години и шест месеца затвор и 10 000 лева глоба. Това съобщиха от пресцентъра на Апелативна прокуратура-София. Вечерта на 26 януари 2017 г., на ГКПП \"Златарево\", на трасе \"Входящи автомобили\" от Македония за България, митнически служители спрели за проверка товарна композиция – влекач с полуремарке, управляван от Г. М., гражданин на Македония. Било установено, че камионът е празен. \r\nПоради съмнения била извършена щателна проверка и в тайник, находящ се под полуремаркето, били открити 70 пакета с вещество, което при извършения полеви тест реагирало на марихуана. Общото количество дрога възлиза на 142 560 грама, със стойност за нуждите на съдопроизводството 570 240 лв. \r\nЧетиридесетгодишният подсъдим се е признал за виновен за извършеното от него престъпление и е сключил споразумение с прокурор от Окръжна прокуратура – Благоевград, което съдът е одобрил. Определеното на Г. М. наказание е четири години и шест месеца \"лишаване от свобода\" и глоба в размер на 10 000 лева.", "date": "2017.08.08", "title": "Благоевград: Македонец - трафикант на марихуана за над 570 000 лева е осъден на четири години и шест месеца затвор и 10 000 лева глоба"}
{"url": "http://www.focus-news.net/news/2017/08/08/2423785/reuters-parlamentat-na-yuar-zapochva-debat-za-vot-na-nedoverie-sreshtu-prezidenta-dzheykab-zuma.html", "text": "Лидерът на южноафриканския опозиционен „Демократичен съюз4 призова депутатите да свалят президента Джейкъб Зума, предава Reuters.\r\nВ южноафриканския парламент започнаха дебати за вот на недоверие срещу лидера на страната, чиято позиция е застрашена заради скандали.\r\n„Призовавам ви, нека да поставим хората на Южна Африка на първо място, и да гласуваме за премахването на Джейкъб Зума“, заяви Муси Маймане.\r\nЗаместник-председателят на управляващия „Африкански национален конгрес“ Дорис Длакуде заяви, че вотът срещу Зума, е равнозначен на заграбване на властта от опозицията.\r\nДжейкъб Зума, е президент на ЮАР от 2009-та година. Симеон Миланов", "date": "2017.08.08", "title": "Reuters: Парламентът на ЮАР започва дебат за вот на недоверие срещу президента Джейкъб Зума"}
{"url": "http://www.focus-news.net/news/2017/08/08/2423786/kurir-makedoniya-pet-hilyadi-evro-globa-za-institutsiite-koito-ne-zachitat-dvuezichieto-v-makedoniya.html", "text": "Македонското електронно издание „Курир“ публикува част от текста на проектозакона за употребата на езиците, който предвижда признаването на албанския за втори официален език в страната. Нарушенията на разпоредбите ще бъдат санкционирани с глоби в размер на почти пет средни заплати.\r\nСъгласно чл. 22 от проектозакона, който предстои да бъде утвърден, за институциите в Македония, които не зачитат наредбите на закона, е предвидена глоба в размер между четири и пет хиляди евро. Отговорното служебно лице на съответната институция ще бъде санкционирана с 30 % от определената глоба. Тереза Герова", "date": "2017.08.08", "title": "„Курир“ (Македония): Пет хиляди евро глоба за институциите, които не зачитат двуезичието в Македония"}
{"url": "http://www.focus-news.net/news/2017/08/08/2423787/andrey-angelov-odmvr-varna-krazhbite-na-avtomobili-v-regiona-sa-namaleli-pochti-dvoyno.html", "text": "Кражбите на автомобили във Варна са намалели почти двойно. Това заяви на пресконференция Андрей Ангелов, зам.-директор на Областна дирекция на МВР – Варна, предаде репортер на Радио „Фокус“ – Варна. През първото шестмесечие на миналата година са регистрирани 157 кражби, докато за същия период тази година броят на регистрираните кражби е 74. Сравнително ниска остава разкриваемостта на този вид престъпления, като тази година задържаните са 11. „По отношение на кражбите на автомобили бяхме предприели една доста силна превантивна мярка спрямо активния криминален контингент, който имаме. Извършихме реализации, при които бяха задържани лица, за които има данни, че на месец са крали поне по десет автомобила. Ежедневно се работи с активния криминален контингент, като се опитваме да минимализираме жертвите. През сезона се работи и по посока на гастрольорите“, посочи Андрей Ангелов.\r\nОтичайки регистрираните престъпления през първото шестмесечие на годината Андрей Ангелов отбеляза, че умишлените убийства са 3, като и трите са разкрити и има заведени досъдебни производства. От януари до края на юни има регистрирани 10 изнасилвания и заведени 8 досъдебни производства, като са разрити 5 от тях. По 3 случая работата продължава, по тях също има задържани лица и предстои повдигане на обвинение. Извършените грабежи за същия период са 73, при 71 за същото време на миналата година. Разкрити до момента са 26, като по голяма част от другите също има заподозрени и се работи по документиране на престъпната дейност. Въоръжените грабежи за периода са 8, като 4 са разкрити, допълни Андрей Ангелов. Постоянна величина остават джебчийските кражби, като тази година те са извършвани предимно от гастрольори.\r\nМарияна ВАЛЕНТИНОВА", "date": "2017.08.08", "title": "Андрей Ангелов, ОДМВР – Варна: Кражбите на автомобили в региона са намалели почти двойно"}
{"url": "http://www.focus-news.net/news/2017/08/08/2423788/anadolu-agency-vvs-na-turtsiya-s-vazdushen-udar-sreshtu-tseli-na-kyurdskata-rabotnicheska-partiyav-yugoiztochnata-chast-na-stranata.html", "text": "Военновъздушните сили на Турция удариха пет цели на „Кюрдската работническа партия“ в провинция Хакари, предава Anadolu Agency.\r\nВ изявление на Генералния щаб, се казва, че въздушният удар е започнал след получаването на информация според, която кюрдските бойци, са планирали нападение срещу военна база в региона.\r\nУнищожените цели, са били укрития и пещери, където са били складирани оръжия, екипировка и провизии.\r\nВ отделно изявление се казва, че убежища и оръжейни складове на ПКК, са унищожени след нападение срещу турските сили за сигурност в окръг Шемдинли.  Симеон Миланов", "date": "2017.08.08", "title": "Anadolu Agency: ВВС на Турция с въздушен удар срещу цели на „Кюрдската работническа партия“в югоизточната част на страната"}
{"url": "http://www.focus-news.net/news/2017/08/08/2423789/tass-dmitriy-medvedev-zayavi-che-rusiya-e-gotova-da-zashtitava-grazhdanite-si-kakto-prez-2008-godina-v-yuzhna-osetiya.html", "text": "Русия винаги, е готова да защитава гражданите си, както през 2008 година в Южна Осетия, предава ТАСС.\r\nТова заяви премиерът Дмитрий Медведев по случай деветата годишнина от войната с Грузия.\r\n„Откровено казано, до 8 август 2008 година за мен бе немислимо, че в 21 век някой може да стреля с „Градове“ (реактивна система за залпов огън, бел.ред) срещу спящи жени и деца. За съжаление днес има къде по-жестоки примери. Няма съмнение в едно, Русия винаги е готова да защити гражданите си“, заяви Медведев.\r\nТой подчерта, че нападението срещу Цхинвали и руските военни в Южна Осетия, е било „организирано и проведено от тогавашното грузинско ръководство, изключително цинично.“\r\n„Това варварство трябваше да се прекрати. И Русия проведе операция за принуждаване към мир“, заяви бившият руски президент Медведев. Симеон Миланов", "date": "2017.08.08", "title": "ТАСС: Дмитрий Медведев заяви, че Русия е готова да защитава гражданите си, както през 2008 година в Южна Осетия"}
{"url": "http://www.focus-news.net/news/2017/08/08/2423790/minka-salagyorova-zam-kmet-na-petrich-5-600-000-leva-sa-otpusnati-do-momenta-na-obshtinata-po-programata-za-energiyna-efektivnost.html", "text": "5 600 000 лева е общият размер на средствата, които до момента са отпуснати на Община Петрич по Националната програма за енергийна ефективност на многофамилни жилищни сгради. Това каза за Радио „Фокус“ – Пирин Минка Салагьорова, заместник-кмет по строителството към Община Петрич. Тя обясни, че след като са били санирани първите два блока в Петрич, хубавият им външен вид е предизвикал вълна от желаещи да направят сдружения и на практика в момента по-голямата част от блоковете в кварталите са кандидати по програмата. „Извън тези, които кандидатстват и за които вече има одобрена и започнала реализация по проектите, които са 9, има 10 други сдружения, които са с готова документация. Извън тях в момента около 15 сдружения са в процес на обработка“, посочи Салагьорова. Заместник-кметът отбеляза, че тези 10 сдружения, които вече са създадени, са с общо 520 домакинства.\r\nНатали СТЕФАНОВА", "date": "2017.08.08", "title": "Минка Салагьорова, зам.-кмет на Петрич: 5 600 000 лева са отпуснати до момента на Общината по програмата за енергийна ефективност"}
{"url": "http://www.focus-news.net/news/2017/08/08/2423791/risto-nikovski-makedonski-diplomat-dvuezichnostta-oznachava-federalizatsiya-na-makedoniya.html", "text": "Законопроектът за използването на албанския език, който правителството прие и в близко време трябва да влезе в дневния ред на парламентарна дискусия, е извън рамките на Охридското споразумение и означава федерализация на Македония. Това смята македонският дипломат Ристо Никовски, пише електронното издание  Ристо Никовски.\r\n„Същината е ясна: със закона за двуезичността албанците не изискват никакви допълнителни човешки или граждански права, а трета албанска държава. Това е федерализация на Македония, проект, по който те упорито работят и който ще им отвори и пътя за отцепване с политически средства. Безпрецедентен измама е, че двуезичността е част от Охридското рамково споразумение, на което се позовават сега всички, които манипулират държавата. Въвеждането на двуезичие в Македония неизбежно ще означава край и на нейния македонски характер“, смята Никовски.\r\nИ професор Биляна Ванковска смята, че Законът за използването на езиците е извън от Охридското рамково споразумение.\r\n„Тук няма подобряване на състоянието на другите езици, да не се лъжем - това може да го каже само премиер, който иска разумните граждани да мислят с неговата оптимистично-положителна глава. Препоръките на Венецианската комисия не са задължителни, а най-често се дават с Езопов език, особено когато материята е специфична за страната, за която се дават, така че се оставя свобода на местните законодатели да намерят решение, подходящи за общество“, пише Ванковска в социалната мрежа „Фейсбук“.\r\nНиковски смята, че всичко това е опит албанското малцинство политически да се изравни с македонското мнозинство.\r\n„Планът, според който чрез увеличена раждаемостта след време албанците ще станат най-многобройни в държавата и напълно ще я поемат, вече не е реалистичен. Раждаемостта намалява и сега те са под 20 %. Затова не позволяват преброяване“, коментира дипломатът.\r\nОт обявяването на независимостта в Македония са провеждани три преброявания на населението, последният от които  - през 2002 г. През 2011 г. имаше опит за подобна инициатива, но тя се провали. \r\nНаскоро генералният секретар на правителството Драги Рашковски потвърди, че преброяването на населението е част от програмата на новото правителство, но подчерта, че за това са необходими време и ресурси.\r\nИ посланието на Европейската статистическа служба – Евростат, е, че Република Македония вече пет години закъснява с провеждането на преброяването.Тереза Герова", "date": "2017.08.08", "title": "Ристо Никовски, македонски дипломат: Двуезичността означава федерализация на Македония"}
{"url": "http://www.focus-news.net/news/2017/08/08/2423792/sport-ivet-lalova-i-radoslava-mavrodieva-shte-predstavyat-balgariya-na-svetovnoto-po-leka-atletika-v-london.html", "text": "Ивет Лалова-Колио и Радослава Мавродиева ще представят България във вечерната сесия от петия ден на Световното по лека атлетика, което ще се проведе в Лондон. Ивет Лалова ще започне в сериите на 200 метра. Радослава Мавродиева ще се бори да преодолее квалификацията и да попадне във финала в сектора за тласкане на гюле. Мавродиева е  14-та по ред от 16 атлетки в група „А“ за тласкане на гюле", "date": "2017.08.08", "title": "Спорт: Ивет Лалова и Радослава Мавродиева ще представят България на Световното по лека атлетика в Лондон"}
{"url": "http://www.focus-news.net/news/2017/08/08/2423793/api-shofyorite-da-se-dvizhat-s-povisheno-vnimanie-po-avtomagistrala-struma-sled-paten-vazel-boboshevo-v-posoka-blagoevgrad-poradi-zadimyavane-ot-pozhar.html", "text": "Шофьорите трябва да се движат с повишено внимание по автомагистрала \"Струма\", след пътен възел \"Бобошево\" в посока Благоевград, поради задимяване от пожар в близост до магистралата. Това съобщиха от пресцентъра на Агенция \"Пътна инфраструктура\" (АПИ). Трафикът се регулира от служители на \"Пътна полиция\".", "date": "2017.08.08", "title": "АПИ: Шофьорите да се движат с повишено внимание по автомагистрала \"Струма\", след пътен възел \"Бобошево\" в посока Благоевград, поради задимяване от пожар"}
{"url": "http://www.focus-news.net/news/2017/08/08/2423794/mkd-makedoniya-na-sreshtata-s-dimitar-glavchev-talat-dzhaferi-zayavi-che-dogovorat-za-dobrosasedstvo-otvarya-nova-stranitsa-v-balgaro-makedonskite-otnosheniya.html", "text": "Председателят на македонския парламент Талат Джафери заяви, че е дошъл моментът за отваряне на нова страница в отношенията между България и Македония, предава „МКД“ .\r\nМакедонският политик заяви това на срещата си с председателя на българския парламент Димитър Главчев, който е на кратко работно посещение в Македония.\r\nДжафери поздрави отличното сътрудничество между председателите и депутатите на двата парламента, и изрази очакването си, че то ще бъде по-интензивно в бъдеще, особено на светлината на подписания Договор за добросъседство.\r\nПредседателят на българския парламент Димитър Главчев каза, че с подписването на Договора за добросъседство, започва нова история в българо-македонските отношения. Той изрази уверението, че българското Народно събрание ще ратифицира повторно договора, както и ще подкрепи демократичните процеси в Македония. Симеон Миланов", "date": "2017.08.08", "title": "МКД (Македония): На срещата с Димитър Главчев, Талат Джафери заяви, че Договорът за добросъседство отваря нова страница в българо-македонските отношения"}
{"url": "http://www.focus-news.net/news/2017/08/08/2423795/stara-zagora-okrazhnata-prokuratura-privleche-kato-obvinyaemi-dvama-dushi-za-razprostranenie-na-narkotitsi.html", "text": "Окръжна прокуратура – Стара Загора привлече като обвиняеми двама души за разпространение на наркотични вещества. Това съобщиха от пресцентъра на Апелативна прокуратура-Пловдив. В Първо Районно управление на МВР-Стара Загора е получен сигнал за това, че Тодор Ч., на 27 г.,  в автомобила си и в жилището, което обитава, държи и разпространява наркотични вещества. На 3 август 2017 г. е било извършено претърсване и изземване в автомобила, управляван от Тодор Ч. , както и в жилище в Стара Загора, обитавано от него и от Николай Й., на 25 г. Иззети са били наркотични вещества – амфетамини и марихуана, 2 броя електронни везни и сумата от 5 124 лв. и 20 британски паунда.  \r\nВ Окръжна прокуратура-Стара Загора е образувано досъдебно производство, по което Тодор Ч. и Николай Й. са привлечени като  обвиняеми за това, че на 3 август 2017 год. в Стара Загора, в съучастие помежду си, без надлежно разрешително държали наркотични вещества с цел разпространение, а именно марихуана на стойност 3 071 лева. и 102 грама амфетамини на стойност 3 065 лева. По делото са назначени експертизи на иззетите веществени доказателства. Предстои изготвяне на заключенията на назначените експертизи и разпити на свидетели.", "date": "2017.08.08", "title": "Стара Загора: Окръжната прокуратура привлече като обвиняеми двама души за разпространение на наркотици"}
{"url": "http://www.focus-news.net/news/2017/08/08/2423796/reuters-sasht-othvarliha-obvineniyata-che-sa-bombardirali-irakski-shiiti-blizo-do-siriyskata-granitsa.html", "text": "Водената от САЩ коалиция, която се бие срещу „Ислямска държава“ заяви, че не е отговорна за нападението близо до иракско-сирийската граница, при което загинаха десетки членове на една от шиитските милиции в Ирак, предава Reuters.\r\nПри нападението загинаха и няколко представители на Революционната гвардия на Иран.\r\nГоворител на групата „Катайб Сайд ал Шухада“, която има подкрепата на Иран заяви, че 36 от бойците й, са убити, а 75 други ранени при нападение на коалицията.\r\n„Американската армия е отговорна за това действие“, казаха от шиитската група в официално изявление.\r\nСпоред САЩ тези твърдения, са „неточни“. \r\n„Ислямска държава“ от своя страна, циркулира изявление, в което поема отговорност за нападението срещу шиитските бойци.\r\nПревод и редакция: Симеон Миланов", "date": "2017.08.08", "title": "Reuters: САЩ отхвърлиха обвиненията, че са бомбардирали иракски шиити близо до сирийската граница"}
{"url": "http://www.focus-news.net/news/2017/08/08/2423797/kyustendil-suhi-trevi-i-hrasti-goryat-v-rayona-na-paten-vazel-boboshevo-na-avtomagistrala-struma.html", "text": "Заради пожар в сухи треви и храсти се е образувало задимяване около пътен възел „Бобошево” на автомагистрала „Струма”. Това съобщиха за Радио „Фокус” – Кюстендил от Областната дирекция на МВР – Кюстендил. Задимен е участък от пътен възел „Бобошево“ до тунела при село Бараково. Пожарът се гаси от противопожарни екипи и доброволци. От Областната дирекция на МВР призовават водачите да пътуват с повишено внимание поради намалената видимост.\r\nВенцеслав ИЛЧЕВ", "date": "2017.08.08", "title": "Кюстендил: Сухи треви и храсти горят в района на пътен възел „Бобошево” на автомагистрала „Струма”"}
{"url": "http://www.focus-news.net/news/2017/08/08/2423798/plovdiv-60-godishna-zhena-ot-saedinenie-e-nastanena-v-bolnitsa-sled-vzriv-na-gazova-butilka.html", "text": "60-годишна жена от Съединение е настанена в болница след взрив на газова бутилка. Това съобщи за Радио „Фокус” Пловдив инспектор Цвятко Дешев, говорител на пожарната в Пловдив. Жената е направила опит да смени празна газова бутилка с пълна. Инцидентът е станал около 12 часа днес. Недобре поставения винтил е изпуснал газ, а при подаване на искра бутилката се е възпламенила. Избити са и прозорците на къщата. На място са били изпратени екипи на пожарната, които са гасили огън в съседната постройка. Пожарът е загасен.\r\nЦветана ТОНЧЕВА", "date": "2017.08.08", "title": "Пловдив: 60-годишна жена от Съединение е настанена в болница след взрив на газова бутилка"}
{"url": "http://www.focus-news.net/news/2017/08/08/2423799/stara-zagora-yubileen-vestnik-140-godini-shipchenska-epopeya-shte-bade-predstaven-v-kazanlak.html", "text": "Юбилеен вестник „140 години Шипченска епопея“ с илюстративен материал, факсимилета от документи и  обзор на събитията ще бъде представен от 18.00 часа на 9 август в Художествената галерия в Казанлък, каза за Радио „Фокус“  Чавдар Ангелов , директор на Национален парк-музей (НПМ) „Шипка – Бузлуджа“. Той поясни, че изданието е част от програмата на музея за 2017 година. Вестникът е съвместно издание на НПМ „Шипка – Бузлуджа“ и  Военно-исторически архив – Велико Търново. За първи път официално са публикувани материали свързани с руската армия, които се съхраняват в Архива. Обемът на вестника е 16 страници, като на тях са поместени снимков материал и информация, които обхващат хода и най-важните моменти от Руско-турската война.  Автор на уводната статия е проф. Петко Петков. Вестникът е в тираж 2 000 броя и ще се разпространява безплатно по време на кулминацията на тържествата на 26 август, събота, на връх Шипка.\r\nСлавяна ГАЙДАРОВА", "date": "2017.08.08", "title": "Стара Загора: Юбилеен вестник „140 години Шипченска епопея“ ще бъде представен в Казанлък"}
{"url": "http://www.focus-news.net/news/2017/08/08/2423800/plovdiv-s-opasnost-za-zhivota-e-zhenata-ot-saedinenie-koyato-postrada-pri-vzriv-na-gazova-butilka.html", "text": "С опасност за живота е 60-годишната жена от Съединение, която пострада при взрив на газова бутилка. Това съобщиха за Радио „Фокус” – Пловдив от пресцентъра на УМБАЛ „Свети Георги” в Пловдив. Жената е била настанена в Клиниката по изгаряния със 70% – 75 % дълбоки изгряния, 35% от които в областта на гърба и седалището, които са с трета степен. Пострадалата е на апаратна вентилация. Правят се вливания, включително и на плазма.\r\nЦветана ТОНЧЕВА", "date": "2017.08.08", "title": "Пловдив: С опасност за живота е жената от Съединение, която пострада при взрив на газова бутилка"}
{"url": "http://www.focus-news.net/news/2017/08/08/2423801/sport-vladimir-dubov-i-mihail-ganev-sa-chast-ot-balgarskiya-sastav-za-svetovnoto-po-borba-v-parizh.html", "text": "Владимир Дубов и Михаил Ганев ще са част от българския състав на Световното по борба, което стартира в Париж от 21 август. Владимир Дубов ще излезе в категорията до 57 кг, а в категорията до 86 килограма Михаил Ганев. България няма да има състезатели в тежките категории до 97 и 125 килограма. Заради травма, световният и европейски шампион от 2013-та Иво Ангелов, ще пропусне първенството.", "date": "2017.08.08", "title": "Спорт: Владимир Дубов и Михаил Ганев са част от българския състав за Световното по борба в Париж"}
{"url": "http://www.focus-news.net/news/2017/08/08/2423802/balgariya-er-poletat-ot-madrid-do-sofiya-v-sabota-e-zakasnyal-s-55-minuti-a-ne-s-okolo-3-chasa-kakto-se-tvardi-v-publikuvaniya-razkaz-na-sayta-na-simeon-sakskoburggotski.html", "text": "Полетът от Мадрид до София в събота е закъснял с 55 минути по независещи от авиокомпанията причини, а не както се твърди в  на анонимния пътник, на който се позовават от канцеларията на Симеон  Сакскобургготски. Това съобщиха от пресцентъра на „България ер“. Агенция „Фокус“ публикува позицията на авиокомпанията без редакторска намеса:.", "date": "2017.08.08", "title": "„България ер“: Полетът от Мадрид до София в събота е закъснял с 55 минути, а не с около 3 часа, както се твърди в публикувания разказ на сайта на Симеон Сакскобургготски"}
{"url": "http://www.focus-news.net/news/2017/08/08/2423803/afp-zemetresenie-s-magnitud-6-5-po-rihter-v-kitayskata-provintsiya-sachuan.html", "text": "Земетресение с магнитуд 6,5 по скалата на Рихтер удари югозападните части на Китай, предава AFP, позовавайки се на Американското геологическо дружество.\r\nЗеметресението се е случило в 9:20 местно време, в провинция Съчуан, близо до мястото, където през 2008-ма година друг земен трус с магнитуд 8,0 доведе до смъртта на 87 хиляди души.\r\nЕпицентърът на земетресението, е на 284 километра на север от провинциалната столица Чънду. \r\nВсе още няма информация за щетите и жертвите. Симеон Миланов", "date": "2017.08.08", "title": "AFP: Земетресение с магнитуд 6, 5 по Рихтер в китайската провинция Съчуан"}
{"url": "http://www.focus-news.net/news/2017/08/08/2423804/kyustendil-pogasen-e-pozharat-v-blizost-do-paten-vazel-boboshevo-na-magistrala-struma-vidimostta-se-normalizira.html", "text": "Пожарът в близост до пътен възел „Бобошево” на автомагистрала „Струма” е погасен, видимостта се е нормализирала. Това съобщиха за Радио „Фокус” – Кюстендил от Областна дирекция на МВР – Кюстендил. Горели са сухи треви и храсти, няма нанесени материални щети. Движението в района се осъществява нормално, видимостта е добра.\r\nВенцеслав ИЛЧЕВ", "date": "2017.08.08", "title": "Кюстендил: Погасен е пожарът в близост до пътен възел „Бобошево” на магистрала „Струма”, видимостта се нормализира"}
{"url": "http://www.focus-news.net/news/2017/08/08/2423805/reuters-upravlyavashtata-koalitsiya-v-slovakiya-shte-prodalzhi-da-sashtestvuva-i-upravlyava.html", "text": "Лидерите на трите партии в словашкото правителство ще се опитат да превъзмогнат спора, който бе предизвикан от по-малък коалиционен партньор, предава Reuters.\r\n„Словашката национална партия“ изненада партньорите си от лявоцентристката „Смер“ на премиера Робърт Фицо и партията на етническите унгарци „Мост-Хид“, като обяви, че се изтегля от коалиционното споразумение. Словашките националисти призоваха за ново споразумение, което да отразява реалностите на силния икономически растеж.\r\nСпорът не значи, че правителството ще падне.\r\n„На днешните разговори, които бяха откровени, бе заявено, че няма алтернатива на управляващата коалиция“, заяви председателят на „Мост-Хид“ Бела Бугар. Симеон Миланов", "date": "2017.08.08", "title": "Reuters: Управляващата коалиция в Словакия ще продължи да съществува и управлява"}
{"url": "http://www.focus-news.net/news/2017/08/08/2423806/kitayskiyat-poslanik-u-nas-npr-dzhan-haydzhou-balgariya-e-izvestna-na-kitayskite-turisti-no-e-neobhodima-po-golyama-reklama-za-zabelezhitelnostite-i-destinatsii-y.html", "text": "Туризмът е сред сферите с най-сериозен потенциал за развитие на по-нататъшното сътрудничество между Китай и България, заяви на пресконференция в Шумен извънредният и пълномощен посланик на Китай Н.Пр. Джан Хайджоу, предаде репортер на Радио „Фокус“ - Шумен. През миналата година около 120 милиона китайски граждани са били в чужбина, от тях около 10 милиона са посетили Европа, а само 20 000 души са посетили България, като страната ни е била първа дестинация за едва 2 000 от тях. Н.Пр. Джан Хайджоу заяви, че България е известна на китайските туристи, но е необходима по-голяма реклама за забележителностите и интересните дестинации в страната. \r\nСпоред посланика е необходимо интензивно сътрудничество между туроператорите, както и атрактивни и иновативни туристически продукти, които да привлекат китайските туристи. „За засилване на сътрудничеството в областта на туризма е необходим и стимул от правителствата на двете страни, улеснения по отношение на визовия режим, както и директни полети между Китай и България“, каза Н.Пр. Джан Хайджоу. \r\nИвелина ИВАНОВА", "date": "2017.08.08", "title": "Китайският посланик у нас Н.Пр. Джан Хайджоу: България е известна на китайските туристи, но е необходима по-голяма реклама за забележителностите и дестинации й"}
{"url": "http://www.focus-news.net/news/2017/08/08/2423807/blagoevgrad-dva-avtomobila-sa-se-udarili-na-glaven-pat-e-79-v-rayona-na-simitli-nyama-postradali.html", "text": "Два леки автомобила са катастрофирали на главен път Е-79 в района на Симитли, в посока Кулата. Това съобщи за Радио „Фокус“ - Пирин дежурният служител в Областно пътно управление - Благоевград. Инцидентът е станал около 15.00 часа днес. Няма пострадали, щетите са само материални.\r\nНатали СТЕФАНОВА", "date": "2017.08.08", "title": "Благоевград: Два автомобила са се ударили на главен път Е-79 в района на Симитли, няма пострадали"}
{"url": "http://www.focus-news.net/news/2017/08/08/2423808/emil-georgiev-ekoglasnost-utre-vnasyame-v-prezidentstvoto-pismo-che-podkrepyame-zakona-za-opazvane-na-okolnata-sreda-i-dopalneniyata-ot-27-yuli.html", "text": "Утре внасяме в Президентството с копие до председателя на Народното събрание, до министър-председателя на страната, до министъра на околната среда и до всички средства за масова комуникация, писмо че подкрепяме Закона за опазване на околната среда и допълненията от 27 юли. Това каза за Агенция „Фокус“ председателят на ПК „Екогласност“ Емил Георгиев.\r\n„Категоричното ни мнение е, че президентът не трябва да налага мораториум върху този закон, защото той наистина създава предпоставки да бъде потърсена отговорност от всички онези, които досега използваха околната среда за оръжие на висши интереси. Със закона се спират действията, които се извършваха в тази общественост“, категоричен е той.\r\nГеоргиев съобщи още, че в четвъртък ще даде специална пресконференция за случващото се в района на Кресненското дефиле заедно с екип от неправителствени организации и хора, които наистина милеят за опазването на околната среда. „Ще взема отношение по всички доноси, които са писани, защото Европейският съд се произнесе след доноса на кръга „Зелените“, при положение, че тези земи още не бяха включени в „Натура 2000“. Повтарям, че това са доноси и поемам отговорност за думите, които казвам“, категоричен е той. Пресконференцията ще се проведе в БТА от 11.00 часа.„Фокус“ припомня: Държавният глава Румен Радев върна за ново обсъждане в Народното събрание разпоредбите от закона, с които се премахва втората съдебна инстанция при обжалване на административни актове във връзка с околната среда и биологичното разнообразие.\r\nЦветилена СИМЕОНОВА", "date": "2017.08.08", "title": "Емил Георгиев, „Екогласност“: Утре внасяме в Президентството писмо, че подкрепяме Закона за опазване на околната среда и допълненията от 27 юли"}
{"url": "http://www.focus-news.net/news/2017/08/08/2423809/zhivko-todorov-kmeta-na-stara-zagora-obshtinata-e-spazila-striktno-dogovora-s-izpalnitelya-na-proekta-za-kv-zheleznik.html", "text": "На пресконференция днес кметът на Стара Загора Живко Тодоров разясни пред журналисти несъгласието си с решението на Върховния касационен съд, с което Община Стара Загора е осъдена да заплати на частна строителна фирма над 3,4 млн. лв. по изпълнението на европейски проект за облагородяване на инфраструктурата в най-големия старозагорски квартал „Железник“. Това съобщиха от пресцентъра на Община Стара Загора. Според Тодоров, слабост на сключения от администрацията на предишния кмет проф. Светлин Танчев договор, е предвиденият срок за извършване на ремонтните дейности – 18 календарни дни. В този срок трябваше да бъдат ремонтирани близо 8 км улици в квартала. По думите на Тодоров, този срок е нереален.\r\nДо завеждане на делото Община Стара Загора е платила на ищците 1 385 693 лв., които са за реално свършената до този срок работа, но отказва да заплати останалите 3.740 млн. лв., за дейности актувани след този срок. Датата на исковата молба на „Пътстрой“ ООД и „Интегрирани пътни системи“ АД, като съдружници в ДЗЗД „Железник СЗ-2011», заведена в старозагорския Окръжен съд е 12.10.2012 г. Решението на съда е от 14.09.2015 г.\r\nТодоров цитира чл. 13 от сключения между изпълнителя и администрацията договор, който предвижда всички разходи, направени след фиксирания краен срок в договора - 30.04. 2102 г., да бъдат за сметка на изпълнителя.\r\nСпазили сме стриктно клаузите на договора, а той забранява да се заплаща всичко останало\"\", обясни кметът. Той припомни, че старозагорският Окръжен съд се произнесе в полза на Oбщината, но на следващата инстанция – Пловдивският апелативен съд приема, че във въпросния чл. 13 не се съдържа забрана за извършване на плащането за извършени дейности след неспазения срок.\r\nПрез август 2016 г. частен съдебен изпълнител запорира сметките на Община Стара Загора, след което 3. 803 млн. лв. са внесени като гаранция за обжалване на съдебното решение пред ВКС. Върховният касационен съд в свое решение от 09.05. т.г. определя, че не е допустимо да се разглежда наново делото и Общината е осъдена да плати на частната компания още 5.554 млн. лева, главници, лихви и разноски по делото освен вече платените за дейностите до датата по договор, плюс разноските по делото. Решението е на трета инстанция и не може да се обжалва.\r\nЧастен съдебен изпълнител запорира вземането на „Пътстрой“ ООД до размера на 4.886 млн. лв., тъй като въпросното дружество дължи пари на КТБ и на НАП и Община Стара Загора ги превежда по сметката на ЧСИ.\r\n\"Интересното в случая е, че само седмица след като завежда делото в старозагорския Окръжен съд, на 19.10.2012 г., ДЗЗД „Железник СЗ-2011” е сключило цесия с друга фирма, на която е прехвърлило вземанията си от Община Стара Загора, за което Общината не е уведомена по съответния ред. Друг частен съдебен изпълнител блокира средствата, с които е гарантирано вземането пред ВКС - 3,803 млн. лева. За да се спре това изпълнително дело, Общината внася 461 000 лева гаранция в Софийски градски съд. Или общо над 9 млн. лв. общински пари са блокирани.\r\nНе съм съгласен с това. Излиза, че договорът между възложителя и изпълнителя е само формален, а всеки може да го измени след това. Считам, че ние сме спазили стриктно договора. Излиза, че частният интерес в днешно време е по-силен от обществения и общинския. Ще се разплатим, но смятам, че това не е правилно\", коментира Живко Тодоров. По думите му Общината няма проблеми с други проекти и е в състояние да обслужва текущите си задължения.", "date": "2017.08.08", "title": "Живко Тодоров, кмета на Стара Загора: Общината е спазила стриктно договора с изпълнителя на проекта за кв. “Железник“"}
{"url": "http://www.focus-news.net/news/2017/08/08/2423810/slavka-chakarova-kmet-na-chepelare-osigureni-sa-sredstvata-za-izgrazhdaneto-na-nov-vodoem-i-za-vik-remontite-v-selo-progled.html", "text": "Осигурени са средствата за изграждането на нов водоем и ВиК ремонтите в село Проглед. Това каза за Радио „Фокус“ – Смолян Славка Чакърова, кмет на Община Чепеларе. Тя обясни, че тази зима проблемът с водоподаването там е бил най-сериозен. Изворът е пресъхнал и цяла зима с водоноски там е доставяна вода. По думите й, след като са провели многократни срещи с представители от ВиК са стигнали до решението, че трябва да се рехабилитира една част от довеждащия водопровод от водоемите и да се изгради един нов по-голям водоем. „В тази връзка ние поискахме инвестиционен кредит от Общинска банка. Договорът ни е подписан на 30 юни, но за съжаление юли и август са отпускарски месеци и до сега не успяхме да проведем окончателната среща. Водили сме разговори с ВиК и трябва да направим СМР-тата, за да можем да направим задание за обществена поръчка и до края на август да пуснем обществената поръчка“, каза Чакърова. Тя се надява поне до края на годината водоемът да бъде изграден.\r\nДаниела БОЙКОВА", "date": "2017.08.08", "title": "Славка Чакърова, кмет на Чепеларе: Осигурени са средствата за изграждането на нов водоем и за ВиК ремонтите в село Проглед"}
{"url": "http://www.focus-news.net/news/2017/08/08/2423811/tass-rusiya-shte-garantira-bezopasnostta-i-nezavisimostta-na-nepriznatata-republika-abhaziya.html", "text": "Русия има намерение да гарантира безопасността и независимостта на непризнатата Република Абхазия, предава ТАСС.\r\n„Най-важното е това, че имаме особени отношения с Абхазия. Ние надеждно гарантираме безопасността, независимостта и самостоятелността на Абхазия. Уверен съм, че това ще продължи и в бъдеще“, заяви руският президент Владимир Путин на среща с президента на непризнатата република Раулем Хаджимбой.\r\nВладимир Путин отбеляза, че е много важно да се намери оптимален път за развитие на икономиката на Абхазия, с цел създаването на нови работни места.\r\nАгенция „Фокус“ припомня, че Абхазия е регион, който заедно с Южна Осетия се отцепи от Грузия. Русия, Никарагуа, Венецуела и Науру, са единствените държави, които признават Република Абхазия. Симеон Миланов", "date": "2017.08.08", "title": "ТАСС: Русия ще гарантира „безопасността и независимостта“ на непризнатата Република Абхазия"}
{"url": "http://www.focus-news.net/news/2017/08/08/2423812/vitsepremierat-ekaterina-zaharieva-shte-prieme-darzhavniya-ministar-na-vanshnite-raboti-na-darzhavata-katar-sultan-bin-saad-al-mureyhi-v-sofiya.html", "text": "Заместник министър-председателят по правосъдната реформа и министър на външните работи Екатерина Захариева ще приеме на 9 август 2017 г. държавния министър на външните работи на Държавата Катар Султан Бин Саад Ал-Мурейхи, който ще бъде на работно посещение в София в рамките на обиколка на Балканите. Това съобщиха от пресцентъра на Министерство на външните работи. \r\nСултан Бин Саад Ал-Мурейхи е сред най-изявените представители на катарската дипломатическа служба и е вторият човек по старшинство във външното министерство на Катар. Бил е част от кабинета на престолонаследника. Последователно е посланик в Рим и Атина, а след завръщането си в Катар е назначен за държавен министър на външните работи от 2016 г. \r\nВъв фокуса на срещата на министър Захариева и държавния министър Ал-Мурейхи ще бъдат двустранните отношения, развитието на политическия диалог с партньорите от Съвета за сътрудничество в Залива, икономическото сътрудничество и развитие, както и предизвикателствата в сферата на сигурността, борбата с тероризма и енергийната сигурност. \r\nВ Доха, където все още няма постоянна делегация на Европейския съюз и няма посолство на Естония, България представлява ЕС от 1 юли.", "date": "2017.08.08", "title": "Вицепремиерът Екатерина Захариева ще приеме държавния министър на външните работи на Държавата Катар Султан Бин Саад Ал-Мурейхи в София"}
{"url": "http://www.focus-news.net/news/2017/08/08/2423813/blagoevgrad-zhena-e-postradala-v-dobrinishte-sled-kato-gram-razrushi-kashtata-.html", "text": "Гръм разруши къща в Добринище, пострадала е жена. Това съобщи за Радио „Фокус“ - Пирин инж. Георги Пармаков, началник на Регионална дирекция „Пожарна безопасност и защита на населението“ - Благоевград. Няма данни какво е състоянието на пострадалата. Природното явление е предизвикало пожар, който вече е потушен.\r\nНатали СТЕФАНОВА", "date": "2017.08.08", "title": "Благоевград: Жена е пострадала в Добринище, след като гръм разруши къщата ѝ"}
{"url": "http://www.focus-news.net/news/2017/08/08/2423814/aktsenti-v-sutreshniya-blok-dobro-utro-balgariya-na-radio-fokus-na-9-avgust.html", "text": "В разгара на летния сезон, увеличават ли се сигналите в сферата на туризма, подавани към Комисията за защита на потребителите (КЗП)? Кои са най-честите нарушения и постигнаха ли търсения ефект разкритите приемни на контролния орган по морето? Отговорите на тези и още въпроси ще потърсим от председателя на КЗП Димитър Маргаритов. \r\nПродължаваме темата с казуса „Калиакра“. В Министерски съвет се проведе среща между всички заинтересовани страни. Намери ли се решение на проблема и къде трябва да се търси вината? Очаквайте коментира на бившия министър на околната среда и водите Нона Караджова пред репортера на Агенция „Фокус“ Деница Китанова. \r\nЩе разговаряме и с кмета на Сливен Стефан Радев, който ще ни разкаже повече за благоустройствените проекти на Общината. На какъв етап са вече започналите и какви предстоят да бъдат реализирани? Повече в минутите на предаването. \r\nСлед 09.00 часа ще се насочим към съседна Македония и по специално - град Струмица, където се провежда Струмица „Open fest“. За събитието и участниците в него ще ни разкаже кметът на македонския град Коста Костадинов. \r\nВ Художествената галерия в Казанлък беше открита изложба „140 години Шипченска епопея“. Повече за експозицията - от кореспондента ни Славяна Гайдарова. \r\nМарияна Валентинова от Радио „Фокус“-Варна ще ни представи варненския аквариум и морските обитатели, които посетителите могат да видят там. Тези и още теми в „Добро утро, България“ по Радио „Фокус“ от 06.00 до 10.00 с водещ Виктория Месробович.", "date": "2017.08.08", "title": "Акценти в сутрешния блок „Добро утро, България“ на Радио „Фокус“ на 9 август"}
{"url": "http://www.focus-news.net/news/2017/08/08/2423815/pregled-na-mezhdunarodnite-novini-do-18-chasa-agentsiya-fokus.html", "text": "Председателят на македонския парламент Талат Джафери заяви, че е дошъл моментът за отваряне на нова страница в отношенията между България и Македония.\r\nМакедонският политик заяви това на срещата си с председателя на българския парламент Димитър Главчев, който е на кратко работно посещение в Македония.\r\nДжафери поздрави отличното сътрудничество между председателите и депутатите на двата парламента, и изрази очакването си, че то ще бъде по-интензивно в бъдеще, особено на светлината на подписания Договор за добросъседство.\r\nПредседателят на българския парламент Димитър Главчев каза, че с подписването на Договора за добросъседство, започва нова история в българо-македонските отношения. Той изрази уверението, че българското Народно събрание ще ратифицира повторно договора, както и ще подкрепи демократичните процеси в Македония.\r\n*** Президентът на Република Сръбска Милорад Додик предупреди, че сръбската национална общност във всички републики от бивша Югославия, с изключение на Сърбия, е в почти катастрофално положение. Додик подчерта, че като народ сърбите са претърпели много през миналия век и заслужават проект за национално обединение, което е напълно разумно, логично и справедливо в политическия смисъл на думата.\r\n„Сърбите трябва да се обединят около нашите двете държави и постепенно да се превърнат в едно – в националния смисъл на думата“, заяви Додик, отблязвайки, че сърбите имат съвсем естествено желание да бъдат част от една нация-държава. Президентът на Република Сръбска изрази увереност, че това тяхно желание ще се сбъдне през този век. \r\n„Щом една Германия не можа да преодолее раздялата и съществуването на две държави и една нация, това със сигурност е знак за сърбите, че през този век може да работят за националния проект на обединението, което е разумно, логично и политически справедливо“, категоричен бе Додик.\r\n*** Спорът за правото на посещения на германските войници в Турция от депутати от Бундестага натоварва отношенията между Берлин и Анкара в продължение на месеци. След седмици в очакване, Турция най-накрая разреши на германска делегация да посети военнослужещите на Бундесвера в натовската военновъздушна база в Коня. Визитата е насрочена за 8 септември. \r\nНАТО обяви, че Германия и Турция са се договорили за датата с посредничеството на генералния секретар Йенс Столтенберг. Федералният външен министър Зигмар Габриел (ГСДП) обяви в същото време, че Комисията по отбрана на Бундестага е получила в писмо  разрешение за пътуването\r\n„Това е важна стъпка, за да бъде ясно, че правото на посещение е от съществено значение в НАТО\", заяво председателят на Комисията по отбрана Волфганг Хаймлих.  \r\nГерманските войници, дислоцирани в базата в Коня, подпомагат усилията за борба срещу близкоизточната радикална групировка „Ислямска държава“ чрез разузнавателни полети със самолетите АУАКС. Делегацията от седем депутати от всички политически партии в Бундестага ще се ръководи от заместника на генералния секретар на НАТО Роуз Готемолър.\r\n*** Турция започна да изгражда стена по границата си с Иран, подобна на „стената за сигурност” по протежение на границата със Сирия. Валията на източната провинция Агръ посети граничната бразда за да се запознае на място със строителните работи. Там продължават дейностите по поставянето на „подвижни”  бетонни блокове широки 2 метра, високи 3 метра и с тежина по 7 тона всеки един от тях. След това валията посети командването на 4-ти граничен батальон, в зоната на който се извършва монтирането на „подвижната” стена. Агенция „Фокус” припомня:\r\nНа 15 май т.г. говорителят на иранското МВнР Бехрам Касъми заяви също, че Техеран няма нищо против стена по границата с Турция и посреща положително всякакви мерки от Анкара за повишаване на граничната сигурност. Уточнението му беше, че стената няма да бъде на самата гранична бразда, а в дълбочина на турска територия.\r\n*** Какво ще съдържа Законът за употребата на официалните езици в Македония? Как ще се произнесе Венецианската комисия за двуезичните банкноти и ценни книжа, както и за надписите върху полицейските и военните униформи? Ще се прилага ли албанският език върху цялата територия на страната? Това са част от въпросите, които вълнуват македонските медии и общество преди внасянето на закона за езиците в парламента. \r\nПроектозаконът не включва двуезичните банкноти и ценни книжа, както и за надписите върху полицейските и военните униформи, тъй като предстои да се изчака решението на Венецианската комисия и едва след полученото тълкувание то ще бъдат вградено в основния законов текст.\r\nЗа сметка на това, според предложението, официален служебен език е македонският, както и езикът който говорят най-малко 20 % от гражданите на страната, т.е. албанският.\r\nАлбанският език ще бъде официален и във всички органи на държавната власт, в централните и публични институции, агенции, дирекции и комисии, както и в органите на местната власт.\r\nПредседателят на парламента, ако е етнически албанец, както е в случая с Талат Джафери, има право да води пленарно заседание и на албански език.\r\nЛичните документи и тези за правоспособност при управление на пътни превозни средства ще се издават на официалния език, който говори съответния гражданин.\r\nАлбанският език се приема за употреба в съда, прокуратурата, както и в останалите органи и институции, като за разлика от досегашната практика, с албански ще могат да си служат съдиите и прокурорите.\r\nНезависимо от решението на Венецианската комисия в общините, в които албанците са над 20 % от населението надписите на униформите на полицията, пожарната и медицинските служби ще бъдат и на албански език.\r\nпроектът предвижда върху македонските банкноти да има албански културни елементи, но не и надпис на албански език.\r\nЗа прилагането на закона за езиците, след неговото приемане, ще са необходими допълнителни средства от държавният бюджет, а движението БЕСА, което подкрепя правителството, без да участва в него, смята че неговото съдържание не изравнява напълно правата на етническите албанци, а отбелязва частичен напредък.\r\nЗаконът за езиците е част от коалиционното споразумение между СДСМ и ДСИ и същевременно е част от платформата на всички албански партии.\r\nВ първият си вариант той беше приет през 2008 г.и беше разширен и допълнен през 2011 г.\r\n*** Водената от САЩ коалиция, която се бие срещу „Ислямска държава“ заяви, че не е отговорна за нападението близо до иракско-сирийската граница, при което загинаха десетки членове на една от шиитските милиции в Ирак.\r\nПри нападението загинаха и няколко представители на Революционната гвардия на Иран.\r\nГоворител на групата „Катайб Сайд ал Шухада“, която има подкрепата на Иран заяви, че 36 от бойците й, са убити, а 75 други ранени при нападение на коалицията.\r\n„Американската армия е отговорна за това действие“, казаха от шиитската група в официално изявление.\r\nСпоред САЩ тези твърдения, са „неточни“. \r\n„Ислямска държава“ от своя страна, циркулира изявление, в което поема отговорност за нападението срещу шиитските бойци.\r\n*** Земетресение с магнитуд 6,5 по скалата на Рихтер удари югозападните части на Китай.\r\nЗеметресението се е случило в 9:20 местно време, в провинция Съчуан, близо до мястото, където през 2008-ма година друг земен трус с магнитуд 8,0 доведе до смъртта на 87 хиляди души.\r\nЕпицентърът на земетресението, е на 284 километра на север от провинциалната столица Чънду. \r\nВсе още няма информация за щетите и жертвите.", "date": "2017.08.08", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2017/08/08/2423816/mvr-na-balgaro-gratskata-granitsa-na-gkpp-kulata-ima-3-km-kolona-ot-izchakvashti-avtomobili-na-vhod.html", "text": "На българо-гръцката граница на ГКПП \"Кулата\" има 3 км колона от изчакващи автомобили на вход, по данни към 18.00 часа. Това съобщиха от пресцентъра на МВР. На границата с Турция на ГКПП \"Капитан Андреево\" има 1 км колона от изчакващи товарни автомобили на изход. На българо-румънската граница трафикът е интензивен на всички ГКПП за леки автомобили на вход, на ГКПП \"Дунав мост - Видин\" има 1 км колона от изчакващи товарни автомобили на изход. \r\nНа границата със Сърбия трафикът е интензивен на ГКПП \"Кулата\" за леки автомобили. На българо-македонската граница на ГКПП \"Станке Лисичково\" и ГКПП \"Гюешево\" трафикът е интензивен на изход. \r\nФериботът Оряхово - Бекет работи само в светлата част от деня поради ниско ниво на река Дунав.", "date": "2017.08.08", "title": "МВР: На българо-гръцката граница на ГКПП \"Кулата\" има 3 км колона от изчакващи автомобили на вход"}
{"url": "http://www.focus-news.net/news/2017/08/08/2423817/kitayskiyat-poslanik-u-nas-npr-dzhan-haydzhou-imame-ogromen-potentsial-za-povishavane-stokoobmena-mezhdu-darzhavite-ni.html", "text": "Имаме огромен потенциал за повишаване на стокообмена между държавите ни. Това каза на пресконференция в Шумен извънредният и пълномощен посланик на Китай Н.Пр. Джан Хайджоу, предаде репортер на Радио „Фокус“ – Шумен. За 2016 година стокообменът възлиза на около 1,6 млрд евро, като в момента Китай е третият по големина търговски партньор на България извън Европейския съюз. Сред търсените български стоки на китайския пазар са млечните продукти, вино, фураж, розово масло и др. „В момента двете страни полагат общи усилия за внос на повече български земеделски продукти на китайския пазар. Активно се проучват и възможностите за съвместно изграждане на фабрики и предприятия за преработка на хранителни продукти в България“, заяви Джан Хайджоу. Той посочи, че Шумен е важен транспортен път в Североизточна България и има огромно предимство в областта на логистиката и транспорта. \r\nДжан Хайджоу отбеляза, че между Китай и Европа има интензивен стокообмен и азиатската държава активно търси място за изграждане на логистични центрове за улесняване на търговията с Централна и Източна Европа, а България има потенциал в това отношение. Посланикът на Китай каза още, че  много от китайските компании проявяват интерес за сътрудничество с България и в областта на инфраструктурата. „Китайските предприятия имат интерес за участие в по-важните инфраструктурни проекти, особено тези в Североизточна България“, посочи Н.Пр. Джан Хайджоу.\r\nИвелина ИВАНОВА", "date": "2017.08.08", "title": "Китайският посланик у нас Н.Пр. Джан Хайджоу: Имаме огромен потенциал за повишаване стокообмена между държавите ни"}
{"url": "http://www.focus-news.net/news/2017/08/08/2423818/emil-georgiev-ot-ekoglasnost-za-kazusa-kaliakra-provezhda-se-gyobelsova-politika-v-oblastta-na-okolnata-sreda-nie-podkrepyame-ministara.html", "text": "Провежда се Гьобелсова политика в областта на околната среда. Това каза за Агенция „Фокус“ председателят на ПК „Екогласност“ Емил Георгиев. „Когато персони като Андрей Ковачев, като Петко Ковачев и целия кръг от роднини, съпруги, баджанаци и други подобни, говорят за оставка на един министър, който при всички положения си върши добре работата, на нас от „Екогласност“ ни идва в повече, защото точно тези хора са виновни за всичко това, което в момента се случва. От вчера тези емисари обикалят из Кресненското дефиле, за да породят поредното недоволство у хората, а след това вероятно ще отидат и в други райони. Тоест, те подклаждат по всякакъв начин страха на населението и го карат да започне да недоволства срещу управляващите. Това е Гьобелсова политика в областта на околната среда, затова ние в никакъв случай не можем да подкрепим техните искания. Нещо повече – на съвестта им тежат много, много нарушения и е редно прокуратурата най-после да се задейства“, казва той.\r\nГеоргиев уточни, че следи с интерес сагата „Калиакра“. „Смея да твърдя, че няма друга екозащитна организация, извършила по-голяма дейност от нас. Ние сме се посветили на каузата по опазването на природата, но не сме някакви абстрактни природозащитници. За нас е важен балансът между околната среда и динамиката на икономическо ниво. За това следим с интерес казуса, свързан с Калиакра“, коментира той.\r\nСпоред него истинският въпрос, който трябва да се зададе, е защо се нажежиха страстите около тази защитена зона, която е част от „Натура 2000“. „Защото страстите се нажежиха съвсем неоснователно и съвсем тенденциозно и това беше неминуемо да се случи. Всички тези идеи бяха заложени в края на миналия век, когато в условия на пълна анонимност и без обсъждане се разпределяха териториите в „Натура 2000“. И тогава властта позволи на кръг от взаимно свързани лица, ангажирани с опазването на околната среда, да определя границите на мрежата единствено по свое усмотрение. Ще дам един пример, който е факт – в границите на „Натура 2000“, когато те се чертаеха само върху карта и без да се посетят местата, беше включен и гробищният парк на Варна. Стигна се до парадокса единствено в България от страните в Европа в тази мрежа да се включат 34% от територията на цялата страна, като сред нас се нарежда Полша с не повече от 15%. По давление пак на такива персони, сега известни в публичното пространство като „Зелените“, стана традиция плановете за управление да се разработват, обсъждат и приемат в тесен кръг от тези лица. И по правило местното население в проблемните райони се изолира и се поставя пред свършен факт. Не мога да премълча и един друг факт, защото всичко това е свързано и е редно хората да го знаят – с помощта на ексминистрите на околната среда – Долорес Арсенова и Нона Караджова, които са се самообявили за единствената екологична общност, се позволи да овладеят Висшия експертен съвет към Министерството на околната среда и да определят правила, които устройват единствено тях. И с това кръгът се затвори. Започнаха се след това манипулациите и пиар трикове за масова манипулация на така наречената „Зелена кауза“ с лозунги като „Зелена и чиста България“, „Да спасим бъдещето на децата“ и др. Така недоволството започна да избухва – избухна Калиакра и уверявам всички, че след месец ще се взриви и напрежението около построяването на автомагистрала „Струма“ в района на Кресненското дефиле. Така че ето това е резултатът от бездействието на всички управляващи досега. Те трябваше навреме да се усетят, че насреща имат хора, които мислят единствено за собственото си благополучие и изпълняват поръчки на олигарси“, казва още Георгиев.\r\nПредседателят на „Екогласност“ посочи, че има логика и в поведението на местните хора, защото те бранят своя поминък. „И са прави, защото човекът е по-важен от всички животински твари. За съжаление, тези „зелени ангели“ на демокрацията не обясняват, че в момента екологична система „Натура 2000“ не е зона от природни резервати, където се изключва каквато и да било човешка дейност. Със заповедта си министърът на околната среда е забранил строителството там, но са разрешени дейностите, които могат да се извършват и сега. И най-вече хората да могат да упражняват дейност върху земите си. Така че ние подкрепяме заповедта и поведението на министъра, защото това има своето обяснение. С тази заповед министърът на околната среда се опитва да минимизира загубите, натрупани с годините. В момента това е цената на компромиса за вятърните генератори на България с Европейската комисия по съдебни дела. И тук съм длъжен да спомена още нещо, защото ние още навремето обърнахме внимание – като членове на Европейския съюз от 2007 година ние поехме задължението за въвеждане в експлоатация на т.нар. възобновяеми източници. Някак си между другото мина, че тези ветрови редуктори, за които получихме наказание от Европейския съд, са въведени в режим на построяване в началото на 2007 година. А прилежащите територии бяха включени в „Натура 2000“ в края на 2007 година. Само че тези персони от „Зелените“ мълчат, защото това им изнася и по този начин се опитват да създават настроения между хората и да си повдигат цената. Това е моето обяснение. Разумният ход на министъра е да преактуализира заповедта си и живущите да са спокойни, защото с нея не се забранява селскостопанска дейност. И, естествено, трябва да се компенсират и хората. Но когато такива хора като Андрей Ковачев говорят за компенсации, човек трябва да се разплаче от умиление, защото на тяхната съвест лежат проекти в порядъка около 40 милиона, които са и средства на българския данъкоплатец“, каза Георгиев.\r\nЦветилена СИМЕОНОВА", "date": "2017.08.08", "title": "Емил Георгиев от „Екогласност“ за казуса „Калиакра“: Провежда се Гьобелсова политика в областта на околната среда, ние подкрепяме министъра"}
{"url": "http://www.focus-news.net/news/2017/08/08/2423819/reuters-varhovniyat-sad-na-venetsuela-zapovyada-opozitsionen-kmet-da-bade-arestuvan.html", "text": "Върховният съд на Венецуела заповяда опозиционният кмет Рамон Мучачо да бъде арестуван, предава Reuters.\r\nРамон Мучачо, е кмет на каракаския квартал Чакао, който стана арена на големи протести срещу правителството на президента Николас Мадуро.\r\nСъдът заяви, че Конституционната му камара, е осъдила кмета Мучачо на 15 месеца затвор.\r\nРамон Мучачо, е в остри разногласия със съда, след като не изпълни заповедта да гарантира свободно преминаване през квартала си, където демонстрантите срещу правителството редовно блокират улици.\r\n„Осъдени сме затова че вършим работата си, гарантирайки легитимното право на мирни протести, както и правото на всички венецуелци да упражнят гражданските си и политически права“, написа Мучачо. Симеон Миланов", "date": "2017.08.08", "title": "Reuters: Върховният съд на Венецуела заповяда опозиционен кмет да бъде арестуван"}
{"url": "http://www.focus-news.net/news/2017/08/08/2423820/politseyska-proverka-za-ustanovyavane-izvarshitelya-na-seksualnoto-posegatelstvo-spryamo-zhena-vav-varna-e-izvarshena-v-selo-kamenar.html", "text": "Полицейска проверка за установяване извършителя на сексуалното посегателство спрямо жена във Варна е извършена в село Каменар. Това съобщиха за Радио \"Фокус\" - Варна от пресцентъра на ОДМВР - Варна. \"Във връзка с разследването на тежкото криминално престъпление на ул. \"Струга\" във Варна се извършват процесуално-следствени действия, които не касаят само един район на града, включително и в село Каменар са извършени днес полицейски проверки за установяване на извършител\", допълниха от полицията. Проверката е продължила около 20 минути, забелязана е група мъже, които са се разбягали при вида на полицейските служители. Те са били спрени и проверени, като е установено, че не отговарят на описанията, дадени от пострадалата жена за извършителя на криминалното престъпление. \"Не са намерени съмнителни вещи, предмети или други опасни средства и съответно проверката на лицата е приключила. Не се е наложило да бъдат задържани\", допълниха от полицията. \r\nДействията по установяване на извършителя на сексуалното посегателство продължават и към момента в различни райони на града и региона. От полицията обясниха, че на този етап няма данни за напрежение в ромската махала в Каменар и не коментираха твърденията на роми от махалата, че са били бити от полицейски служители. \r\nКметът на село Каменар Светослав Райков отбеляза, че напрежение в ромската махала в населеното място има. По думите му към 14.00 часа днес мотори, патрулни автомобили и микробуси са влезли в ромската част на селото и хората са били бити без основание. Те ще търсят правата си, допълни кметът \r\nМарияна ВАЛЕНТИНОВА", "date": "2017.08.08", "title": "Полицейска проверка за установяване извършителя на сексуалното посегателство спрямо жена във Варна e извършена в село Каменар"}
{"url": "http://www.focus-news.net/news/2017/08/08/2423821/sofiya-vavezhda-se-organizatsiya-na-dvizhenieto-za-rekonstruktsiya-na-toploprovod-na-ul-haydut-sider.html", "text": "Въвежда се организация на движението за реконструкция на топлопровод на ул. “Хайдут Сидер“ в София. Това съобщиха от пресцентъра на Столична община. \r\nОт 00.00 часа на 9 август 2017 г. до 24.00 часа на 15 август 2017 г. се забранява влизането на пътни превозни средства, съответно: \r\n-\tПо южното пътно платно на ул. “Божурище“ между бул. “Вардар“ и пл. “Преображение“; \r\n-\tюгозападната част на пл. “Преображение“ между между ул. “Иван Хаджиенев“ и северното пътно платно на ул. “Божурище“; \r\n-\tДвижението ще се извършва двупосочно в северното пътно платно на ул. “Божурище“ между бул. “Вардар“ и пл. “Преображение“. \r\nОт 00.00 часа на 16 август 2017 г. до 24.00 часа на 22 август 2017 г. се забранява влизането на превозни средства, съответно \r\n-       в средната част на пл. “Преображение“; \r\n-       по северното пътно платно на ул. “Божурище“ между бул. “Вардар“ и ул. “Иван Хаджиенев“; \r\nДвижението ще се извършва двупосочно в южното платно на ул. “Божурище“ между бул.“Вардар“ и ул. “Иван Хаджиенев“ (южна част). \r\nЗа периода от 9 до 22 август 2017 г. временно се изместват автобусни спирки: \r\n-\tВ посока Централна гара с код „ул. Хайдут Сидер“ на ул. “Хайдут Сидер“ на 30 м след пл. “Преображение“; \r\n-\tВ посока Западен парк с код 2226 „ул. Хайдут Сидер“ на ул. “Хайдут Сидер“ на 30 м преди пл. “Преображение“.", "date": "2017.08.08", "title": "София: Въвежда се организация на движението за реконструкция на топлопровод на ул. “Хайдут Сидер“"}
{"url": "http://www.focus-news.net/news/2017/08/08/2423822/pazardzhik-mazh-e-pochinal-a-drug-e-ranen-ot-padnala-malniya-kray-yazovir-shiroka-polyana-v-rayona-na-batak.html", "text": "Мъж е починал, а друг е ранен от паднала мълния край язовир \"Широка поляна\" в района на Батак, съобщиха от пресцентъра на МВР. Сигнал за трагичния инцидент е получен днес около 14.00 часа в дежурната част на РСПБЗН-Батак. Поради отдалечеността на местността, към мястото на инцидента потеглили два противопожарни автомобила с шестима пожарникари - един екип от службата в Батак и друг от РСПБЗН-Доспат. Пристигайки на мястото огнеборците са установили, че е възникнал пожар в дървена барака, предизвикан от паднала мълния върху постройката. В резултат на това е починал 68-годишен мъж от Стамболийски, а негов 49-годишен приятел е с изгаряния по краката и едната ръка. Огнеборците загасили огъня напълно и не му дали възможност да се разрасне и навлезе в гъстата иглолистна гора наблизо. На мястото е извършен оглед от дежурна група при РУ-Пещера.", "date": "2017.08.08", "title": "Пазарджик: Мъж е починал, а друг е ранен от паднала мълния край язовир \"Широка поляна\" в района на Батак"}
{"url": "http://www.focus-news.net/news/2017/08/08/2423823/redzhep-tayip-erdogan-svetat-govori-za-turtsiya-tya-se-e-prevarnala-v-ideal-za-podrazhanie-na-planetata.html", "text": "Управляващата „Партия на справедливостта и развитието“ („АК“) не господства над турската нация, а й служи, заяви президентът Ердоган, предава Anadolu Agency.\r\nНа обществено мероприятие в Трабзон, Ердоган заяви, че партията му е помогнала за напредъка на Турция, през 15-годишното си управление.\r\n„Ние сме тук, за да бъдем слуги, а не господари на турската нация“, каза президентът на Турция.\r\n„Днес светът говори за Турция, тя се е превърнал в идеал за подражание из цялата планета“, каза Ердоган.\r\n„Когато взехме властта, брутния продукт на глава от населението в Турция бе 3,400 долара, а оттогава се е повишил. Днес брутния продукт на глава от населението е достигнал 11 хиляди долара“, подчерта турският президент.\r\nПрезидентът на Турция разкритикува лидера на опозицията Кемал Кълъчдароглу, който неотдавна заяви пред германски медии, че страната му не е безопасно място за германски граждани, както и всички други чужденци.\r\nОтносно отношенията с Берлин, Ердоган каза, че „Германия ще разбере вината си, но ще е твърде късно“.  Симеон Миланов", "date": "2017.08.08", "title": "Реджеп Тайип Ердоган: „Светът говори за Турция, тя се е превърнала в идеал за подражание на планетата“"}
{"url": "http://www.focus-news.net/news/2017/08/08/2423824/predstoyashti-sabitiya-v-stranata-za-9-avgust-agentsiya-fokus.html", "text": "***\r\nОт 14.00 часа в Гербовата зала на „Дондуков“ 2 президентът Румен Радев ще удостои посланика на Кралство Дания в България Кристиан  Кьонигсфелдт с орден „Мадарски конник“ първа степен.\r\n***\r\nОт 10.00 часа ще се проведе редовно заседание на Министерски съвет. \r\n***\r\nОт 10.00 часа в сградата на КЕВР, бул. \"Княз Дондуков\" № 8-10, ет. 4 ще се проведе открито заседание за обсъждане на доклад по заявление от „Топлофикация - Бургас” ЕАД за изменение/допълнение на лицензия за производство на електрическа и топлинна енергия.\r\n***\r\nОт 10.10 часа в сградата на КЕВР на бул. \"Княз Ал. Дондуков\" № 8-10, ет. 4 ще се проведе открито заседание за обсъждане на доклад по заявление от \"КарловоГаз\" ООД за утвърждаване на цени за разпределение на природен газ, цени за снабдяване с природен газ, компонента за снабдяване със сгъстен природен газ и цени за присъединяване на клиенти към газоразпределителната мрежа за територията на община Карлово за периода 2017-2021 г. \r\n***\r\nОт 11.00 часа в Националния пресклуб на БТА Фондация „Асоциация Анимус“ ще даде пресконференция във връзка с Национална кампания за превенция на трафика на хора и трудова експлоатация на българи в чужбина. \r\n***\r\nОт 19.00 часа на Лятната естрада в Борисовата градина ще се състои концерт от цикъла „Остров на музиката“.\r\n***\r\nОт 21.00 часа в „Студио 5“ в НДК ще се състои концерт на унгарския състав „Джабе“.\r\n***\r\nОт 10.00 часа в Драматичен театър „Адриана Будевска” ще се проведе пресконференция на командира на Военноморските сили. Събитието е част от мероприятия от честването на 138-та годишнина от създаването на ВМС. След това, от 10.30 часа, ще се проведе Тържествено събрание – концерт.\r\n***\r\nОт 11.00 часа в заседателната зала на Община Бургас ще се състои пресконференция по повод  Турнира по конен спорт „Купа Бургас 2017“, част от Фестивала на конния спорт. Организатори на състезанието са Община Бургас, Българската федерация по конен спорт и ККС „Кан Крум“. \r\n***\r\nОт 18.00 часа в Морската градина ще се проведе Военен ритуал по поднасяне на венци и цветя пред „Паметника на моряка”.\r\n***\r\nОт 18.00 часа в Бургаска художествена галерия Петко Задгорски ще бъде открита Изложба Европейска графика - XV - XX век.\r\n***\r\nОт 18.30 часа от Паметника на моряка ще тръгне празнично шествие до пл. „Атанас Сиреков” пред сградата на Община Бургас .\r\n***\r\nОт 19.00 часа на пл. „Атанас Сиреков”, пред Община Бургас, ще се проведе Военен ритуал за отбелязване на 138-та годишнина от създаването на ВМС, спектакъл „Вълни” на ПДО.\r\n***\r\nОт 21.00 часа в к. к. „Свети Влас“ ще се проведе празничен концерт на ПДО на ВМС, посветен на 138-та годишнина от създаването на ВМС.\r\n***\r\nОт 11.30 часа в Регионалния пресклуб на БТА пресконференция ще даде примабалерината  на Щатсопер Вяра Начева . Тя ще разкаже за  мечтата си да \r\nиграе \"Лебедово езеро\" в родния Видин. Начева ще изиграе ролите на белия и на черния лебед - Одета-Одилия в балета \"Лебедово езеро\", на пл. \"Бдинци\", пред Стамбол капия   по време на първия летен фестивал \"Крепост на вековете - \"Баба Вида\".\r\n***\r\nОт 17.30 часа  в Художествената галерия ще бъде открита Фотодокументална  изложба „Шипченската епопея през погледа на участника в Българското опълчение Стефан Кисов“ посветена на 140-та годишнина от Шипченската епопея.  -  Славяна\r\n***\r\nОт 18.00 часа в една от залите на Художествената галерия ще бъде представен юбилейният вестник на Национален парк – музей „Шипка – Бузлуджа“ – „140 години Шипченска епопея“. – Славяна \r\n***\r\nОт 19.30 часа в Амфитеатъра  ще се проведе Четвъртият международен майсторски клас на маестро Валентин Пейчинов в България с безплатни концерти.\r\n***\r\nОт 9.00 часа в зала 2 Окръжен съд-Пловдив ще гледа делото срещу Никола Д., обвинен в убийството на сина си. \r\n***\r\nОт 12.00 часа в общинската зала 203 кметът на Стара Загора Живко Тодоров ще се срещне с млади математици от града, които спечелиха медали на важни състезания в Куала Лумпур, Малайзия и Сингапур това лято.\r\n***\r\nОт 10.00 часа в Детски отдел на библиотека „Родина“ ще се проведе програма за лятна работа с деца.\r\n*** \r\nОт 18.00 часа  в Чепеларе ще пристигне Чудотворната икона „Златна ябълка“ и Пловдивският митрополит Николай ще оглави богослужение.", "date": "2017.08.08", "title": "Предстоящи събития в страната за 9 август (Агенция „Фокус”)"}
{"url": "http://www.focus-news.net/news/2017/08/08/2423825/sport-livarpul-s-oferta-za-vardzhil-van-dayk.html", "text": "Ливърпул подготвят оферта за защитника от Саутхемптън Върджил ван Дайк. Стойността на предложението ще бъде 60 милиона лири. Към него проявяват интерес не само от Ливърпул, но и от Челси и Арсенал.", "date": "2017.08.08", "title": "Спорт: Ливърпул с оферта за Върджил ван Дайк"}
{"url": "http://www.focus-news.net/news/2017/08/08/2423826/d-r-nedko-todorov-mbal-shumen-blizo-30-40-dushi-preminavat-po-vreme-na-noshtnoto-dezhurstvo-v-speshnoto-otdelenie.html", "text": "Близо 30-40 души преминават по време на нощното дежурство в Спешното отделение на МБАЛ-Шумен в последните горещи дни. Това съобщи за Радио „Фокус“-Шумен д-р Недко Тодоров, заместник-директор на МБАЛ-Шумен. По думите му обичайният поток от пациенти през летните месеци е около 60-80 души за денонощие, като половината от тях търсят помощ през нощта. \r\nД-р Тодоров посочи, че две трети от случаите, обаче, не са спешни. В празнични дни за денонощие се обслужват около 100 души. До късния следобед вчера близо 10 души, най-вече - възрастни хора, са потърсили помощ заради горещините, с оплаквания от преумора и прилошаване. Днес до обяд не е имало пациенти от с такива оплаквания. Д-р Тодоров посочи, че в последните 5-6 дни средно по 5-10 души са търсили помощ за проблеми от горещините - дехидратация, високо или ниско кръвно налягане и др. През почивните дни през Спешното отделение са преминали над 260 души, от които 60 са били хоспитализирани.\r\nИвелина ИВАНОВА", "date": "2017.08.08", "title": "Д-р Недко Тодоров, МБАЛ-Шумен: Близо 30-40 души преминават по време на нощното дежурство в Спешното отделение"}
{"url": "http://www.focus-news.net/news/2017/08/08/2423827/los-angeles-times-edin-ot-ekstremistite-koito-sa-okazvali-logistichna-podkrepa-na-atentatorite-ot-11-septemvri-2001-godina-e-pochinal.html", "text": "Германски гражданин, за който се смяташе, че е предоставял логистична подкрепа на терористите от „Ал Кайда“, извършили атентата от 11 септември 2001 година, е починал, предава Los Angeles Times.\r\nТази информация разкри лидерът на групировката Айман Зауахири в изявление.\r\nТой заяви, че мъжът, идентифициран като Зухайр Магриби, който е работел за медийното крило на групировката, е „мъченик“.\r\nСпоред Зауахири, Магриби, е един от хората, които са „жертвали живота си“. Лидерът на терористите не дава повече информация как е загинал Зухайр Магриби. Симеон Миланов", "date": "2017.08.08", "title": "Los Angeles Times: Един от екстремистите, които са оказвали логистична подкрепа на атентаторите от 11 септември 2001 година, е починал"}
{"url": "http://www.focus-news.net/news/2017/08/08/2423828/dobrich-regionalnata-biblioteka-poluchi-tsenno-darenie-luksozen-komplekt-s-digitalno-izdanie-na-teftercheto-na-levski.html", "text": "Национална библиотека „Св. Св. Кирил и Методий” направи ценно дарение за Регионална библиотека „Дора Габе”-Добрич – луксозен комплект с  дигитално издание на тефтерчето на Левски и неговата знаменита мисъл „Ако спечеля, печеля за цял народ, ако изгубя, губя само мене си…”. Това съобщиха от  Регионална библиотека „Дора Габе”. Изданието е посветено на 180 години от рождението на Апостола на свободата Васил Левски (1837–1873), реализирано по Проект на Национална библиотека „Св. Св. Кирил и Методий” със съдействието на Министерство на културата.\r\nЗа изданието, авторите на разчетения текст споделят „Съдбата така е отредила, че гробът на Апостола на свободата Васил Левски не е запазен, няма ги неговите мощи, пред които да се поклоним. Единственото богатство, което ни е останало от него, са няколко кичура коса и документалното му наследство. Всичко написано от ръката му е важно и ценно, но един-единствен документ ни дава възможност да се вгледаме в неговия личен живот и душевността му – тефтерчето, писано през последните две години от живота му”. Регионална библиотека „Дора Габе” изказва благодарността си от дарителския жест и увереност, че луксозното издание ще бъде ценна част от редките и ценни библиотечни документи на най-голямото книгохранилище в област Добрич, и ще представлява интерес за широката общественост.", "date": "2017.08.08", "title": "Добрич: Регионалната библиотека получи ценно дарение – луксозен комплект с дигитално издание на тефтерчето на Левски"}
{"url": "http://www.focus-news.net/news/2017/08/08/2423829/hurriyet-kemal-kalachdaroglu-obvini-partiyata-na-prezidenta-erdogan-che-prikriva-hora-koito-sa-protivnitsi-na-turskata-republika.html", "text": "Лидерът на опозиционната „Народнорепубликанска партия“ Кемал Кълъчдароглу обвини управляващата „Партия на справедливостта и развитието“(АК), че защитава част от членовете си, които са против Република Турция, предава Hurriyet .\r\n„Те подкопават турската република. Проблемът е, че всички, които имат подобно съзнание, идват от АК партията. И тя не казва нищо за тях. Не отричат бройката им. Защо? Нима подкрепяте същите неща? Същата цел ли имате“, заяви Кълъчдароглу на среща на кметовете от Народнорепубликанската партия.\r\nКоментарът му идва след като бившият член на Централния изпълнителен борд на АК партията Айхан Огюн заяви, че правителството „формира нова държава“, чийто основател е Ердоган.\r\n„Огюн е аморален индивид, който не уважава историята си. Знаеш ли как републиката бе основана? Тя не бе създадена в дворци и на богаташки маси. Бе основана с болка, кръв и сълзи“, каза Кълъчдароглу.\r\n„Какво мислиш за този мъж? Ти го насърчаваше. Ти имаше съветник, който каза, че на 16 април обществото е взело стъпка към формиране на собствена държава“, обърна се Кълъчдароглу към президента Ердоган.\r\nТурският опозиционен лидер спомена и Севърския мирен договор от 1920-та година, с който Османската империя се разпада. Агенция „Фокус“ припомня, че османското правителство подписва този договор със страните победителки в Първата световна война, но Кемал Ататюрк го отхвърля. По договора Османската империя губи Източна Тракия, Сирия и Ливан, Додеканезите, Месопотамия и други територии.\r\n„Аплодирате Севър, но презирате основаването на турската република. Не е ли това предателство към родината“, каза Кълъчдароглу. Симеон Миланов", "date": "2017.08.08", "title": "Hurriyet: Кемал Кълъчдароглу обвини партията на президента Ердоган, че прикрива хора, които са противници на турската република"}
{"url": "http://www.focus-news.net/news/2017/08/08/2423830/ivan-garkov-darzhavno-gorsko-stopanstvo-peshtera-vzeti-sa-vsichki-merki-za-nedopuskane-na-pozhari-na-teritoriyata-na-stopanstvoto.html", "text": "На територията на Държавно горско стопанство (ДГС) – Пещера от началото на годината е регистриран само един пожар, каза за Радио „Фокус” – Пазарджик директорът на стопанството инж. Иван Гърков. Той уточни, че пожарът е бил в землището на село Розово, с площ около 30 дка, като се предполага, че е умишлено запален за освобождаване на площи за пасища. „Реално в случая няма засегната гора. При този инцидент имаше изгорели само храсти и треви”, каза още Гърков. Той допълни, че са взети всички необходими мерки за недопускане на горски пожари на територията на стопанството. \r\n„Всяка година се изготвя план за опазване на горските територии от пожари, който се съгласува с противопожарната служба и Регионалната дирекция по горите, и се правят проверки по изпълнението му. Имаме оборудвани четири противопожарни депа, които са със съответната техника – тупалки, пръскачки, бензиномоторни триони и други. С моя заповед е определена специализирана група за гасене на пожари в горските територии, която си е към Горско стопанство – Пещера. Отделно от това от общините, чиито територии обхващаме, изискваме да сформират доброволни формирования за гасене на горски пожари с участието на доброволци“, допълни директорът на Горското стопанство в Пещера. \r\nТой каза също, че в ДГС – Пещера е назначен за сезона един пожаронаблюдател, който връчва на хората, намиращи се в горската територия, противопожарни декларации. „В тези декларации са записани начините и местата, където трябва да се пали огън, как да се процедира при възникване на пожар. Имаме изготвени графици на служители за извънработно време, които ежемесечно се изпращат на Регионалната дирекция по горите. Поддържаме минерализовани ивици от 13 350 метра. Това са ивици покрай основни пътища и жп линии, където се премахва тревата и се окопават, с цел при хвърляне на цигара от движещите се автомобили да не се получи запалване на горската територия“, поясни също инж. Иван Гърков.\r\nТеодора ДИМИТРОВА", "date": "2017.08.08", "title": "Иван Гърков, Държавно горско стопанство – Пещера: Взети са всички мерки за недопускане на пожари на територията на стопанството"}
{"url": "http://www.focus-news.net/news/2017/08/08/2423831/nimh-utre-sledobed-na-mesta-v-yugozapadna-balgariya-i-planinskite-rayoni-shte-ima-kratkotrayni-valezhi-s-gramotevitsi-ima-usloviya-i-za-gradushki.html", "text": "През нощта над западните райони ще има разкъсана облачност, а в Източна България ще е ясно. Това съобщи за Агенция \"Фокус\" Боряна Маркова, дежурен синоптик в Националния институт по метеорология и хидрология (НИМХ) към Българската академия на науките (БАН). Утре, преди обяд ще е предимно слънчево. В следобедните часове отново ще се развива купесто-дъждовна облачност и на отделни места в Югозападна България и планинските райони ще има краткотрайни валежи с гръмотевици. Има условия и за градушки. Ще духа слаб до умерен вятър от изток-североизток. Максималните температури ще са между 34° и 39°, за София – около 34°.\r\nПо Черноморието ще е предимно слънчево. Ще духа умерен североизточен вятър. Максималните температури ще са 28-31°. Температурата на морската вода е 26-28°. Вълнението на морето ще е 2-3 бала.\r\nВ планините ще е предимно слънчево. След обяд ще се развива купесто-дъждовна облачност и главно в масивите от Западна България ще има краткотрайни валежи от дъжд с гръмотевици. Ще духа слаб, по високите части до умерен предимно северен вятър. Максималната температура на височина 1200 метра ще е около 27°, на 2000 метра - около 19°.\r\nАтмосферното налягане е малко по-високо от средното за месеца и ще се задържи без съществена промяна.\r\nВ четвъртък и петък ще бъде предимно слънчево, след обяд - горещо. Максималните температури ще са между 33° и 38°. Ще се развива купеста облачност, но вероятността за валежи е малка. В събота в Централна и Източна България ще се задържи слънчево и горещо. В западните райони в следобедните часове ще се развива купесто-дъждовна облачност и привечер и през нощта срещу неделя ще има краткотрайни валежи и гръмотевични бури. Възможни са и градушки.", "date": "2017.08.08", "title": "НИМХ: Утре следобед на места в Югозападна България и планинските райони ще има краткотрайни валежи с гръмотевици, има условия и за градушки"}
{"url": "http://www.focus-news.net/news/2017/08/08/2423832/aa-germaniya-shte-vrashta-migranti-v-gartsiya.html", "text": "Гръцкият министър за миграцията заяви, че Атина ще започне да приема мигранти, върнати от Германия, предава Anadolu Agency.\r\n„Броят ще бъде малък. Ще приемем няколкостотин души в идните месеци“, заяви Янис Музалас.\r\nГръцкият министър добави, че това е символичен жест на „добра воля“ за страни, които са приели десетки хиляди мигранти от Гърция. Той заяви също така, че Гърция има проблеми с интеграцията на около 50 хиляди мигранти, които търсят бежанско убежище в страната. Симеон Миланов", "date": "2017.08.08", "title": "AA: Германия ще връща мигранти в Гърция"}
{"url": "http://www.focus-news.net/news/2017/08/08/2423833/afp-okolo-100-dushi-mozhe-da-sa-zaginali-pri-zemetresenieto-v-sachuan.html", "text": "Земетресението с магнитуд 6,5 по скалата на Рихтер, което удари китайската провинция Съчуан, може да е довело до смъртта на около 100 души, предава AFP.\r\nНационалната комисия за превенция на бедствията на Китай заяви, че до 100 души може да са загинали в югозападната част на страната, след земетресението.\r\nНад 130 хиляди домове са повредени, според китайските власти. Броят може да е по-голям, тъй като това е предварителен анализ. Симеон Миланов", "date": "2017.08.08", "title": "AFP: Около 100 души може да са загинали при земетресението в Съчуан"}
{"url": "http://www.focus-news.net/news/2017/08/08/2423834/obshtinskiyat-savetnik-ot-gerb-pernik-rumyana-gyoreva-se-otkazva-ot-dogovora-s-obshtinata-za-sazdavaneto-na-chastna-detska-gradina-i-shte-dari-bezvazmezdno-sredstvata-vlozheni-v-remonta-na-sgradata.html", "text": "Общинският съветник от ГЕРБ-Перник Румяна Гьорева се отказва от договора с Общината за създаването на частна детска градина и ще дари безвъзмездно в полза на общината и детската градина вложените средства. Това става ясно от отворено писмо до медиите на Румяна Гьорева, която е председател на Представителната група на ПП „ГЕРБ“ в Перник. Писмото на Гьорева е по повод днешния репортаж в сутрешния блок на БТВ, който касае решение на Общински съвет – Перник, за отдаване на част от сграда на частна детска градина и възникналото обществено напрежение. \"Смятах, че дългогодишният ми опит като преподавател и експерт в Регионалния инспекторат по образование, ми позволява да поема отговорността и да създам условия и атмосфера за възпитание и занимания на децата на Перник. Затова и участвах в процедурата, която предвиждаше да се реновира от години пустеещата част от сградата на детска градина номер 10 и в тези помещения да се възпитават 24 деца.\r\nСлед възникналото напрежение и след спекулациите, които последваха, бих искала да заявя: Отказвам се от договора с община Перник и дарявам безвъзмездно в полза на общината и детската градина средствата, вложени в ремонта на сградата.\r\nКато човек с достойнство, който дълбоко уважава политическата сила, която подкрепя, не бих си позволила с това мое действие да уронвам престижа й. Декларирам, че незабавно започвам действия по искане за прекратяване на договора и оформянето на документите за дарение\", пише в писмото си Гьорева.", "date": "2017.08.08", "title": "Общинският съветник от ГЕРБ-Перник Румяна Гьорева се отказва от договора с Общината за създаването на частна детска градина и ще дари безвъзмездно средствата, вложени в ремонта на сградата"}
{"url": "http://www.focus-news.net/news/2017/08/08/2423835/vitsepremierat-valeri-simeonov-nyama-kak-da-bade-nameren-kompromisen-variant-po-kazusa-kaliakra-koyto-da-e-izgoden-za-vsichki-strani.html", "text": "Няма как да бъде намерен компромисен вариант по казуса „Калиакра“, който да е изгоден за всички страни. Това каза в обзорното предаване „Това е България“ по Радио „Фокус“ вицепремиерът Валери Симеонов. Той допълни, че няма как да бъде разрешен проблемът без да бъде ощетена държавата, но целта е да не бъдат причинени големи вреди. Според вицепремиера единственият изход е обезщетяване на собствениците, а другото алтернативно решение – отказ от изпълнение на решението на съда на Европейския съюз, е невъзможно.\r\n„Не знам как ще завърши този казус, но това, което зависи от нас, които сме натоварени с управлението, ще гледаме да завърши с минимални щети. Нашата цел ще бъде казусът да завърши колкото се може по-малко зле“, коментира вицепремиерът. Валери Симеонов прогнозира, че след казуса „Калиакра“ ще последват аналогични проблеми и при други общини, засегнати от „Натура 2000“.", "date": "2017.08.08", "title": "Вицепремиерът Валери Симеонов: Няма как да бъде намерен компромисен вариант по казуса „Калиакра“, който да е изгоден за всички страни"}
{"url": "http://www.focus-news.net/news/2017/08/08/2423836/veliko-tarnovo-nad-10-mln-lv-shte-poluchi-obshtina-svishtov-po-programata-za-transgranichno-satrudnichestvo.html", "text": "Над 10 млн. лв. ще получи Община Свищов по Програмата за трансгранично сътрудничество. Общината е получила положителна оценка на три заявления за интерес, в приключила на първи етап оценка, по Програмата за трансгранично сътрудничество INTERREG V- A. Това съобщиха от пресцентъра на Община Свищов. Проектните предложения касаят пътна инфраструктура,  жизнена среда и културен обмен в трансграничния регион. \r\nДо 16 октомври предстои разработване на пълна проектна документация. Първият проект предвижда основен ремонт и реконструкция на пътя  от  с. Драгомирово, през с. Овча Могила с излаз на главен път Русе-Плевен-София. Този участък от 10 км е изключително компрометиран през последните години и създава предпоставки за много катастрофи и автопроизшествия. С реализирането на проекта ще се извърши цялостна рехабилитация, изграждане на  отводнителни съоръжения, тротоари в населените места и ще бъде осигурено поставянето на нова пътна маркировка, знаци и мантинели. Това ще допринесе за по-добра свързаност, безопасност и съкращаване на времето за връзка с най-важните пътни артерии в страната. Ще се отрази пряко, не само върху жителите на конкретните населени места, а и на всички преминаващи на територията на общината. Общата стойност на проекта е 8 млн. евро и ще се изпълнява в партньорство с община Кълъраш, Румъния.\r\nПартньорският проект с община Зимнич, Румъния е на стойност около 1 млн. евро и ще допринесе за обособяване на един по-сигурен регион. Основната цел на проектното предложение е надграждане и разширяване на капацитета на първия съществуващ в България Кризисен център – с. Овча Могила, община Свищов. Планира се осигуряване на изключително важно техническо оборудване и специализирана техника за нуждите на доброволческите формирования и екипа за работа по време на кризи, бедствия и аварии. Сред основните са: отводнителни помпи, генератори, термокамери за наблюдение, пожарен автомобил, известителни уредби, хидравлични инструменти, лични предпазни средства, защитна екипировка и др. Ще се създаде и  комуникационна връзка между двете общини за синхронизиране на съвместни действия и превенция.\r\nТретото предложение е насочено към създаване на културен мост за обмен на традиции, музика и танц от двете страни на река Дунав. В рамките на 36 месеца са планирани провеждане на културни фестивали, посещения на групи – деца, ученици, самодейци и изпълнители с цел културен обмен.\r\nПредвижда  се създаване на така нареченото „Танцово училище“ и „Културен център“, чиято дейност ще е насочена за популяризиране на културната идентичност, традициите и обичаите на партньорите от двете страни на река Дунав. Общата стойност на проекта е 1, 5 млн. евро и ще се изпълнява в партньорство между кметство с. Царевец, община Свищов и кметство Контещи, Румъния.\r\nС подготовката на тези три предложения Община Свищов дава заявка за утвърждаване на усилията си, използвайки всички възможни източници на финансиране и реализиране на устойчива политика в сферата на културата, туризма, инфраструктура и безопасността на своите жители.", "date": "2017.08.08", "title": "Велико Търново: Над 10 млн. лв. ще получи Община Свищов по Програмата за трансгранично сътрудничество"}
{"url": "http://www.focus-news.net/news/2017/08/08/2423837/sport-lutsie-shafarzhova-pobedi-fransoa-abanda.html", "text": "Чехкинята Луцие Шафаржова победи канадката Франсоа Абанда. Луцие Шафаржова победи с 6:4, 6:4. Мачът между двете бе част от турнира по тенис в Торонто, който има награден фонд от 2,735 милиона долара.", "date": "2017.08.08", "title": "Спорт: Луцие Шафаржова победи Франсоа Абанда"}
{"url": "http://www.focus-news.net/news/2017/08/08/2423838/kyustendil-31-sluchaya-na-zarazni-zabolyavaniya-sa-registrirani-za-edna-sedmitsa-v-oblastta.html", "text": "31 случая на заразни заболявания са регистрирани за седмица в Кюстендилска област. Това съобщи за Радио „Фокус“ – Кюстендил д-р Илияна Кръстева, директор на Дирекция „Надзор на заразните болести“ към Регионална здравна инспекция – Кюстендил. Най-много са случаите на заболели от ентероколит – 21. Установени са 8 случая на варицела и двама заболели от салмонелоза. Данните на здравната инспекция сочат, че има намаляване при случаите на остри респираторни заболявания. Седмичната заболяемост  е 38,67 на десет хиляди души, спрямо 58,00 през предходната седмица.\r\nВенцеслав ИЛЧЕВ", "date": "2017.08.08", "title": "Кюстендил: 31 случая на заразни заболявания са регистрирани за една седмица в областта"}
{"url": "http://www.focus-news.net/news/2017/08/08/2423839/afp-talibanite-v-severen-afganistan-pusnaha-na-svoboda-235-zalozhnitsi.html", "text": "Талибаните пуснаха на свобода 235 заложници от село в Северен Афганистан, предава AFP.\r\nАгенция „Фокус“ припомня, че преди няколко дни, в същото село талибаните убиха 50 цивилни, включително жени и деца.\r\n„Тази вечер 235 души, включително жени и деца, бяха пуснати от Мирзаваланг като резултат от медиацията на местните първенци и провинциалните правителствени представители“, заяви говорителят на провинциалния губернатор, Забихулах Амани.\r\n„Заложниците бяха евакуирани в град Сар-е-Пул, но все още има неизвестен брой хора, които са в плен“, заяви той. Симеон Миланов", "date": "2017.08.08", "title": "AFP: Талибаните в Северен Афганистан пуснаха на свобода 235 заложници"}
{"url": "http://www.focus-news.net/news/2017/08/08/2423840/nimh-zhalt-kod-za-opasno-visoki-temperaturi-e-obyaven-za-tsyalata-strana-za-9-avgust.html", "text": "Жълт код за опасно високи температури е обявен за цялата страна за 9 август. Това сочи справка на сайта на Националния институт по метеорология и хидрология (НИМХ) при БАН. Очаква се горещо време с максимални температури във вътрешността на областа над 35°. По крайбрежието на морето около 30°. При тази степен на предупреждение е възможно възникването на здравни проблеми за чувствителни и болни хора, възрастни и деца.", "date": "2017.08.08", "title": "НИМХ: Жълт код за опасно високи температури е обявен за цялата страна за 9 август"}
{"url": "http://www.focus-news.net/news/2017/08/08/2423841/reuters-egipetski-politsay-zagina-pri-sblasak-s-islyamisti.html", "text": "Египетски полицай загина при сблъсък с въоръжени ислямисти в провинция Кена, предава Reuters.\r\nПолицията извърши акция в планинските области на провинцията, след като получи информация, че бойци лоялни на „Ислямска държава“, се крият там.\r\nДвама от екстремистите са убити при престрелката, в която загина египетски полицай. Симеон Миланов", "date": "2017.08.08", "title": "Reuters: Египетски полицай загина при сблъсък с ислямисти"}
{"url": "http://www.focus-news.net/news/2017/08/08/2423842/tass-prezidentat-na-kolumbiya-ne-izklyuchva-vazmozhnostta-ot-razriv-v-otnosheniyata-s-venetsuela.html", "text": "Колумбия не изключва възможността от разрив в отношенията с Венецуела, заради вътрешнополитическата обстановка в страната, предава ТАСС.\r\nТакова мнение изрази колумбийският презиеднт Хуан Манюел Сантос.\r\n„Във Венецуела се установява диктатура и идва краят на демокрацията. Длъжни сме да бъдем солидарни с венецуелския народ, но не можем да сме солидарни с венецуелския режим, който налага тази диктатура“, заяви президентът Сантос.\r\nТой добави, че разрив с Венецуела може да има, когато такова решение бъде взето „заедно с други президенти“. Симеон Миланов", "date": "2017.08.08", "title": "ТАСС: Президентът на Колумбия не изключва възможността от разрив в отношенията с Венецуела"}
{"url": "http://www.focus-news.net/news/2017/08/08/2423843/sofiya-se-vazstanovyava-sled-vcherashnata-burya-obzor.html", "text": "София възстановява щетите от вчерашните проливни дъждове, придружени с гръмотевици и градушка. Кметът на града Йорданка Фандъкова обяви пред журналисти, че сигналите за вчера са общо над 60, като от тях 40 са обработвани до вечерта в понеделник. Работата на екипите в „Драгалевци“ продължи и през днешния ден. Кметът уточни, че доста сериозни щети са били нанесени в район „Витоша“ и основно в „Драгалевци“. Фандъкова коментира, че за много кратко време е паднал сериозен дъжд, който е свлякъл цели земни маси и наноси. Тя апелира, когато се изхвърлят отпадъци, това да става на определените места. \r\nПопитана за залетия строителен обект от придошлата река Драгалевска, тя поясни, че по данни на заместник-кмета на „Лозенец“ има щети, за които ще бъде необходимо време да бъдат отстранени. Фандъкова допълни, че в момента в район „Лозенец“ се изпълнява корекцията на река Драгалевска, което ще позволи да се изгради отливен канал. Според нея това ще помогне в такива ситуации част от водата да се оттича. \r\nТя коментира, че е обсъждано на оперативка развитието на ВиК системата, тъй като в пострадалите райони това е сериозен проблем. „Изпълняваме много голям обект по отношение на канализацията. Заедно с бул. „Черни връх“ беше изпълнен и първият етап от канализацията“, каза кметът. Фандъкова допълни, че при възстановяването на асфалта на бул. „Черни връх“, пострадал от вчерашния дъжд, ще се направи допълнително укрепване, така че при следващи инциденти, да не се надигне. До края на деня бяха възстановени движението и настилката на булеварда. Тя поясни, че сутринта е била проведена оперативка с всички изпълнители, защото там се пресичат два от обектите на Столична община - „Черни връх“ и обекта на „Метрополитен“. На оперативката са присъствали представители на „Софийска вода“ и на „Метрополитен“, като е било установено още вчера, че вследствие на обилните валежи, които паднаха основно в южните квартали и най-вече в „Драгалевци“ със сериозни наноси и едрогабаритни отпадъци, е била запушена шахтата на кръстовището на бул. „Черни връх“ и ул. „Филип Кутев“. Фандъкова поясни, че вследствие на това запушване и много голямото налягане на водата, е избила водата, просмукала се е под асфалта и той е надигнат. Тя обърна внимание, че възстановяването на настилката ще бъде за сметка на изпълнителя.Агенция „Фокус“ припомня: След дъждовете в понеделник екипи на „Софийска вода“ и „Метрополитен“ започнаха работа по отстраняване на авария в канализационната мрежа на бул. „Черни връх“ и ул. „Филип Кутев“. Заради интензивният дъжд се бе препълнила канализационна шахта при последната точка от изградения първи етап от канализацията в района. Нарушена бе и част от асфалтовата настилка. Пред „Фокус“ изпълнителният директор на „Метрополитен” ЕАД инж. Стоян Братоев обясни, че авария в канализационната мрежа е засегнала и южния вход на метростанция „Витоша“, но не и движението на влакове или перона, където се намират пътниците.", "date": "2017.08.08", "title": "София се възстановява след вчерашната буря (ОБЗОР)"}
{"url": "http://www.focus-news.net/news/2017/08/08/2423844/veliko-tarnovo-operata-manon-lesko-shte-bade-predstavena-na-festivala-stsena-na-vekovete-na-krepostta-tsarevets.html", "text": "На 11 август от 21,00 ч. Театрално-музикален продуцентски център - Варна ще представи на фестивала „Сцена на вековете“ на крепостта Царевец във Велико Търново операта „Манон Леско“ от Джакомо Пучини. Това съобщиха от пресцентъра на Община Велико Търново.\r\nМанон Леско” е въздействаща адаптация на Пучини по класическия роман за свободолюбивото селско момиче, което става част от елита на Париж и се разкъсва между любовта и мечтания живот в лукс. Това е третата опера на Пучини и се превръща в музикален хит още с премиерата си през 1893 г. В нея присъстват основните за творчеството на композитора теми - любовта и смъртта, развити дълбоко и силно с музиката. Любовният дует от второ действие си остава и до днес една от най-еротичните оперни сцени, създавани някога. \r\nВ ролята на Манон Леско на Царевец публиката ще види примата на Софийската опера  и балет сопраното Радостина Николаева. Ще и партнират ЕфеКислали(Ренато де Грийо), Пламен Димитров (Леско), Христо Ганевски (Едмонд),  Людмил Петров, Пламен Долапчиев, Силвия Ангелова и др. \r\nРежисьор на спектакъла е Александър Текелиев, художник - Валентин Топенчаров.  Диригент ще е новият главен диригент на Държавна опера - Варна холандецът Ян ван Маанен, да хорът ще бъде ръководен от Стефан Бояджиев.\r\nII Летен сезон на българските оперни театри „Сцена на вековете“ 2017  продължава през месеца с операта от „Норма“ от Винченцо Белинина 19 август и две заглавия във вечерта на 26 август - операта „Селска чест“от Пиетро Маскани и балетът „Делвата“ от  Алфредо Казела.  На 5 септември на Царевец ще бъде представен мюзикълът „Коса“ от Джеръм Рани, Джеймс Рейдоу и Голт Макдърмът. Фестивалът ще приключи на 8 септември в Летния театър с концерт „ФОНДАЦИЯТА в операта“.\r\n„Сцена на вековете“ е първия у нас оперен фестивал на открито, който се провежда на крепостта Царевец във Велко Търново от 1985 г. Домакин на престижното събитие е Община Велико Търново. Музикалният форум е носител на престижния лейбъл „Европа на фестивалите, фестивалите на Европа“ 2017-2018.\r\nВ тазгодишното издание на фестивала с десет спектакъла участват оперите от Бургас, Варна, Пловдив, Русе и Стара Загора и МДТ „Константин Кисимов“ - Велико Търново.\r\nСпециално за публиката след всеки спектакъл се излъчва емблематичното за Велико Търново аудио-визуално шоу „ЦаревградТърнов – Звук и светлина“.", "date": "2017.08.08", "title": "Велико Търново: Операта „Манон Леско“ ще бъде представена на фестивала „Сцена на вековете“ на крепостта Царевец"}
{"url": "http://www.focus-news.net/news/2017/08/08/2423845/radio-svobodna-evropamakedoniya-na-sreshtata-si-s-dimitar-glavchev-zoran-zaev-zayavi-che-dogovorat-za-dobrosasedstvo-otvarya-novi-perspektivi.html", "text": "Македонският премиер Зоран Заев и председателят на българския парламент Димитър Главчев се срещнаха в Скопие, предава Радио „Свободна Европа“ .\r\nДвамата се съгласиха, че сътрудничеството между Македония и България върви в позитивна насока.\r\nЗоран Заев посочи, че Договорът за добросъседство с България, отваря нови перспективи, а полза от него ще имат гражданите на двете страни. Според него, договорът изпраща силно послание, че страните могат сами да разрешават всички въпроси, ако зад това има силна политическа воля.\r\nДимитър Главчев изтъкна, че мястото на Македония е в НАТО и ЕС. Той подчерта, че България ще поддържа македонската евроатлантическа интеграция. Симеон Миланов", "date": "2017.08.08", "title": "Радио „Свободна Европа“(Македония): На срещата си с Димитър Главчев, Зоран Заев заяви, че Договорът за добросъседство отваря нови перспективи"}
{"url": "http://www.focus-news.net/news/2017/08/08/2423846/the-washington-post-severna-koreya-e-sazdala-uspeshno-malka-yadrena-glava-koyato-mozhe-da-se-izpolzva-na-raketi-s-vsyakakav-razmer.html", "text": "Северна Корея е създала успешно малка ядрена глава, която може да се побере във всяка от ракетите й, предава The Washington Post.\r\nТова заявиха американски представители според, които подобно развитие, е ключов вододел при превръщането на Пхенян в ядрена сила.\r\nНовият анализ от „Отбранителната разузнавателна агенция“ на САЩ твърди, че арсеналът от бомби, които Северна Корея има, е по-голям, отколкото се смяташе. Според американските експерти, Пхенян вече има до 60 ядрени оръжия. Подобни са и изводите на Министерството на отбраната на Япония. Симеон Миланов", "date": "2017.08.08", "title": "The Washington Post: Северна Корея е създала успешно малка ядрена глава, която може да се използва на ракети с всякакъв размер"}
{"url": "http://www.focus-news.net/news/2017/08/08/2423847/kyustendil-detsa-ot-selo-konyavo-polagat-dobrovolen-trud-za-osvezhavane-na-parka-i-detskite-ploshtadki.html", "text": "Деца от село Коняво, община Кюстендил, полагат доброволен труд за освежаване на парка и детските площадки. Това каза пред Радио „Фокус” – Кюстендил Даниела Божилова, кмет на село Коняво. По думите й са закупени необходимите материали, след което децата сами са боядисали изградените в центъра на населеното място беседки, люлки, пейки и катерушки. Освежени са и оградите на площадките. За всички участници в дейностите са подсигурени напитки и подкрепителна закуска, а до края на лятото предстоят нови инициативи, благодарение на които селото ще се превърне в още по-приветливо място.\r\nВенцеслав ИЛЧЕВ", "date": "2017.08.08", "title": "Кюстендил: Деца от село Коняво полагат доброволен труд за освежаване на парка и детските площадки"}
{"url": "http://www.focus-news.net/news/2017/08/08/2423848/sport-borusiya-dortmund-iska-150-miliona-evro-za-usman-dembele.html", "text": "Борусия Дортмунд иска 150 милиона евро от Барселона за Усман Дембеле. На срещата между ръководствата на двата клуба в Германия, Барселона са разбрали, че френският национал ще им струва 150 милиона евро. От Барселона са очаквали цена над 100 милиона евро. В идните дни ще има нова среща, на която от Барселона ще направят официална оферта, която обаче ще е за сума значително по-ниска от това, което Борусия Дортмунд иска.", "date": "2017.08.08", "title": "Спорт: Борусия Дортмунд иска 150 милиона евро за Усман Дембеле"}
{"url": "http://www.focus-news.net/news/2017/08/08/2423849/kmetat-na-sadovo-dimitar-zdravkov-prez-septemvri-pravim-traditsionno-sabirane-na-vsichki-folklorni-sastavi-na-teritoriyata-na-obshtinata.html", "text": "През септември правим традиционно събиране на всички фолклорни състави на територията на общината. Това каза кметът на Садово Димитър Здравков в интервю за Агенция „Фокус“. Той обясни, че това се прави, за да може всяко едно читалище да покаже какво е направило през годината. Димитър Здравков отчете, че на територията на Садово има 12 читалища. „Всички те получават субсидии, както от общинския бюджет, така и от държавата“, коментира кметът. По отношение на културната програма за лятото, Димитър Здравков поясни, че са я преполовили. „Повечето мероприятия са преминали. Тази седмица беше празникът на село Чешнегирово. Доста добър събор се получи, с много изпълнители. Останаха празниците на някои от населените места на територията на Община Садово -  Милево, Ахматово“, допълни Здравков.  \r\nПо отношение на производството на фъстъци, Здравков обясни, че  в момента засетите площи са към 12 хил. дка. „Цената през последните години е доста устойчива. Това се наблюдава и в съседните общини, тъй като и навремето там се е отглеждал фъстък. Надявам се, че българският фъстък и този, който е произведен в Садово и селата около нас, ще намери своето по-добро реализиране в търговската мрежа, тъй като нашият фъстък се слави с изключително добри вкусови качества“, посочи Димитър Здравков. \r\nДеница КИТАНОВА", "date": "2017.08.08", "title": "Кметът на Садово Димитър Здравков: През септември правим традиционно събиране на всички фолклорни състави на територията на общината"}
{"url": "http://www.focus-news.net/news/2017/08/08/2423850/interfaks-ukrainskiyat-vanshen-ministar-oproverga-tvardeniyata-na-mihail-saakashvili-che-ima-rusko-grazhdanstvo.html", "text": "Украинският външен министър Павел Климкин опроверга твърденията, че има друго гражданство, освен украинското, предава Интерфакс.\r\n„За разлика от някои, аз не колекционирам паспорти, и не разпространявам лъжи. Моята родина е била, и остава Украйна“, написа Климкин в социалните мрежи.\r\nПо-рано бившият грузинки президент и губернатор на Одеската област Михаил Саакашвили заяви следното:\r\n„Климкин вместо да се занимава с работата си, по цели дни звъни във всички страни, в които съм или възнамерявам да отида, с разни претенции.  Климкин не е етнически украинец, а руснак, роден в Русия. Доколкото ми е известно, той има руско гражданство, а на украински говори по-зле от мен“.\r\n„Пьотър Алексеевич, ето ви още един кандидат за лишаване от гражданство, след като се възползвате достатъчно от услугите му“, се обърна Саакашвили към украинския президент Петро Порошенко.  Симеон Миланов", "date": "2017.08.08", "title": "Интерфакс: Украинският външен министър опроверга твърденията на Михаил Саакашвили, че има руско гражданство"}
{"url": "http://www.focus-news.net/news/2017/08/08/2423851/trima-dushi-byaha-ubiti-ot-malnii-za-denonoshtie-drugi-dvama-sa-s-naranyavaniya-obzor.html", "text": "Серия от инциденти, предизвикани от мълнии, взеха три жертви  в страната в рамките само на денонощие. 68-годишен мъж  от Стамболийски почина, а 49-годшният му приятел бе ранен от паднала мълния край язовир \"Широка поляна\" в района на Батак. Мълнията е паднала върху дървена барака, в която са се намирали двамата мъже, в резултат на което постройката се е запалила. При пожара единият мъж е загинал, а вторият е с изгаряния по краката и едната ръка. Сигналът за инцидента е подаден в 14.00 часа във вторник, а пристигналите на място пожарникари са загасили огъня напълно и не са му дали възможност да се разрасне и навлезе в гъстата иглолистна гора наблизо. По-рано през деня край пловдивското село Маноле бе открито тяло на пастир, убит от мълния. \r\nГръм разруши къща в Добринище. Пострадала е жена, която по това време се е намирала в сградата. Жената е без опасност за живота. Природното явление предизвика и пожар, който впоследствие бе потушен.\r\nПървата жертва на гръмотевичните бури у нас бе 40-годишен работник, който бе убит от мълния на столичния бул. „България“ в понеделник.", "date": "2017.08.08", "title": "Трима души бяха убити от мълнии за денонощие, други двама са с наранявания (ОБЗОР)"}
{"url": "http://www.focus-news.net/news/2017/08/08/2423852/reuters-belgiyskata-politsiya-arestuva-mazh-koyto-tvardi-che-e-ostavil-avtomobil-s-eksplozivi-v-molenbek.html", "text": "Белгийската полиция арестува мъж, който твърди, че е оставил автомобил зареден с експлозиви в Моленбек, предава Reuters.\r\nВластите изпратиха сапьорски отряд в квартал Моленбек. \r\nЗаподозреният, който още не е идентифициран, принуди полицията да го преследва с автомобили.\r\nТой бе задържан след като полицаите стреляха по гумите на автомобила му.\r\n„Когато полицията го арестува, той заяви, че има експлозиви. За да се избегне всякакъв риск, армията бе призована да провери“, заяви говорител на прокуратурата в Брюксел.\r\nЖурналисти, присъстващи на място заявиха, че са станали свидетели на две контролирани експлозии. Симеон Миланов", "date": "2017.08.08", "title": "Reuters: Белгийската полиция арестува мъж, който твърди, че е оставил автомобил с експлозиви в Моленбек"}
{"url": "http://www.focus-news.net/news/2017/08/08/2423853/shumen-dobri-dobivi-ot-tyutyuna-ochakvat-proizvoditelite-v-oblastta.html", "text": "Добри добиви от тютюна очакват производителите в Шуменска област. Това съобщи за Радио „Фокус“-Шумен Вилдан Шабанова, заместник-председател на Националната асоциация на тютюнопроизводителите (НАТ-2010). Кампанията по събиране на реколтата протича нормално, а стопаните прибират вече трета ръка тютюн. Очакваните добиви от най-масово отглеждания сорт „Каба кулак“ са 200-220 кг/дка, като и останалите сортове, сред които „Гръцка Басма“ и „Катерини“, са развити добре. Вилдан Шабанова отбеляза, че в региона  няма тютюни, засегнати от градушка, климатичните условия са благоприятни за културата и реколтата, която се прибира е с високо качество. \r\nПо думите на Вилдан Шабанова тютюнопроизводителите в областта имат сключени договори, като в изкупната кампания ще се включат традиционните фирми. Вилдан Шабанова посочи, че все още има  стопани, които очакват да им бъде разплатен от гръцка фирма тютюн от реколтата от 2016 година. Дължимата сума за Североизточна България е около 980 000 лв. \r\nИвелина ИВАНОВА", "date": "2017.08.08", "title": "Шумен: Добри добиви от тютюна очакват производителите в областта"}
{"url": "http://www.focus-news.net/news/2017/08/08/2423854/sofiya-bul-tsar-osvoboditel-e-zatvoren-za-dvizhenie-v-uchastaka-ot-pl-orlov-most-do-su-sv-kliment-ohridski-zaradi-izostaven-bagazh.html", "text": "Бул. \"Цар Освободител\" в столицата е затворен за движение в участъка от пл. \"Орлов мост\" до СУ \"Св. Климент Охридски\" заради изоставен багаж. Това съобщиха за Агенция \"Фокус\" от пресцентъра на Столична община. В момента районът е отцепен и на място се извършва проверка.\r\nАвтобусите, движещи се по линии 9, 360, 94 и 280 променят маршрута си така: по бул. \"Цариградско шосе\", завиват по бул. \"Евлоги и Христо Георгиеви\", ул. \"Ген. Йосиф Гурко\" и след това по бул. \"Васил Левски\", а автобусите по линии - 8, 4, 184 и тролеите, които се движат в района, въртят по улица \"Ген. Йосиф Гурко\".", "date": "2017.08.08", "title": "София: Бул. \"Цар Освободител\" е затворен за движение в участъка от пл. \"Орлов мост\" до СУ \"Св. Климент Охридски\" заради изоставен багаж"}
{"url": "http://www.focus-news.net/news/2017/08/08/2423855/predstoyashti-sabitiya-v-stranata-za-9-avgust-agentsiya-fokus.html", "text": "Френският парламент ще гласува законопроект, който ще попречи на депутатите да наемат близки като съветници\r\n*** Продължава хранителният скандал, след откриването на заразени яйца, разпространени от Холандия в няколко европейски страни.\r\n*** Израелският войник Елор Азария, е осъден на 18 месеца затвор за застрелването на ранен палестински нападател.\r\n*** Резултатите от президентските, парламентарните и местните избори в Кения.\r\n*** Реакцията след като южноафриканският президент запази поста си след неуспешен вот на недоверие.", "date": "2017.08.08", "title": "Предстоящи събития в страната за 9 август (Агенция „Фокус”)"}
{"url": "http://www.focus-news.net/news/2017/08/08/2423871/odmvr-plovdiv-nashumyava-shemata-za-telefonni-izmami-provezhdane-na-politseyska-operatsiya-i-iskane-na-opredelena-suma-za-zadarzhane-na-izvarshitelite.html", "text": "Нашумява схемата за извършване на телефонни измами „провеждане на полицейска операция и искане на определена сума, която ще послужи за задържане на извършителите“. Това съобщиха за Радио „Фокус”-Пловдив от ОДМВР-Пловдив. Обаждането е от мним полицай, който казва, че иска съдействие и дава указания на жертвата си да събере пари и да ги хвърли през терасата на апартамента, като обещава парите в последствие да бъдат върнати. Не е изключено измамниците да приложат и други схеми, като „пари за операция на близък“, „пари за капаро за закупени климатици или друга техника“, „пари за освобождаване на колетна пратка“ и др. \r\nИзвършителят на престъплението избира потърпевшите на случаен принцип.\r\nОт полицията апелират при получаване на подобен вид телефонно обаждане гражданите незабавно да потърсят свои близки и в никакъв случай да не дават пари на непознати, по никакъв повод да не предприемат разплащания. Пари трябва да се дават само на определени места, в установеното работно време, като винаги се сверяват личните данни и се издава съответен документ. Необходимо е близките непрекъснато да говорят за това на възрастните си родители и да им напомнят как случайно може да станат жертва на измама.\r\nЦветана ТОНЧЕВА", "date": "2017.08.08", "title": "ОДМВР-Пловдив: Нашумява схемата за телефонни измами „провеждане на полицейска операция и искане на определена сума за задържане на извършителите“"}
{"url": "http://www.focus-news.net/news/2017/08/08/2423872/kyustendil-vokalnata-grupa-art-pop-ot-dupnitsa-e-otlichena-v-parvoto-izdanie-na-natsionalniya-konkurs-muzikalen-impuls.html", "text": "Вокалната  група „Арт Поп” от Дупница е отличена в първото издание на националния конкурс „Музикален импулс“. Това съобщи за Радио „Фокус“ – Кюстендил ръководителят на групата  Таня  Камбурова. По думите й конкурсът е ориентиран към млади изпълнители на популярна музика. „В категория „Вокални състави” младите дарования взеха престижната втора награда, при изключително силна конкуренция от цялата страна, като първо място не бе присъдено на никой от участниците“, каза Камбурова. \r\nПо думите й целта на конкурса, който се провежда в Бургас, е да предостави един престижен и съвременен форум за изява на млади изпълнители от цялата страна и по този начин да стимулира тяхното бъдещо развитие като музикални артисти.\r\nВенцеслав ИЛЧЕВ", "date": "2017.08.08", "title": "Кюстендил: Вокалната  група „Арт Поп” от Дупница е отличена в първото издание на националния конкурс „Музикален импулс“"}
{"url": "http://www.focus-news.net/news/2017/08/08/2423873/miroslav-stoyanov-odmvr-pazardzhik-paleneto-na-suhi-trevi-i-starnishta-e-zabraneno-sas-zapoved-na-oblastniya-upravitel.html", "text": "Високите температури през последните дни и липсата на валежи са предпоставка за висока опасност от пожари, каза за Радио „Фокус“ – Пазарджик говорителят на ОДМВР- Пазарджик Мирослав Стоянов. Той се обърна към гражданите с призив да не палят огньове. „Много внимателни трябва да бъдат и туристите в планината, които решат да унищожат по този начин отпадъците. Паленето на сухи треви и стърнища е забранено със заповед на областния управител. Всеки, който бъде установен като извършител на подобни прояви, ще бъде незабавно санкциониран“, обясни Стоянов. \r\nТой каза също, че при създадената метеорологична обстановка проявата на небрежност от страна на гражданите е недопустима, тъй като тя може да доведе до възникването на големи пожари, при които се нанасят сериозни щети, правят се разходи от страна на техника и хора за потушаването им.\r\nВаня НИКОЛОВА", "date": "2017.08.08", "title": "Мирослав Стоянов, ОДМВР-Пазарджик: Паленето на сухи треви и стърнища е забранено със заповед на областния управител"}
{"url": "http://www.focus-news.net/news/2017/08/08/2423874/veliko-tarnovo-nad-30-000-leva-ot-nalozheni-sanktsii-sa-sabrani-ot-riosv-prez-yuli.html", "text": "Над 30 000 лева от наложени санкции са събрани от Регионална инспекция по околната среда и водите (РИОСВ) – Велико Търново през юли. Това каза за Радио „Фокус“ – Велико Търново Милка Асенова, експерт „Връзки с обществеността“ в екоинспекцията. През месеца е съставен един акт за липса на отчетност по отношение на отпадъците и са издадени три наказателни постановления на стойност 12 000 лева. Експертите са извършили 103 проверки на 102 обекта.\r\n„Основните акценти в контролната дейност на РИОСВ през юли са извършване на комплексни проверки, контрол на обекти за спазване на изискванията на законодателството по отпадъците и въздуха, проверки във връзка с емисионен контрол на отпадъчните води и правилната експлоатация на пречиствателните съоръжения“, посочи Милка Асенова.\r\nНадежда КРЪСТЕВА", "date": "2017.08.08", "title": "Велико Търново: Над 30 000 лева от наложени санкции са събрани от РИОСВ през юли"}
{"url": "http://www.focus-news.net/news/2017/08/08/2423875/pazardzhik-v-osnovnoto-uchilishte-v-grad-vetren-se-izgrazhda-tsentar-po-prirodni-nauki.html", "text": "През това лято в Основно училище „Свети Свети Кирил и Методий“ в град Ветрен се извършват различни видове ремонти, каза за Радио „Фокус“ – Пазарджик директорът на училището Лена Парова. „Ние спечелихме един проект за изграждане на център по природни науки „Училища на бъдещето“, финансиран от фондация „Америка за България“, и в момента се работи по обособяването на този център. В същото време правим ремонт на коридора. Смятаме, че материалната база в учебното заведение е много добра и това създава наистина отлични условия за децата и самочувствие, че те работят и учат в едно добро училище“, допълни Парова. \r\nПо думите й делегираният бюджет е много малък и с него е изключително трудно да се правят сериозни ремонти и да се подобри материалната база. „Средствата, които ни се дават за такава база, са много малко. Имаме възможност да кандидатстваме с проекти, но при почти всеки от тях се изисква съфинансиране от страна на училището. Даже в този, който реализираме в момента, има 25% съфинансиране. Това обаче донякъде ни дава възможност ние да обединим усилията си с родителите и общността, да организираме дарителски кампании, така че да можем да подпомогнем този процес“, коментира директорът на училището в град Ветрен.\r\nТеодора ДИМИТРОВА", "date": "2017.08.08", "title": "Пазарджик: В основното училище в град Ветрен се изгражда център по природни науки"}
{"url": "http://www.focus-news.net/news/2017/08/08/2423876/kyustendil-10-akta-na-narusheniya-na-protivopozharnite-pravila-sa-sastaveni-ot-nachaloto-na-zhatvenata-kampaniya-v-oblastta.html", "text": "10 акта са съставени от началото на жътвената кампания в Кюстендилска област. Това съобщи за Радио „Фокус“ – Кюстендил Петя Георгиева, инспектор в Регионална дирекция „Пожарна безопасност и защита на населението“ – Кюстендил. Съставените актове са за различни нарушения, свързани с изискванията за спазване на противопожарните правила и участието на селскостопанска техника в жътвената кампания. \r\nДо момента са проверени 216 машини, до участие в жътвата са допуснати 215. Поради повишеното ниво на пожарна опасност продължава ежедневната  превантивна и контролна дейност на служителите от дирекцията.  Жътвената кампания в Кюстендилска област е в разгара си. Остават още 13 858 дка житни култури за прибиране, ожънати са 27745 дка.\r\nПетя Георгиева каза още, че за причинители на пожари са предвидени от 100 до 2 000 лева глоби по Закона за МВР, които се налагат при нарушения на правилата за пожарна безопасност. До момента в Кюстендилка област са унищожени  9,6 дка пшеница , 3 дка ечемик , 2 дка други култури и 100 бали фураж. \r\n„За да не се допускат пожари в житните площи,  напомняме на гражданите да проявяват особена бдителност по отношение на мерките за пожарна безопасност в сухото и горещо време. Небрежно изхвърлената угарка в сухата трева може да причини големи щети. Особено безотговорно и лекомислено е запалването на стърнищата след жътва и на старата суха трева по пасищата“, каза Петя Георгиева. По думите й изгарянето на стърнища и слама, суха трева по слогове, крайпътни ивици и други площи е абсолютно забранено.\r\nВенцеслав ИЛЧЕВ", "date": "2017.08.08", "title": "Кюстендил: 10 акта на нарушения на противопожарните правила са съставени от началото на жътвената кампания в областта"}
{"url": "http://www.focus-news.net/news/2017/08/08/2423877/reuters-diego-maradona-obyavi-che-e-voynikna-venetsuelskiya-prezident-nikolas-maduro.html", "text": "Аржентинската футболна легенда Диего Марадона заяви, че е готов да се сражава за крайнолевия режим на венецуелския президент Николас Мадуро, предава Reuters.\r\n„Ние сме чависти до края на живота си“, написа Марадона във фейсбук. \r\n„Когато Мадуро нареди, аз, облечен като войник за свободна Венецуела, ще се бия срещу империализма и всички, които искат да вземат флаговете ни, които са най-святото ни притежание“, заяви Марадона. Симеон Миланов", "date": "2017.08.08", "title": "Reuters: Диего Марадона обяви, че е „войник“на венецуелския президент Николас Мадуро"}
{"url": "http://www.focus-news.net/news/2017/08/08/2423878/pazardzhik-darzhavnoto-gorsko-stopanstvo-v-peshtera-e-predostavilo-na-zhitelite-na-obshtinata-nad-7-000-kubichni-metra-darva-za-ogrev.html", "text": "Държавното горско стопанство в Пещера предоставя възможност жители на община Пещера да добиват сами дърва за огрев, каза за Радио „Фокус” – Пазарджик директорът на стопанството инж. Васил Гърков. Той поясни, че такава възможност се предоставя и на жители на община Брацигово, тъй като стопанството обхваща територии и на тази община. „Тази година на община Пещера сме предоставили 3 030 пространствени кубични метра дърва за огрев, като от администрацията са ни предоставили списъци, както е по Наредбата за възлагане на дейностите в горските територии, и съответно тези списъци се изпълняват. Отделно сме им предоставили от временен склад още 4 434 кубични метра широколистни дърва за огрев”, уточни инж. Иван Гърков. \r\nТой добави, че в списъците са включени лица, които сами желаят да си добавят дървата за огрев, а в писма до общините от Горското стопанство в Пещера препоръчват да се включват приоритетно социално слаби жители.\r\nТеодора ДИМИТРОВА", "date": "2017.08.08", "title": "Пазарджик: Държавното горско стопанство в Пещера е предоставило на жителите на общината над 7 000 кубични метра дърва за огрев"}
{"url": "http://www.focus-news.net/news/2017/08/08/2423879/slavka-chakarova-kmet-na-chepelare-uspeshno-razvivame-noviya-i-edinstven-po-roda-si-v-balgariya-leten-turisticheski-produkt-laptopadzhiiyski-lager-na-mechi-chal.html", "text": "В Чепеларе успешно се развива новият и единствен по рода си в България летен туристически продукт – „лаптопаджиийски“ лагер на Мечи чал, който е проведен за пръв път през миналата година, а вече е добил широка популярност. През това лято в него освен българи участват и голям брой чуждестранни граждани. Това каза за Радио „Фокус“ – Смолян Славка Чакърова – кмет на Община Чепеларе. По нейните думи в района на връх Мечи чал се намира станцията „При мечката“, има леглова база, ресторант, барбекю, осигурена е много добра интернет връзка, а „офисите“ са на открито в гората. За програмисти, за хора, която работа е свързана с постоянното ползване на интернет и за работохолиците, за хората, които не могат да си позволят летен отпуск, лагерът създава работна среда сред чистия планински въздух и в същото време дава възможност и за спорт, почивка и релакс. \r\nВсеки участник в лагера сам избира къде и за колко време да бъде настанен според предпочитанията и средствата, с които разполага. Може да избере къмпинг, вила, хотел или квартира и заплаща пакетна цена за работно място и настаняване. Лагерът се провежда в рамките на 5 седмици – от 23 юли до 2 септември.\r\nДаниела БОЙКОВА", "date": "2017.08.08", "title": "Славка Чакърова, кмет на Чепеларе: Успешно развиваме новия и единствен по рода си в България летен туристически продукт –  „лаптопаджиийски“ лагер на Мечи чал"}
{"url": "http://www.focus-news.net/news/2017/08/08/2423880/the-times-of-israel-yuzhen-izrael-e-obstrelyan-s-raketa-ot-teritoriyata-na-ivitsata-gaza.html", "text": "Предупредителните сирени в южната част на Израел са се активирали, заради ракета изстреляна от Ивицата Газа, предаде The Times of Israel, позовавайки се на информация от Въоръжените сили на Израел.\r\nСпоред информацията от военните, ракетата се е взривила в открита местност, около градчето Хоф Ешкелон. Засега няма данни за пострадали хора, но армията все още претърсва района.\r\nДосега никой не е поел отговорност за инцидента, но Израел държи отговорна групировката „Хамас“ са всички ракетни обстрели, извършени от територията на Ивицата Газа.\r\nТерористичната организация, която управлява Газа, се въздържа от изстрелването на ракети, след като Израел извърши разрушителна операция през 2014 г. Оттогава „Хамас“ прехвърля отговорността за редките обстрели на радикални Салафистки групировки.\r\nПревод и редакция:", "date": "2017.08.08", "title": "The Times of Israel: Южен Израел е обстрелян с ракета от територията на Ивицата Газа"}
{"url": "http://www.focus-news.net/news/2017/08/08/2423882/tass-nachalnitsite-na-generalnite-shtabove-na-rusiya-i-sasht-sa-obsadili-situatsiyata-v-blizkiya-iztok.html", "text": "Началникът на Генералния щаб на Въоръжените сили на Русия Валерий Герасимов и Началник-щаба на Обединеното командване на въоръжените сили на САЩ генерал Джоузеф Дънфорд, по време на телефонен разговор, са обсъждали ситуацията в Сирия, Ирак и борбата с международния тероризъм, предаде ТАСС, позовавайки се на съобщение на Министерството на отбраната на Русия.\r\n„По време на телефонен разговор е обсъдена ситуацията в Сирия и Ирак. Разговаряно е и за бъдещите ходове в борбата с международния тероризъм, както и за въпроси по функционирането на зоната за деескалация в югозападна Сирия“, заявиха от ведомството.\r\nПо-рано от Държавния департамент на САЩ заявиха, че Вашингтон поддържа усилията за създаването на още една зона за деескалация в Сирия, въпреки че Съединените щати не вземат пряко участие в нея.\r\nПревод и редакция:", "date": "2017.08.08", "title": "ТАСС: Началниците на Генералните щабове на Русия и САЩ са обсъдили ситуацията в Близкия Изток"}
{"url": "http://www.focus-news.net/news/2017/08/08/2423883/sport-realmadrid-i-manchestar-yunayted-10-na-poluvremeto.html", "text": "Резултатът от първото полувреме на мача за Суперкупата на Европа, който се играе в Скопие, между Реал(Мадрид) и Манчестър Юнайтед е 1:0. Голът вкара бразилецът Каземиро в 24-ата минута.", "date": "2017.08.08", "title": "Спорт: Реал(Мадрид) и Манчестър Юнайтед 1:0 на полувремето"}
{"url": "http://www.focus-news.net/news/2017/08/08/2423884/donald-tramp-v-sluchay-na-novi-zaplahi-ot-strana-na-severna-koreya-shte-otvarnem-s-ogan-i-yarost.html", "text": "Президентът на САЩ Доналд Тръмп хвърли ръкавицата към въоръжената с ядрени оръжия Северна Корея, като предупреди Пхенян, че ако продължи да заплашва Съединените Щати, ще бъде ударена с „огън и ярост“, предаде AFP.\r\n“По-добре е за Северна Корея да не отправя повече заплахи към САЩ. Те ще бъдат посрещнати с огън и ярост, каквито светът още не е виждал.“, заплаши Тръмп, в интервю, дадено в неговия голф-клуб в Ню Джърси.\r\n„Тези заплахи ( на Ким Чен-ун - бел.ред.) бяха заплашителни, извън рамките на нормалното и както казах, ще бъдат посрещнати с огън и ярост и за да бъдем откровени, сила, каквато светът още не е виждал.“, подчерта американският президент.\r\nПревод и редакция:", "date": "2017.08.08", "title": "Доналд Тръмп: В случай на нови заплахи от страна на Северна Корея, ще отвърнем с „огън и ярост“"}
{"url": "http://www.focus-news.net/news/2017/08/08/2423885/afp-udari-na-koalitsiyata-v-raka-sa-otneli-29-zhivota-na-tsivilni-grazhdani-za-24-chasa.html", "text": "Удари на коалицията, оглавявана от САЩ, са отнели живота на 29 цивилни граждани за последните 24 часа в района на северна Сирия, предаде AFP, позовавайки се на информация от базираната в Лондон Обсерватория за човешки права.\r\nСред жертвите са 9 жени и 14 деца. Това е станало в резултат от въздушни удари по град Рака.\r\nЖертвите може да се увеличат, тъй като има и критично ранени, допълват от обсерваторията.\r\nПодкрепяната от САЩ кюрдско-арабска коалиция, която е обсадила града, вече контролира 45% от неговата площ.\r\nПревод и редакция:", "date": "2017.08.08", "title": "AFP: Удари на Коалицията в Рака са отнели 29 живота на цивилни граждани за 24 часа"}
{"url": "http://www.focus-news.net/news/2017/08/08/2423886/anadolu-velikobritaniya-e-tarsila-pomoshtta-na-sasht-za-da-otstrani-mosadek-ot-vlastta-v-iran.html", "text": "Правителството на Великобритания неколкократно е търсило помощ от Вашингтон, в усилията си да свали от власт бившия ирански Министър-председател Мохамед Мосадек през 1952-53 г., предаде Anadolu Agency, позовавайки се на разсекретени документи на Държавния департамент на САЩ, които бяха публикувани във вторник (08.08).\r\nДокументите на Държавния департамент бяха публикувани от Националния архив по сигурността към Университета Джордж Вашингтон. Те потвърдиха спекулациите, че Лондон, а не Вашингтон, е основния инициатор в заговорите за свалянето на иранския Министър председател Мохамед Мосадек от власт преди близо 65 години.\r\nЗаговорът, който обикновено е наричан по кодовото си име, дадено му от ЦРУ – „Операция Аякс“ – насърчи продължителното иранско подозрение за американската и западната дейност в Близкия Изток. \r\nЛондон е отправил няколко молби за свалянето на Мосадек, чрез преврат, според документите, но Вашингтон първоначално е отказал да участва, отчасти, защото се е надявал да сключи изгодна петролна сделка с иранския лидер, след като той е национализирал петролната индустрия в близкоизточната държава, преди това принадлежаща на Великобритания.\r\nВеликобритания е отправила първата си молба, в писмена форма, на 8 октомври 1952 г. Освен това, британците са провели три срещи с американските си колеги, за да обсъждат въпроса, но това не е било достатъчно за да ги убеди да се включат в акцията.\r\n„Не трябва да изключваме този вариант окончателно, но ние предпочитаме да не влизаме в „Комбинирано планиране“ за такова действие в този момент,“, пише Хенри Бироуд, асистент на Държавния секретар на САЩ за Близкия Изток до своя висшестоящ, подчертавайки, че усилията на Вашингтон трябва да се насочат към сключването на сделка с Мосадек.\r\nВтори документ, от 3-ти декември 1952 г., дава отчет за среща между началника на Бироуд, заместника на Държавния секретар – Фрийман Матюс и британския външен министър Сър Кристофър Стийл, организирана по желание на Стийл.\r\nМатюс, заедно с още трима служители на ведомството, е изразил скептицизъм относно британския план и е заявил на Стийл, че САЩ „работят по нов подход“ към Мосадек.\r\n„Казах, че засега не сме готови да отхвърлим напълно идеята за преврат, но мислим, че трябва да бъде направен поне още един опит за стигане до петролна сделка с Мосадек“, е докладвал Матюс.\r\nТой е добавил, че „са се разбрали да не предприемат действие в този момент, но ще имат предвид предложението. Освен това, е достигнато съгласие, да не се водят повече разговори между ЦРУ и британските служби по въпроса, до ново нареждане“.\r\nЦРУ все пак взима участие в усилията по свалянето на Мосадек, което се случва през август 1953 г., когато на власт е поставен Шаха на Иран Мохамед Реза Пахлави.\r\nЗападната интервенция стана основен стимул за настроенията срещу Пахлави, които доведоха до неговото изгонване през 1979 г., когато избухна Ислямската Революция.\r\nПревод и редакция:", "date": "2017.08.08", "title": "Anadolu: Великобритания е търсила помощта на САЩ за да отстрани Мосадек от властта в Иран"}
