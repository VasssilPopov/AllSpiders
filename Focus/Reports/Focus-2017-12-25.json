{"url": "http://www.focus-news.net/news/2017/12/25/2471010/predstoyashti-mezhdunarodni-sabitiya-za-26-dekemvri-agentsiya-fokus.html", "text": "Продължава делото за корупция срещу бившия министър-председател на Македония Никола Груевски.\r\n*** Ангола ще изстреля своя първи комуникационен сателит от космодрума „Байконур\" в Казахстан.\r\n*** Продължава делото срещу представителя на „Репортери без граници“ Ерол Йондероглу, обвинен в „терористична пропаганда\" в полза на „Работническа партия на Кюрдистан“. \r\n***Очаква се ратифицирането на споразумението между Москва и Дамаск за разширяване на руското военно съоръжение в Тартус.\r\n***", "date": "2017.12.25", "title": "Предстоящи международни събития за 26 декември (Агенция „Фокус“)"}
{"url": "http://www.focus-news.net/news/2017/12/25/2470975/sport-stana-yasna-programata-za-turnira-hopman-kap-v-avstraliya.html", "text": "Стана ясна програмата на турнира за смесени отбори „Хопман къп“, който ще се проведе в австралийския град Пърт в периода 30 декември 2017 година -2 януари 2018 година.\r\nСъстезанието ще бъде открито в събота от отборите на САЩ и Русия. Първият двубой във вечерната сесия ще бъде между Роджър Федерер и Белинда Бенчич, които ще играят в един отбор срещу тима на Япония, в чиито състав влизат Юичи Сугита и Наоми Осака.\r\nНа 2 януари 2018 година Роджър ще играе срещу руския тенисист Карен Хачанов от Русия, а на 4 януари е последният мач в групата срещу Джак Сок.", "date": "2017.12.25", "title": "Спорт: Стана ясна програмата за турнира „Хопман къп“ в Австралия"}
{"url": "http://www.focus-news.net/news/2017/12/25/2470976/nimh-utre-shte-bade-predimno-slanchevo-i-toplo-za-kraya-na-godinata.html", "text": "През нощта ще бъде ясно и почти тихо. Минималните температури ще са между минус 2 и 3°. Сутринта на места в низините и котловините ще се образува мъгла или ниска слоеста облачност и там дневните температури ще останат по-ниски. Над останалата част от страната ще бъде слънчево и топло за края на годината. Максималните температури ще са предимно между 9 и 14°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Мартин Славчев.\r\nАтмосферното налягане ще се понижи, но ще остане по-високо от средното за декември.  \r\nНад Черноморието ще бъде слънчево и почти тихо. Максимални температури на въздуха: 10°-12°. Температурата на морската вода е 9°-10°. Вълнението на морето ще бъде около 2 бала.\r\nВ планините ще бъде слънчево. Ще духа умерен, по билата и силен вятър от запад-югозапад. Максимална температура на височина 1200 метра около 9°, на 2000 метра – около 4°.\r\nВ сряда покрай Дунав и на места в Горнотракийската низина ще има мъгла или ниска облачност и там дневните температури ще остават по-ниски. В припланинските райони ще е слънчево и отново по-топло. Ще се появи вятър от юг-югозапад, по-късно през деня и през нощта срещу четвъртък ще се усили, повече в Източна България и на места, северно от планините. От запад ще се заоблачи. В четвъртък и петък ще преобладава облачно време. През първия ден в източните райони вятърът ще е все още от юг и температурите ще са високи. На отделни места в страната, с по-голяма вероятност в Южна България, ще превали слаб дъжд, а в петък ще превали на повече места, отначало дъжд, който с усилване на вятъра от запад-северозапад, привечер и през нощта срещу събота в планинските райони и на места в Лудогорието, ще премине в сняг, но бързо ще спре.", "date": "2017.12.25", "title": "НИМХ: Утре ще бъде предимно слънчево и топло за края на годината"}
{"url": "http://www.focus-news.net/news/2017/12/25/2470977/faz-navarshva-se-edna-godina-ot-smartta-na-britanskata-pop-legenda-dzhordzh-maykal.html", "text": "На първата годишнина от смъртта на британската поп легенда Джордж Майкъл множество фенове се събраха пред имението му в Горинг он Темз, за да почетат паметта му с цветя, картички и свещи, отбелязва германският национален ежедневник Die Frankfurter Allgemeine Zeitung.\r\nДжордж Майкъл почина навръх Коледа миналата година на едва 53-годишна възраст. Аутопсията показа, че той е страдал от сърдечно заболяване. Певецът бе намерен безжизнен в дома си в Оксфордшир, западно от Лондон. \r\nПоп иконата има близо 100 милиона продадени албума, припомнят от редакцията.Тереза Герова", "date": "2017.12.25", "title": "FAZ: Навършва се една година от смъртта на британската поп легенда Джордж Майкъл"}
{"url": "http://www.focus-news.net/news/2017/12/25/2470978/predstoyashti-sabitiya-v-stranata-za-26-dekemvri-agentsiya-fokus.html", "text": "***\r\nОт 09.00 часа в катедралния храм „Св. Димитър Солунски“ ще започне тържествена света литургия за празника на света Богородица.\r\n*** \r\nОт 10.00 часа в НЧ „Звезда-1905“ - село Правда ще бъде посрещнат Дядо Коледа. Ще има игри и забавления за най-малките жители на село Правда.\r\n*** \r\nОт 11.00 часа в НЧ „Звезда-1905“ - село Правда ще бъде открита изложба на сурвакници и ще бъде представен обичая „Коледуване“.\r\n***\r\nОт 10.00 часа в село Могиляне пред паметника „Тюркян чешма”, Общинският съвет на ДПС Кирково организира Възпоменателен митинг-мевлид в памет на жертвите на т. нар. „Възродителен процес” и по случай 33 годишнината от трагичните събития през  1984 г. На събитието ще присъстват председателят на ДПС Мустафа Карадайъ, зам.- председателите на ДПС, членове на ЦОБ на ДПС и др. \r\n***\r\nОт 09.00 часа в катедралния храм „Успение Богородично“, Негово Високопреосвещенство Пловдивският митрополит Николай ще възглави от архиерейска света Литургия.\r\n***\r\nОт 10.00 часа на площада пред кметството в село Мечкарево ще се състоят „Зимни празници 2017“. \r\n***\r\nВ 08.00 часа в зала „Иван Вазова“ ще започне двудневният коледен турнир „Футболна Стара Загора“.\r\n***\r\nОт 11.00 часа на площад „Свобода“ ще се проведе вторият Фестивал на коледарските и маскарадните групи. Същият ден от 19.00 часа в зала „Дружба“ е концерта на групите „Диана експрес“ и „Тоника Домини“.", "date": "2017.12.25", "title": "Предстоящи събития в страната за 26 декември (Агенция „Фокус“)"}
{"url": "http://www.focus-news.net/news/2017/12/25/2470979/tsik-na-ruskata-federatsiya-otkaza-da-registrira-aleksey-navalni-kato-kandidat-za-prezidentskite-izbori-kritikat-na-kremal-prizova-grazhdanite-kam-boykot-na-vota-obzor.html", "text": "В понеделник, 25 декември, Централната избирателна комисия (ЦИК) на Руската федерация отказа да регистрира опозиционния лидер Алексей Навални като кандидат за президентските избори в страната.\r\nПо думите на един от членовете на ЦИК – Борис Ебзеев, причината за отказа е свързана с неговото съдебно минало – по-рано тази година критикът на Кремъл получи условна присъда за незаконно присвояване на средства. Още тогава бе обявено, че той ще има право да се кандидатира за президентския пост в Русия не по-рано от 2028 г. \r\n„Бих искал да отбележа, че неговото криминално досие се запазва, и следователно трябва да предложа проекторешение на ЦИК, смисълът на което се свежда до това да му бъде отказана регистрация…тъй като той няма пасивни избирателни права“, поясни Ебзеев, цитиран от Интерфакс, като увери, че за взимането на съответното решение членовете на ЦИК са заседавали в рамките на цяла нощ. \r\nМалко по-късно Навални призова руските избиратели да бойкотират президентските избори в страната, насрочени за март 2018 г. \r\n„Обявяваме стачка на избирателите. Процедурата, в която ни предлагат да участваме, не представлява избори. В нея участва само (Владимир) Путин и тези кандидати, които той лично е избрал, такива, каквито не представляват ни най-малка заплаха за него. Владимир Путин е страшно изплашен, страхува се от конкуренцията в мое лице, вижда в нея заплаха, и в пълно съответствие с това, което каза по-рано, даде указания на своите слуги от ЦИК да ми откажат регистрация“, отбеляза Навални в съобщение, публикувано на уеб страницата на официалния му блог.\r\nКритикът на Кремъл увери, че оттук насетне неговият предизборен щаб ще стачкува. Симпатизантите му ще наблюдават за избирателната активност и ще агититат против участие на гражданите в предстоящия вот за нов държавен глава на Руската федерация. И накрая – опозиционерът призова резултатите от гласуването да не бъдат признавани – точно както и властта, която ще бъде избрана на изборите. \r\nПо-рано Европейският съд по правата на човека (ЕСПЧ) обяви за несправедлива присъдата срещу руския опозиционен политик Алексей Навални и неговия брат Олег по дело за финансови престъпления през 2014 г. В решението си ЕПСЧ заявява, че становищата на руските съдилища по делото срещу двамата братя са „предубедени и демонстративни“. Базираният в Страсбург съд постанови Русия да изплати като компенсация в полза на двамата братя общо 76 000 евро и 460 000 рубли. \r\nАлексей и Олег Навални бяха обвинени в присвояването на около 500 000 долара от две руски фирми, едната от които свързана с френска козметична компания, както и в пране на пари. Алексей Навални получи условна присъда за срок от 3 години и половина. Олег Навални получи ефективна присъда за същия срок и към момента остава в затвора. \r\nРуското министерство на правосъдието обяви несъгласието си с присъдата на ЕСПЧ. В свое изявление ведомството заявява, че ще изчака решението да влезе в сила и ще обмисли обжалване. Тереза Герова", "date": "2017.12.25", "title": "ЦИК на Руската федерация отказа да регистрира Алексей Навални като кандидат за президентските избори, критикът на Кремъл призова гражданите към бойкот на вота (ОБЗОР)"}
{"url": "http://www.focus-news.net/news/2017/12/25/2470980/dots-katya-staneva-rayko-zhinzifov-se-e-podpisval-veleshanin-velesov-i-se-sramuval-ot-gratskoto-si-ime-ksenofont.html", "text": "Райко Жинзифов се е подписвал Велешанин, Велесов и се срамувал от гръцкото си име Ксенофонт. Това каза в интервю за Агенция „Фокус“ доц. Катя Станева, преподавател по Възрожденска литература на българисти и слависти във Факултета по славянски филологии към Софийския университет  „Св. Климент Охридски“. „В архива на Раковски са запазени писма от Жинзифов от периода 1858-1859 г. Като чува в Одеса гръцкото име Ксенофонт, Раковски реагира по характерния за него императивно-безпрекословен начин и веднага казва: „Да си мениш името, ако си българин“. И този пръв разговор е описан от самия Жинзифов в негово писмо, който признава, че се е срамувал дори да каже името си другиму. Затова докладва и почти рапортува. Взема за свое име Райко, защото цитирам: „те се запомнят тези епитети, определения – добрият, великодушен, най-голям родолюбец в Македония така го наричал с това име Райко“, обясни доц. Станева. Тя поясни, че е запомнила историята с именуването от лекциите на проф. Петър Динеков от 70-те години на миналия век. „След десетилетни проучвания на разноречивия архив на Българското възраждане, отчитам значещото избиране на лично име на псевдоним. Жинзифов се подписва Велешанин, Велесов в редица свои публикации в руския периодичен печат“, обясни доц. Станева. Тя допълни, че себенаричането през Възраждането много често е късен, личен избор. По думите й това е Аз-ово решение за себепредставяне в публичността. „Емблематиката на географското и историческото е  явена в именуването Георги Раковски, на Левски, Бенковски. Всички тези имена са избор“, каза още доц. Катя Станева. \r\nДеница КИТАНОВА", "date": "2017.12.25", "title": "Доц. Катя Станева: Райко Жинзифов се е подписвал Велешанин, Велесов и се срамувал от гръцкото си име Ксенофонт"}
{"url": "http://www.focus-news.net/news/2017/12/25/2470981/stara-zagora-v-kampaniyata-na-sdruzhenie-badeshte-za-detsata-aktsiya-dyado-koleda-byaha-sabrani-173-podaraka.html", "text": "173 подаръка бяха събрани в рамките на кампанията на Сдружение „Бъдеще за децата“ - Акция Дядо Коледа 2017“, каза за Радио „Фокус“ директорът на сдружението Мария Гинева. \r\nНачалото на кампанията бе поставено на 4 декември. От екипа на Сдружение „Бъдеще за децата” бяха разположени две елхи в Казанлък и една в село Дунавци. На всяка една от тях имаше определен брой специални коледни играчки и писмо към тях. В тези писма бе разказана историята на всяко едно от 160 деца и техните семейства в неравностойно положение. Екипът и доброволците на Сдружението поднесоха на децата всички събрани коледни подаръци.\r\nСлавяна ГАЙДАРОВА", "date": "2017.12.25", "title": "Стара Загора: В кампанията на Сдружение „Бъдеще за децата“ - Акция „Дядо Коледа“ бяха събрани 173 подаръка"}
{"url": "http://www.focus-news.net/news/2017/12/25/2470982/washington-examiner-sasht-oryazvat-s-285-mln-dolara-byudzheta-za-oon.html", "text": "Посланикът на САЩ при ООН Ники Хейли обяви, че Вашингтон орязва с 285 млн. долара бюджета за международната организация за 2018 г., съобщава американското издание Washington Examiner, като припомня, че през фискалната 2016 г. средствата за нея са били в размер на 5,4 млрд. долара.\r\nХейли определи съкращаването на средствата за ООН като „историческо намаляване“, което ще допринесе за справянето с проблема с „раздутата администрация“ на организацията. „Неефективността и пренасищането на ООН са добре известни\", подчерта дипломатът в изявление за мисията на САЩ. „Вече няма да позволим да се възползва от щедростта на американския народ“, категорична бе Хейли. \r\nХейли отбеляза, че е „доволна\" от резултата от преговорите по бюджета и добави: „Можем да сме сигурни, че ще продължим да търсим начини за увеличаване на ефективността на ООН, като същевременно защитаваме интересите си\".\r\nПо-рано бившият губернатор от Южна Каролина се обърна към 193-членното Общо събрания на ООН с уверенията, че ще бъдат предприети стъпки срещу държавите, които подкрепиха необвързващата резолюция срещу решението на американския президент Доналд Тръмп да признае Ерусалим за столица на Израел. \r\n„САЩ ще си спомнят този ден, в който бяха откроени в това събрание заради акт, с който упражнихме правото си на суверенна нация“, подчерта Хейли преди гласуването миналата седмица. „Ще си спомним, когато отново сме призовани да направим най-големия принос към ООН и ще си спомним, когато страните ни призоват да плащаме повече и да използваме нашето влияние в тяхна полза\", бяха думите на Хейли. \r\nОбщо 128 държави гласуваха в подкрепа на резолюцията, с която бе отхвърлено решението на администрацията на Доналд Тръмп. Други девет страни гласуваха „против\", 35 се въздържаха, а представители на 21 държави не се явиха за гласуването.Тереза Герова", "date": "2017.12.25", "title": "Washington Examiner: САЩ орязват с 285 млн. долара бюджета за ООН"}
{"url": "http://www.focus-news.net/news/2017/12/25/2470983/gl-insp-plamen-genchev-rs-pbzn-gabrovo-izpolzvaneto-na-pirotehnicheska-tehnika-chesto-e-prichina-za-predizvikvane-na-pozhari-i-intsidenti-po-vreme-na-praznitsite.html", "text": "Използването на пиротехническа техника често е причина за предизвикване на пожари и инциденти по време на коледните и новогодишните празници. Това каза в интервю за Радио „Фокус“ – Велико Търново гл. инсп. Пламен Генчев, началник на Районна служба „Пожарна безопасност и и защита на населението“ – Габрово. Той подчерта, че пиратките и фойерверките съдържат взривни вещества, които предизвикват химическа реакция. Те са източник на топлина, светлина, звук, газ или дим или комбинация от тях. „В тази връзка е необходимо гражданите да знаят, че такива изделия трябва да се закупуват само от определените за това места – лицензирани магазини, и да обръщат внимание на тяхната опаковка и задължително да следят за име и адрес на производителя, да търсят наименование, тип и категория на произведението, да прочетат инструкцията за употреба. Това до голяма степен би гарантирало тяхната безопасност“, допълни гл. инсп. Пламен Генчев. Той посочи част от препоръките за спазване на пожарна безопасност по време на празниците –  да не се допуска деца да играят с пиротехнически изделия и при закупуване да се проверява качеството на изделията и задължително да има надпис върху него на български  език. „Още в магазините хората е нужно да се запознаят с предназначението и степента на опасност на изделията и инструкцията на производителя за безопасна употреба. Нека обърнат внимание на указанията, които се дават, и никога да не закупуват и да не употребяват пиротехнически изделия, ако информацията на тях е непълна или неясна. Не на последно място – преди да престъпят към употреба на тези изделия, трябва да се запознаят добре с тяхното предназначение, степента им на опасност, това къде трябва да се използват и т.н.“, допълни гл. инсп. Пламен Генчев.\r\nТой посочи, че не малко на брой са и случаите, в които хора получават травми, вследствие на неправилната употреба или на това, че използват не дотам обезопасени пиротехнически изделия. Гл. инсп. Пламен Генчев подчерта,ч е има няколко категории фойерверки. Те са основно разделени в четири категории. Първа категория са бенгалски огън, бездимни фонтани и гърмящи топчета и конфети, които са с много ниска степен на опасност или почти безопасни. Втората категория са ракетите и пиробатериите. Те са с ниска степен на опасност, но задължително трябва да са на безопасно разстояние и да се използват с повишено внимание. Третата категория за пиратки и римски свещи, които са със задължителна употреба в обширни открити пространства. Те имат средно голяма степен на опасност и ниво на шум. Задължително трябва да бъдат използвани също на безопасно разстояние. Четвъртата категория фойерверки са така известните фойерверки за професионална употреба. Те са за употреба само от лица с придобита правоспособност за безопасност на труда при взривни работи и в никакъв случай не трябва да се използват от граждани, които нямат необходимата квалификация. „Така че, когато се закупуват такива изделия, задължително хората трябва да се запознаят с етикетите, да обърнат внимание какво представляват тези пиротехнически изделия, къде трябва да се използват и от какви хора“, допълни гл. инсп. Пламен Генчев.\r\nНадежда КРЪСТЕВА", "date": "2017.12.25", "title": "Гл. инсп. Пламен Генчев, РС ПБЗН – Габрово: Използването на пиротехническа техника често е причина за предизвикване на пожари и инциденти по време на празниците"}
{"url": "http://www.focus-news.net/news/2017/12/25/2470984/sport-vitaliy-mutko-shte-vnese-zhalba-v-sportniya-arbitrazhen-sad-za-pozhiznenata-mu-zabrana-da-poseshtava-olimpiyski-igri.html", "text": "Вицепремиерът на Руската федерация Виталий Мутко ще внесе жалба в Спортния арбитражен съд в Лозана срещу решението на Международния олимпийски комитет (МОК) да му наложи пожизнена забрана за посещение на Олимпийски игри. Това съобщи самият Мутко на пресконференция в Москва, предава агенция TACC.\r\nНа 5 декември Изпълнителният комитет на МОК забрани на руски спортисти да участват в Зимните олимпийски игри в Пьончан под флага на страната си. Освен това \tМОК забрани на Мутко, който при провеждането на игрите в Сочи заемаше поста министър на спорта на Руската федерация, да участва под каквато и да е форма в Олимпийски игри.", "date": "2017.12.25", "title": "Спорт: Виталий Мутко ще внесе жалба в Спортния арбитражен съд за пожизнената му забрана да посещава Олимпийски игри"}
{"url": "http://www.focus-news.net/news/2017/12/25/2470985/mariana-nikolova-muzey-na-vazrazhdaneto-varna-prez-letnite-mesetsi-interesat-kam-muzeya-e-standarten-koyto-se-proyavyava-kam-podobni-ekspozitsii.html", "text": "През летните месеци интересът към Музея на Възраждането във Варна е стандартен, който се проявява към подобни експозиции. Това каза в интервю за Радио \"Фокус\" - Варна Мариана Николова, завеждащ отдел Музей на Възраждането във Варна. \"Именно изложбата за Джузепе Гарибалди това лято привлече повече чужденци, за които това беше атракция. Въпреки всичко музеят ни остава малко изолиран от масовия поток на чуждестранните посетители и това е една от целите ни - да направим по-атрактивна експозиция, която да привлича повече хора. Това, което ни радва, е, че обикновено около Националния празник все повече хора идват тук заедно със своите деца и изживяваме заедно с тях тези трепети на национална еуфория от освобождението ни. Имаме идеи, по които работим, надяваме се да успеем да ги реализираме, но до момента с доброто ни сътрудничество в музея и с колеги от други музеи успяваме да привлечем гражданите. В бъдеще се надявам те да бъдат повече\", добави Мариана Николова. Тя отбеляза, че учениците са постоянни посетители на Музея на Възраждането и изрази своята благодарност към учителите по история. По повод предстоящите празници Мариана Николова пожела на всички варненци весели празници и една по-спокойна година. \r\nМарияна ВАЛЕНТИНОВА", "date": "2017.12.25", "title": "Мариана Николова, Музей на Възраждането - Варна: През летните месеци интересът към музея е стандартен, който се проявява към подобни експозиции"}
{"url": "http://www.focus-news.net/news/2017/12/25/2470986/sport-vitaliy-mutko-podade-ostavka-ot-posta-prezident-na-rfs.html", "text": "Виталий Мутко подаде оставка от поста президент на Руския футболен съюз. Това съобщи самият Мутко на пресконференция в Москва, свикана след заседание на Изпълнителния комитет на РФС, предава агенция TACC.\r\nИзпълняващ длъжността след оттеглянето на Мутко ще бъде генералният директор на РФС Александър Алаев. \r\nМутко ръководеше РФС в периода 2005-2009 година. Оглави повторно организацията през септември 2015 година, след оставката на Николай Толстих. Година по-късно бе преизбран за срок от четири години.", "date": "2017.12.25", "title": "Спорт: Виталий Мутко подаде оставка от поста президент на РФС"}
{"url": "http://www.focus-news.net/news/2017/12/25/2470987/tanya-mareva-rim-smolyan-blizo-25-000-sa-posetitelite-na-postoyannata-ekspozitsiya-i-vremennite-izlozhbi-v-regionalniya-istoricheski-muzey-prez-2017-g.html", "text": "Повече от 10 изложби бяха представени през годината в залите на музея – наши и от гостуващи институти. Близо 25 000 човека са посетили постоянната експозиция и временните изложби при нас. Това каза в интервю за Радио „Фокус“ – Смолян директорът на Регионалния исторически музей в Смолян, Таня Марева. Тя посочи, че желаещите да посетят музея са много и по различни поводи. Тя допълни, че от тази година имат и ново и модерно постижение за любителите на културната институция. „На сайта ни се публикуват кратки статии и галерия от снимки  на най-интересните колекции от музея. Всеки, който е любопитен може да ги разгледа и особено смолянчани и родопчани, за да се гордеят с това, което е съхранено в РИМ – Смолян, защото това е наследството от техните деди и прадеди“, каза още Марева.\r\nНели ГЕРГЬОВСКА", "date": "2017.12.25", "title": "Таня Марева, РИМ - Смолян: Близо 25 000 са посетителите на постоянната експозиция и временните изложби в Регионалния исторически музей през 2017 г."}
{"url": "http://www.focus-news.net/news/2017/12/25/2470988/emsc-zemetresenie-ot-47-po-rihter-e-registrirano-v-zapadna-turtsiya.html", "text": "Земетресение с магнитуд от 4,7 по скалата на Рихтер е регистрирано в Западна Турция в сутрешните часове на 25 декември, показва справка на официалната интернет страница на Европейския средиземноморски сеизмологичен център (EMSC).\r\nЕпицентърът на труса е бил на 40 км северозападно от Измир и на 11 км южно от Фока, с дълбочина от 17 км под земната кора.\r\nНе се привеждат данни за материални щети или пострадали.Тереза Герова", "date": "2017.12.25", "title": "EMSC: Земетресение от 4,7 по Рихтер е регистрирано в Западна Турция"}
{"url": "http://www.focus-news.net/news/2017/12/25/2470989/standard-makedoniya-zemetresenieto-v-izmir-e-useteno-na-gratskite-ostrovi-lesbos-i-hios.html", "text": "Земетресението с магнитуд от 4,7 по скалата на Рихтер, което бе регистрирано в Западна Турция в сутрешните часове на 25 декември, е усетено на гръцките острови Лесбос и Хиос, съобщава скопското електронно издание „Стандард“.\r\nПо данни на гръцките медии трусът не е нанесъл материални щети. \r\nЕпицентърът на земетресението е бил на 40 км северозападно от Измир и на 11 км южно от Фока, с дълбочина от 17 км под земната кора, показва справка на официалната интернет страница на Европейския средиземноморски сеизмологичен център (EMSC).Тереза Герова", "date": "2017.12.25", "title": "„Стандард“ (Македония): Земетресението в Измир е усетено на гръцките острови Лесбос и Хиос"}
{"url": "http://www.focus-news.net/news/2017/12/25/2470787/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "***\r\nСпоред американския сенатор-демократ от щата Мерилънд Бен Кардън ООН е постъпило правилно, обявявайки нови санкции срещу Северна Корея и допълни, че това е важно постижение аз САЩ, пише The Hill.\r\n„Това бе добро решение. Това бе важно постижение. Това са наистина силни допълнителни санкции срещу Северна Корея, заради това, че продължава да изстрелва балистични ракети“, заяви Кардън. „Това е силно движение напред и е страхотно, че и Русия и Китай се присъединиха към нас“, допълни той.\r\n„Сега нещата трябва да бъдат последвани от дипломация, за да накараме Северна Корея да промени насоката си. Това е добра първа крачка“, смята сенаторът. \r\n***\r\nЛидерът на Северна Корея Ким Чен-ун призова към изкореняване на „несоциалистическите“ елементи в обществото. Той иска да засили идеологическата дисциплина в страната на фона на международните санкции заради нейните ядрена и ракетна програми, пише Korea Herald.\r\nПо време на конференция на управляващата Работническа партия той обяви организациите по-ниско равнище да водят „революционна офанзива за да се изкоренят несоциалистическите практики“. „Офанзивата трябва да започне в партийните клетки, основата, обучаваща партийните членове и другите работещи хора, за да защитят корейския социализъм“, допълни той. \r\n„Само, когато нашата социалистическа култура и изкуство побеждават корумпираната, буржоазна, реакционна култура, тогава е възможно нашите хора да не таят илюзии“, допълни Ким Чен-ун. \r\n***\r\nИранският парламент гласува с 187 за срещу 15 срещу и 9 въздържали се признаването на Ерусалим за постоянна столица на Палестинската държава, пише Tehran Times.\r\nРешението е взето в отговор на признаването от страна на президента на САЩ Доналд Тръмп на Ерусалим за столица на Израел – решение възмутило международната общност и особено мюсюлманския свят. \r\nПриетото решение ще бъде включено в иранския закон, който определя подкрепата на страната към палестинската нация. \r\n***\r\nПрезидентът на Турция Реджеп Тайип Ердоган заяви, че неговият американски колега Доналд Тръмп е трябвало да му се обади, преди да обяви Ерусалим за столица на Израел, пише Hurriyet.\r\n„Няма причина да няма среща с Тръмп. От самото начало чакахме от него да ми се обади преди да обяви решението си , защото съм председател на Организацията за ислямско сътрудничество“, заяви Ердоган. „Турция е страните, към които трябваше да се направи допитване по въпроса. Вярвам, че тази грешка нямаше да се допусне, ако Тръмп се бе консултирал с нас“, допълни той.\r\nНа 6 декември Тръмп призна Ерусалим за столица на Израел въпреки международната съпротива, предизвиквайки остра реакция в мюсюлманския свят.", "date": "2017.12.25", "title": "Преглед на някои от основните теми в световния печат ( Агенция „Фокус“ )"}
{"url": "http://www.focus-news.net/news/2017/12/25/2470788/predstoyashti-sabitiya-v-stranata-za-25-dekemvri-agentsiya-fokus.html", "text": "***\r\nСофия.\r\nОт 20.00 часа в Народния театър „Иван Вазов“ ще се проведе традиционния благотворителен спектакъл „Българската Коледа“, на който ще присъстват държавният глава Румен Радев и съпругата му Десислава Радева. \r\n***\r\nСофия.\r\nОт 09.30 часа Патриарх Неофит ще оглави на 25 декември - Рождество Христово Патриаршеска Света Литургия в катедралата \"Св. Александър Невски\". \r\n***\r\nСофия.\r\nОт 18.00 в зала „България” е Традиционният Коледен концерт на Хора на софийските момчета с диригент проф. д-р Адриана Благоева.\r\n***\r\nБлагоевград. \r\nОт 11.00 часа откриване на сезон 2017-2018 на ски-център „Картала“.\r\n***\r\nВидин.\r\nОт 09.45 часа кметът на Община Видин Огнян Ценков ще присъства на празничната Коледна литургия в храм \"Св. Вмчк Димитър Солунски\".\r\n***\r\nВраца.\r\nОт 09.00 часа на Рождество Христово – 25 декември, митрополитът Григорий ще оглави архиерейска света Литургия в катедралния храм “Св. Апостоли” във Враца.\r\n***\r\nВелико Търново.\r\nОт 18.00 часа на площад „Цар Асен I“ ще се проведе Аудио-визуален спектакъл „Царевград Търнов – звук и светлина“. \r\n*** \r\nГаброво./с. Боженци. \r\nОт 12.30 часа в МАИР „Боженци” коледари от детски фолклорен ансамбъл „Габровче”, под ръководството на Лъчезар Захариев, ще пеят коледарски песни и ще наричат за здраве, късмет, щастие и хубав живот. \r\n*** \r\nГорна Оряховица. \r\nОт 16.30 часа в НЧ „Пробуда-1904“ в кв. „Калтинец“ децата от фолклорен танцов състав при читалището ще представят народния обичай „Коледуване“ – „Коледа – надежда за утре“. \r\n***\r\nПловдив.\r\nОт 09.00 часа Негово Високопреосвещенство Пловдивският митрополит Николай ще оглави архиерейска света Литургия в митрополитския храм „Св. вмчца Марина”. \r\n***\r\nПловдив.\r\nВ 12.00 часа на пл. „Стефан Стамболов“ ще се състои празничен Коледен концерт с участието на Биг Бенд Пловдив и „Арт Войс център“ с ръководител Румяна Иванова. \r\n*** \r\nСвищов. \r\nОт 10.30 ще започне традиционна празнична обиколка на Дядо Коледа в града, заедно със Снежанка и джуджетата. \r\n*** \r\nСвищов. \r\nОт 11.00 часа в храм „Свети Пророк Илия“ ще се проведе коледен концерт на Първи български хор „Янко Мустаков“, с диригент Елизабет Людмилова. \r\n***\r\nСливен.\r\nОт 11.30 часа на пл. . “Цар Освободител“ ще започне празнично веселие с участието на танцов ансамбъл „Сливен“, което е част от празничната програма на Община Сливен. \r\n***\r\nСтара Загора.\r\nОт 11.30 часа в парк „Пети октомври“ ще Общоградски празник с участието на фолклорни групи от Стара Загора.", "date": "2017.12.25", "title": "Предстоящи събития в страната за 25 декември (Агенция „Фокус“)"}
{"url": "http://www.focus-news.net/news/2017/12/25/2470789/sebastian-kurts-izlozhi-programata-na-novoto-avstriysko-pravitelstvo-obzor.html", "text": "Австрийският канцлер Себастиан Курц даде своето първо официално обръщение, след като зае поста преди броени дни, излагайки своята предизборна програма. Основни ней теми са реформирането на мигрантската система на ЕС и това, че Турция не би трябвало да бъде приемана в Съюза, заради това, че нарушава човешките права . Същевременно той разсея притесненията, че поради факта, че негов младши партньор в управляващата коалиция е крайнодясната партия на свободата, новото правителство ще бъде антисемитско. \r\nКанцлерът призова за отстраняване на недостатъците в миграционната политика на ЕС. „Границите между предоставянето на убежище и икономическата миграция в момента просто са размити“, обясни той. „Заставянето на държавите да приемат бежанци няма да доведе Европа по-напред. Обсъждането няма смисъл“, заяви Курц. „Мигрантите, които са се запътили към Европа не искат да ходят в България или в Унгария. Те искат в Германия, Австрия и Швеция“, допълни той. Според думите му, мигрантите трябва да помагат в своите родни страни или в съседни на своите държави. „Ако и това е невъзможно, то на техните континенти в сигурни райони“, добави Курц, отбелязвайки, че ЕС трябва да организира такива райони и да осигури безопасността на мигрантите там. Според него Европа може да помогне при установяването на въпросните \"безопасни зони\", дори и с военни методи. \r\nСъщевременно той обърна внимание, че Турция, с политиката, която провежда през последните години, няма място в Европейския Съюз и би било честно да се прекратят преговорите за влизане на страната в Съюза. „Наблюдаваме значителни нарушения на основни човешки права“, заяви той. „Не мога да се съглася с това, че ЕС вижда какво се случва и се преструва, че нищо не се е случило“. „Според мен, Турция, особено отчитайки посоката на политиката й от последните години, няма място в ЕС“, подчерта австрийският канцлер.", "date": "2017.12.25", "title": "Себастиан Курц изложи програмата на новото австрийско правителство (ОБЗОР)"}
{"url": "http://www.focus-news.net/news/2017/12/25/2470790/cheren-den-po-patishtata-obzor.html", "text": "Шестима души загинаха в тежки пътни инциденти в страната на 24 декември. В катастрофа на изхода на град Харманли загинаха 26-годишен шофьор и двамата му спътници - на 25 и 27 години. В 01.20 часа лекият автомобил, в който са пътували тримата мъже, се е блъснал в бетонен гараж. По първоначални данни километражът на колата е спрял на 220 километра в час. При удара тримата мъже са загинали на място. Със Заповед на Кмета на Община Харманли Мария Киркова, 25 декември 2017 година в Харманли е обявен за ден на траур. Отменят всички общоградски мероприятия на територията на общината в деня на траур. Националното и общинско знаме на сградата на Община Харманли в деня на траур ще бъдат спуснати наполовина. Ще бъдат изключени и светлините на празничната украса на сградите на Културен център Харманли и Община Харманли.\r\nТежка катастрофа между лек автомобил и микробус на пътя Пловдив-Пещера край разклона за село Йоаким Груево отне три живота. Сигналът за инцидента е подаден към 15.45 часа В катастрофата загинаха 37-годишна жена и двете й деца - 6 годишно момче и 15-годишно момиче, което при удара е излетяло извън колата. Зад волана е бил бащата, който е на 47 години. Той е откаран в болница в тежко състояние. Семейството е от Кричим. С опасност за живота е и другият водач – мъж на 31 години от Пловдив.", "date": "2017.12.25", "title": "Черен ден по пътищата (ОБЗОР)"}
{"url": "http://www.focus-news.net/news/2017/12/25/2470791/balgariya-v-svetovnite-medii-agentsiya-fokus.html", "text": "Австрийският канцлер Себастиан Курц призова ЕС да обмисли възможността за въвеждане на „безопасни зони“ в страните, от които бежанците идват в Европа. Според него е необходимо Съюзът да открие други начини за прекратяването на „провалените“ опити за преразпределяне на мигрантите сред страните членки според квотната система, предава Deutsche Welle. \r\n„Заставянето на държавите да приемат бежанци няма да доведе Европа по-напред. Обсъждането няма смисъл“, заяви Курц. „Мигрантите, които са се запътили към Европа не искат да ходят в България или в Унгария. Те искат в Германия, Австрия и Швеция“, допълни той.\r\nПовече от един милион души са навлезли нелегално в ЕС през 2015 и 2016 г. , мнозина от които бягайки от конфликтите и мизерията в Близкия Изток и Африка. Курц, който преди бе външен министър на Австрия, бе гласен критик на германския канцлер Ангела Меркел с нейната политика на „отворени врати“ към бежанците, заявявайки че тя застрашава самата тъкан на европейското общество.\r\n***\r\nКамион марка „Мерцедес“ регистриран на името на неназована малтийска компания, е задържан на 22 декември в италианското пристанище Бриндизи, след като шофьорът му български гражданин е разкрит нелегално да превозва анаболни стероиди на сумата от 5000 евро, пише Malta Independent.\r\nМъжът е арестуван и е задържан в предварителен арест. Дрогата е открита сред детски играчки и представлява 400 ампули тестостерон, 1200 таблетки тестостерон и 50 амбули нандролон.  \r\n***\r\nЛегендата на немския футбол - Лотар Матеус, заяви пред германските медии, че България го е отказала от треньорската професия. 56-годишният германец бе начело на българския национален отбор по футбол в продължение на една година от септември 2010-а. Под негово ръководство България записа 3 победи (2 в контроли), 2 равенства и 4 загуби, като завърши на последното място в квалификационната си група за Евро 2012.\r\nПред немските медии носителят на \"Златната топка\" за 1990 година сподели, че през последните шест години не са липсвали оферти, но след последния му треньорски ангажимент в България не е изкушен да се завърне. \r\n***", "date": "2017.12.25", "title": "България в световните медии (Агенция \"Фокус\")"}
{"url": "http://www.focus-news.net/news/2017/12/25/2470792/aktualna-patna-obstanovka.html", "text": "Температурите са в интервала от – 6° до 8°. Времето над страната е предимно ясно. Слаб до умерен вятър духа в областите Варна, Велико Търново, Враца, Добрич, Пазарджик, Русе, Силистра, Смолян, София, Търговище и Шумен. Пътните настилки в по-голямата част от страната са сухи, на места – мокри, а по усойните и планински райони – частично заледени и обработени. Това съобщиха от пресцентъра на Агенция \"Пътна инфраструктура\". \r\nОграничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим.\r\nІІ. Състояние на автомагистралите:\r\nАМ „Тракия“: няма ограничения.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nІІI. Въведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” – отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т;\r\n- „Троянски” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nІV. Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nобласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Перник: Движението се осъществява в активната лента посока Радомир – Перник от км 78+500 до км 79+500, поради аварийни дейности. Регулирано е с пътни знаци. Срок до 31.01.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nобласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.12.2017 г.;\r\nобласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация, поради обезопасяване на движението в следствие на ремонтни дейности. Срок до 30.10.2018 г.\r\nІV. Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2017 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2017 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 10.01.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 07.01.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 05.01.2018 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 07.01.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 03.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-358: Движението по път III-358 Шипково – Рибарица от км 13+100 до 32+800 е ограничено за МПС над 12 т, поради снегопочистване. Срок до 28.12.2017 г.\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 21.12.2018 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+ се ограничава за всички МПС за целия зимен период. \r\nОбходен маршрут: гр. Борово – път І-5 /Русе- В.Търново/ - кръгово кръстовище гр.Бяла и обратно. Срок до 31.03.2018 г.\r\nОПУ-Силистра:\r\nВременно са въведени следните ограничения за движение на МПС: няма ограничения.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г.\r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.\r\n2. Опасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2017.12.25", "title": "Актуална пътна обстановка"}
{"url": "http://www.focus-news.net/news/2017/12/25/2470793/predstoyashti-sabitiya-v-stranata-za-25-dekemvri-agentsiya-fokus.html", "text": "***\r\nОт 20.00 часа в Народния театър „Иван Вазов“ ще се проведе традиционния благотворителен спектакъл „Българската Коледа“, на който ще присъстват държавният глава Румен Радев и съпругата му Десислава Радева. \r\n***\r\nОт 09.30 часа Патриарх Неофит ще оглави Патриаршеска света Литургия в катедралата  \"Св. Александър Невски\" по повод. \r\n***\r\nОт 18.00 в зала „България” е Традиционният Коледен концерт на Хора на софийските момчета с диригент проф. д-р Адриана Благоева.\r\n***\r\nОт 11.00 часа откриване на сезон 2017-2018 на ски-център „Картала“.\r\n***\r\nОт 09.45 часа кметът на Община Видин Огнян Ценков ще присъства на празничната Коледна литургия в храм \"Св. Вмчк Димитър Солунски\".\r\n***\r\nОт 09.00 час, митрополитът Григорий ще оглави архиерейска света Литургия в катедралния храм “Св. Апостоли” във Враца по повод Рождество Христово.\r\n***\r\nОт 18.00 часа на площад „Цар Асен I“ ще се проведе Аудио-визуален спектакъл „Царевград Търнов – звук и светлина“. \r\n*** \r\nОт 12.30 часа в МАИР „Боженци” коледари от детски фолклорен ансамбъл „Габровче”, под ръководството на Лъчезар Захариев, ще пеят коледарски песни и ще наричат за здраве, късмет, щастие и хубав живот. \r\n*** \r\nОт 16.30 часа в НЧ „Пробуда-1904“ в кв. „Калтинец“ децата от фолклорен танцов състав при читалището ще представят народния обичай „Коледуване“ – „Коледа – надежда за утре“. \r\n***\r\nОт 09.00 часа Негово Високопреосвещенство Пловдивският митрополит Николай ще оглави архиерейска света Литургия в митрополитския храм „Св. вмчца Марина”. \r\n***\r\nВ 12.00 часа на пл. „Стефан Стамболов“ ще се състои празничен Коледен концерт с участието на Биг Бенд Пловдив и „Арт Войс център“ с ръководител Румяна Иванова. \r\n*** \r\nОт 10.30 ще започне традиционна празнична обиколка на Дядо Коледа в града, заедно със Снежанка и джуджетата. \r\n*** \r\nОт 11.00 часа в храм „Свети Пророк Илия“ ще се проведе коледен концерт на Първи български хор „Янко Мустаков“ с диригент Елизабет Людмилова. \r\n***\r\nОт 11.30 часа на пл. . “Цар Освободител“  ще започне празнично веселие с участието на танцов ансамбъл „Сливен“, което е част от празничната програма на Община Сливен. \r\n***\r\nОт 11.30 часа в парк „Пети октомври“ ще Общоградски празник с участието на фолклорни групи от Стара Загора.", "date": "2017.12.25", "title": "Предстоящи събития в страната за 25 декември (Агенция „Фокус“)"}
{"url": "http://www.focus-news.net/news/2017/12/25/2470794/predstoyashti-mezhdunarodni-sabitiya-za-25-dekemvri-agentsiya-fokus.html", "text": "Папа Франциск ще изнесе своята традиционна коледна проповед \"Урби ет Орби\".\r\n*** Президентът на Русия Владимир Путин ще се срещне с представители и на двете камари на руския парламент.\r\n*** Японският външен министър Таро Коно е на официално посещение в Израел и в Палестинската автономия.\r\n*** Президентът на Турция Реджеп Тайип Ердоган е на посещение в Судан, Чад и Тунис\r\n***", "date": "2017.12.25", "title": "Предстоящи международни събития за 25 декември ( Агенция „Фокус“ )"}
{"url": "http://www.focus-news.net/news/2017/12/25/2470795/kakvo-se-sluchi-v-noshtta-sreshtu-25-dekemvri-agentsiya-fokus.html", "text": "Кралят на Испания заяви, че ситуацията в Каталуния не трябва да достига отново до насилие.\r\n*** Бившият президент на Перу Алберто Фухимори е получил амнистия от настоящите власти и ще излезе от затвора.  \r\n***  Гватемала ще премести своето посолство в Израел от Тел Авив в Ерусалим. \r\n***  Най-малко 20 души са загинали при автобусна катастрофа на Филипините.\r\n***", "date": "2017.12.25", "title": "Какво се случи в нощта срещу 25 декември (Агенция \"Фокус\")"}
{"url": "http://www.focus-news.net/news/2017/12/25/2470796/nimh-vremeto-shte-e-predimno-slanchevo-dnevnite-temperaturi-shte-se-povishat-i-maksimalnite-shte-sa-mezhdu-11-i-16.html", "text": "Атмосферното налягане е и ще се задържи малко по-високо от средното за декември. Днес ще е предимно слънчево, след обяд с временни увеличения на облачността.  Ще духа слаб до умерен вятър от запад. Дневните температури ще се повишат още и максималните ще бъдат между  11° и 16°. Такава е прогнозата за времето на Националния институт по метеорология и хидрология (НИМХ) при БАН, съобщи за Агенция „Фокус“ дежурният синоптик Георги Цеков. \r\nНад Черноморието ще бъде предимно слънчево. Ще духа слаб до умерен западен вятър. Максимални температури на въздуха: 12°-13°. Температурата на морската вода е  7°-9°. Вълнението на морето ще бъде 1-2 бала.\r\nНад планините ще бъде предимно слънчево. Ще духа умерен, по билата и временно силен северозападен вятър. Максимална температура на височина 1200 метра около 9°, на 2000 метра – около 3°.", "date": "2017.12.25", "title": "НИМХ: Времето ще е предимно слънчево, дневните температури ще се повишат и максималните ще са между 11° и 16°"}
{"url": "http://www.focus-news.net/news/2017/12/25/2470797/afp-nay-malko-petima-sa-zaginali-pri-samoubiystven-atentat-v-kabul.html", "text": "Най-малко петима души са загинали, след като камикадзе се самовзриви край обект на Афганистанските разузнавателни служби в Кабул, предава  AFP.\r\n„По първоначална информация взривът се е случил край централата на разузнаването в квартал „Шах Дарак“ на Кабул“, съобщава заместник-говорителят на МВР на Афганистан Насрат Рахими.  Виктор Турмаков", "date": "2017.12.25", "title": "AFP: Най-малко петима са загинали при самоубийствен атентат в Кабул"}
{"url": "http://www.focus-news.net/news/2017/12/25/2470798/prezidentat-rumen-radev-i-saprugata-mu-desislava-radeva-shte-prisastvat-na-blagotvoritelniya-spektakal-balgarskata-koleda.html", "text": "Днес президентът Румен Радев и неговата съпруга Десислава Радева ще присъстват на традиционния благотворителен спектакъл „Българската Коледа“. Това съобщиха от прессекретариата на държавния глава. Концертът ще се проведе от 20.00 часа в Народния театър „Иван Вазов“ и ще бъде излъчен пряко по Българската национална телевизия, Нова телевизия и Българското национално радио. \r\nПетнадесетото издание на „Българската Коледа“ 2017/2018 година е „В подкрепа на спасения детски живот“. Тази година спектакълът се реализира от екипa на „Dream Team Productions”. Oт сцената на Народния театър изявени български музиканти, танцьори, спортисти, актьори и журналисти ще подкрепят благородната кауза, посветена на изпадналите в беда деца.    \r\nЮлиан Вергов ще бъде водещ на спектакъла „Българската Коледа“, а в благотворителния концерт ще вземат участие известните български изпълнители Васил Найденов, Орлин Горанов и Еделина Кънева, група „БТР“ и група „Фондацията“, Михаела Филева, Графа, Криско, Миро, Поли Генова, Васил Петров, Орлин Павлов, Мариана Попова, Михаела Маринова, както и възпитаниците на  Национално училище за танцово изкуство в София, детска вокална група „Бон-Бон“, Фолклорен танцов ансамбъл „Пламъче“, Софийска филхармония и хора към Национален фолклорен ансамбъл „Филип Кутев“. \r\nАктрисата Мартина Вачкова, тенисистът Григор Димитров, лекоатлетката Ивет Лалова, сноубордистите Александра Жекова и Радослав Янков, алпинистът Боян Петров, волейболистите Радостин Стойчев и Владимир Николов, лекоатлетката Мирела Демирева, един от най-добрите български състезатели по тенис на маса - Денислав Коджабашев, художествената гимнастичка Невяна Владинова, актрисата Десислава Бакърджиева и спортният журналист Иво Иванов също ще са сред застъпниците, които ще призоват за съпричастност и подкрепа на децата в беда.   \r\nУчастие в спектакъла ще вземат и журналисти от Българската национална телевизия, Нова телевизия и бТВ. По време на концерта ще бъдат разказани историите на деца, борещи се с тежкото си здравословно състояние, както и такива, които са успели да преодолеят подобни трудности. \r\nДопълнителна информация за „Българската Коледа“, както и  начините, по които може да бъде направено дарение, са посочени на интернет-страницата на благотворителната инициатива: www.bgkoleda.bg.", "date": "2017.12.25", "title": "Президентът Румен Радев и съпругата му Десислава Радева ще присъстват на благотворителния спектакъл „Българската Коледа“"}
{"url": "http://www.focus-news.net/news/2017/12/25/2470799/mvnr-na-venetsuela-osvobozhdavaneto-na-opozitsionerite-ot-zatvora-govori-za-stremezha-na-prezidenta-kam-dialog.html", "text": "Според външния министър на Венецуела Хорхе Ареас освобождаването на групата лица, задържани или осъдени за участие в антиправителствените протести в страната, свидетелства за намерението на президента Николас Мадуро да води диалог със своите политически опоненти, предава ТАСС.\r\n„Конституционното събрание и Комисията по установяването на истината, справедливостта и мира на практика потвърждават твърдото намерение на Революцията и на президента Мадуро да водят диалог“, написа Ареас на профила си в социалната мрежа „Туитър“. „Надявам се, че опозицията ще се научи да разбира тези действия и завинаги ще изолира частта си, стремяща се към насилие“, допълни той. \r\nПо-рано правителството на Венецуела съобщи, че обявява пълната амнистия на 36 души, занимаващи се с антиправителствена дейност и че смята да намали присъдите на редица други. Опозицията смята, че тези хора са политически затворници.  Виктор Турмаков", "date": "2017.12.25", "title": "МВнР на Венецуела: Освобождаването на опозиционерите от затвора говори за стремежа на президента към диалог"}
{"url": "http://www.focus-news.net/news/2017/12/25/2470800/balgarskiyat-patriarh-neofit-shte-oglavi-patriarsheska-sveta-liturgiya-v-katedralata-sv-aleksandar-nevski.html", "text": "Негово светейшество Българският патриарх и Софийски митрополит Неофит оглави празничните богослужения за  Рождество Христово в патриаршеската катедрала \"Св. Ал. Невски\", предаде репортер на Агенция \"Фокус\". След празничната служба на Бъдни вечер в патриаршеската катедрала \"Св. Александър Невски\", Патриарх Неофит ще оглави днес, на Рождество Христово Патриаршеска Света Литургия отново  в катедралата \"Св. Александър Невски\" от 09.30 часа.  \r\nНикола ПETKOВ", "date": "2017.12.25", "title": "Българският патриарх Неофит ще оглави Патриаршеска света Литургия в катедралата \"Св. Александър Невски\""}
{"url": "http://www.focus-news.net/news/2017/12/25/2470801/kmetat-na-blagoevgrad-d-r-atanas-kambitov-neka-si-pozhelaem-da-spodelyame-lyubov-i-dobro-ne-samo-na-koleda-a-vseki-den-ot-godinata.html", "text": "Нека си пожелаем да споделяме любов и добро не само на Коледа, а всеки ден от годината. Това се посочва в поздравителен адрес от кмета на Благоевград д-р Атанас Камбитов по повод християнския празник Коледа, съобщиха от пресцентъра на Общината. „Скъпи съграждани, днес е най-светлият християнски празник  Рождество Христово. Около тези празнични дни, семействата се събират, домовете се изпълват с хармония, уют, топлина и щастието влиза във всеки дом. \r\nНека си пожелаем да споделяме любов, да споделяме добро не само на Коледа, а всеки ден от годината! Да си пожелаем да бъдем щастливи всеки ден, да бъдем смирени! Нека продължим да живеем в разбирателство и благоденствие“, се посочва в поздравителния адрес на кмета. Той пожела на всичките си съграждани здраве, спокойни дни и светло посрещане на празниците.  „Честито Рождество Христово“, добавя още д-р Атанас Камбитов.", "date": "2017.12.25", "title": "Кметът на Благоевград д-р Атанас Камбитов: Нека си пожелаем да споделяме любов и добро не само на Коледа, а всеки ден от годината"}
{"url": "http://www.focus-news.net/news/2017/12/25/2470802/tass-poveche-ot-650-hil-dushi-sa-evakuirani-vav-vietnam-zaradi-tayfuna-tembin.html", "text": "Повече от 650 хил. души са евакуирани във Виетнам заради приближаващият южното крайбрежие на страната тайфун „Тембин“. Очаква се в нощта на 26 декември бедствието да достигне до делтата на река Меконг, предава ТАСС.\r\nВ момента властите на южните провинции на страната водят мащабна подготовка за защитата на местното население от възможния удар на стихията. Силните дъждове могат да провокират наводнения и свлачища, както се случи във Филипините. Там „Тембин“ през последните дни доведе до гибелта на около 200 души и до значителни разрушения.  Виктор Турмаков", "date": "2017.12.25", "title": "ТАСС: Повече от 650 хил. души са евакуирани във Виетнам заради тайфуна „Тембин“"}
{"url": "http://www.focus-news.net/news/2017/12/25/2470803/koleda-e.html", "text": "Християнският свят отбелязва Рождество Христово - рождението на Божия син Исус Христос. В народния календар Коледа започва още от полунощ след Бъдни вечер - с обичая Коледуване. Според българските традиции участниците в него са само млади мъже – ергени, годеници, скоро женени. Всички носят едно общо име, което в различните региони е - коледари, коладници, коледаре, коледници. \r\nТе се обличат в традиционно празнично облекло, със специална украса на калпаците. Разпределят се на групи от по 10-15 души, сред които има и по-малки момчета, които се движат отпред и известяват стопаните за тяхното идване. \r\nОт полунощ до сутринта коледарите обикалят домовете и пеят специални обредни песни. Има песен за всеки от семейството - от най-възрастния до най-малкия - за здраве и дълъг живот, за имот, плодородие, добра среща, игри и веселия. \r\nНа този ден постите свършват и семейната трапеза вече включва месни и млечни ястия. Вярващите ходят на черква, където има празнична служба. \r\nПразникът е известен още като Голяма Коледа, Божик, Божич.\r\nПразнуват: Божидар, Божидара, Христо, Християн, Християна, Христин, Христа, Христинка, Христина, Христалина, Христиана, Христиан, Кристиян, Кристиан, Кристинка, Криста, Кристалина, Кристин, Кръстин, Кръстина, Кристина, Кристиана, Кристияна, Радомир, Радомира, Радостин, Радостина, Радослава, Радослав, Емил, Емануил, Емануила, Емануела, Мануела, Мануел, Мануила, Мануил, Младен, Младенка, Миладин, Миладинка, Миладина.", "date": "2017.12.25", "title": "Коледа е!"}
{"url": "http://www.focus-news.net/news/2017/12/25/2470804/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-lesovo.html", "text": "На ГКПП \"Капитан Андреево\" и ГКПП \"Лесово\" трафикът е интензивен за товарни автомобили на изход. Това съобщиха от пресцентъра на ГД \"Гранична полиция\". Информацията за трафика на граничните пунктове е към 6.00 часа. На българо-сръбската, българо-македонската, българо-гръцката и на българо-румънската граница трафикът е нормален на всички гранични контролно-пропускателни пунктове.", "date": "2017.12.25", "title": "ГД \"Гранична полиция\": Интензивен е трафикът за товарни автомобили на изход на ГКПП \"Капитан Андреево\" и ГКПП \"Лесово\""}
{"url": "http://www.focus-news.net/news/2017/12/25/2470805/sport-milan-prekratyava-rezhima-na-zakrit-trenirovachen-lager-predi-derbito-sreshtu-inter.html", "text": "Треньорският щаб на Милан взе решение да се откаже от режима на закрит тренировъчен лагер. За четвъртфинала за Купата на Италия срещу Интер отборът ще се готви на базата си в Миланело, но в обичаен режим. Мачът ще се състои в сряда, 27 декември. \r\nКлубът призова играчите да работят здраво преди мача. Според треньорите тимът се нуждае от концентрация и спокойствие.  Виктор Турмаков", "date": "2017.12.25", "title": "Спорт: Милан прекратява режима на закрит тренировъчен лагер преди дербито срещу Интер"}
{"url": "http://www.focus-news.net/news/2017/12/25/2470806/sofiya-vavezhda-se-vremenna-organizatsiya-na-dvizhenieto-vav-vrazka-s-initsiativata-balgarskata-koleda.html", "text": "Въвежда се временна организация на движението във връзка с инициативата „Българската Коледа”, съобщиха от пресцентъра на Столична община. От 12.00 часа до приключване на мероприятието днес се забранява престоят и паркирането на пътни превозни средства, с изключение на благотворителния концерт, както следва:\r\n- на ул. „Иван Вазов” между ул. „Георги Бенковски” и ул. „Кузман Шапкарев”, \r\n- на ул. „Славянска” между ул. „Дякон Игнатий” и ул. „Георги Бенковски”, \r\n- на ул. „Георги Бенковски” между ул. „Иван Вазов” и ул. „Славянска”.\r\nВ посочените по-горе отсечки от 19.00 часа до приключване на мероприятието на 25 декември се забранява влизането на пътни превозни средства само по преценка на отдел „Пътна полиция” при СДВР.", "date": "2017.12.25", "title": "София: Въвежда се временна организация на движението във връзка с инициативата „Българската Коледа”"}
{"url": "http://www.focus-news.net/news/2017/12/25/2470807/tass-yaponskoto-pravitelstvo-smyata-che-sanktsiite-mogat-napalno-da-lishat-severna-koreya-ot-valutni-prihodi.html", "text": "Генералният секретар на японското правителство Йошихиде Суха заяви, че строгото прилагане на международните санкции по отношение на КНДР може напълно да лиши Пхенян от източници на валута, предава ТАСС.\r\n„Ако приетите миналия месец санкции на Съвета за сигурност на ООН се обединят с предишните мерки, то валутните доходи на Северна Корея от износ могат да бъдат напълно прерязани“, заяви Суга. „Трябва до край да засилим натиска и да заставим Северна Корея да измени политиката си. В това се състои волята на световната общност“, допълни той. \r\nСуга допълни, че е възможно сътрудничество с Китай и Русия при провеждането на санкциите.  Виктор Турмаков", "date": "2017.12.25", "title": "ТАСС: Японското правителство смята, че санкциите могат напълно да лишат Северна Корея от валутни приходи"}
{"url": "http://www.focus-news.net/news/2017/12/25/2470808/burgas-koleden-kontsert-s-uchastieto-na-pfa-strandzha-shte-se-provede-na-ploshtad-atanas-sirekov.html", "text": "Коледен концерт с участието на ПФА „Странджа“ ще се проведе на площад „Атанас Сиреков“. Това съобщиха от пресцентъра на Община Бургас. Събитието ще се състои от 14.30 часа. Празничният коледен концерт е част от културната програма на Общината, посветена на коледните и новогодишните празници. \r\nНа 31 декември от 22.30 часа на площад „Тройката“ ще започне празничният новогодишен концерт с участието на: Група „Celebration“, Сантра, Жечка Сланинкова и оркестър „Странджа“. Водещ ще е Dee.", "date": "2017.12.25", "title": "Бургас: Коледен концерт с участието на ПФА „Странджа“ ще се проведе на площад „Атанас Сиреков“"}
{"url": "http://www.focus-news.net/news/2017/12/25/2470809/denyat-25-dekemvri-svetovnata-istoriya.html", "text": "2016 г.\r\nРуски военен самолет Ту-154 се разбива в Черно море след излитане от летище Сочи. Всички 92-ма душа на борда загиват.\r\n2015 г.\r\nНад 100 човека загиват при експлозия в газопреработвателен завод в Нигерия.\r\n2014 г.\r\nРусия въвежда мито от 15% плюс 7.5 евро на тон, но не по-малко от 35 евро на тон върху износа на пшеница влизащо в сила от 1 февруари 2015г\r\n2013 г.\r\nОт участие в Евровизия 2013 се отказват Босна и Херцеговина, Португалия, Турция и Словакия.\r\n2012 г.\r\nПри силни валежи и наводнения в Бразилия загиват 40 човека.\r\n2011 г.\r\nНигерийската терористична ислямистка организация Боко Харам убивa над 70 души в Нигерия с ултиматум за унищожаване на настоящата политическа система в страната и създаване на мюсюлманска държава. Организацията е създадена през 2002 г. от Мохамед Юсуф в град Майдугури където функционират джамия и училище. На 26 юли 2009 г. Мохамед Юсуф организира метеж с цел създаване на ислямска държава. Загива на 9 август 2009 г. при неизяснени обстоятелства. Съществува връзка между Боко Харам и Ал-Каида в Ислямския Магреб.\r\nХакери от Anonymous разбиват защитата на мрежата на частната разузнавателна и аналитична компания Стратфор базирана в Остин, Тексас и се добират до 200 GB поверителна информация. В списъка на кредитните карти на клиентите на компанията се оказват ВВС на САЩ, компанията Apple, управлението на полицията на Маями, както и големи банки. Хакерите превеждат част от средствата на благотворителни дружества, включително Червения кръст като коледни дарения.\r\n1991 г.\r\nПрезидентът на СССР Михаил Горбачов обявява своята оставка, последвала решението за разпадането на Съюза. Михаил Горбачов е генерален секретар на ЦК на КПСС (1985-1991 г.), президент на СССР (1990-1991 г.), секретар на ЦК (1978-1985 г.), член на Политбюро на ЦК (1980 г.) на КПСС, председател на Президиума на Върховния съвет на СССР (1988 г.), председател на Върховния съвет (1989-1990 г.), председател на Съвета за отбрана. Провежда политика на гласност и преустройство в СССР и на сигурност в международните отношения, за намаляване на напрежението в света. Горбачов сключва Договор за ликвидиране на ракетите със среден и по-малък обсег на действие през 1987 г., за разрешаване по мирен път на конфликтите в Ангола, Афганистан, Камбоджа и Никарагуа, за отбранителна насоченост на военните доктрини, за защита на общочовешките интереси. Получава Нобеловата награда за мир през 1990 г. \"за водещата му роля при провеждане на радикалните промени в отношенията между Изтока и Запада\".\r\n1989 г.\r\nЗаедно със съпругата си Елена е разстрелян Николае Чаушеску - румънски държавник, общественик, политик. Генерален секретар на РКП (от 1969 г.), председател на Държавния съвет на СРР (от 1967 г.), върховен главнокомандващ на въоръжените сили от 1968 г., президент на СРР (март 1974 г. - декември 1989 г.). Като ръководител на румънските комунисти и държавник налага и усъвършенства тоталитарната система. Свален е от власт в резултат на преврат, извършен от ръководството на Румънската КП. Заедно със съпругата си Елена е обвинен в кражба на 1 млрд. долара от държавата. Двамата са разстреляни и погребани в Генчя, Букурещ.\r\n1979 г.\r\nЗапочва съветската офанзива в Афганистан.\r\n1941 г.\r\nЯпонската войска превзема Хонконг, отбраняван от англо-канадски гарнизон.\r\nДебютира песента „White Christmas” - най-добре продаваната коледна песен за всички времена, вдъхновила създаването едноименния филм от 1954 г.\r\n1926 г.\r\nВ Япония на престола се възкачва император Хирохито.\r\nХирохито (1901 – 1989 г.) е японски император. От 1921 г. във връзка със заболяването на своя баща Йосихито е принц регент. След смъртта на баща си (декември 1926 г.) става император. Наследен от сина си Акихито.\r\n1923 г.\r\nЗа първи път елхата в Белия дом (Вашингтон) е украсена с коледни лампички.\r\n1919 г.\r\nЯпония обявява, че няма териториални претенции към Сибир.\r\n1917 г.\r\nГермания допуска на Брест-литовските мирни преговори представители на Централната Рада.\r\n1909 г.\r\nВ Русия са арестувани шест души, готвещи покушение срещу император Николай II.\r\nНиколай II (Николай Александрович Романов) e последният руски император; от династията Романови. Заема престола на 20 октомври 1894 г. и абдикира на 2 март 1917 г.. Роден е на 18 май 1868 г., син е на Александър III.\r\nПроявява се като твърд и последователен привърженик на традиционните принципи на самодържавието в Русия. Във външната политика продължава линията на своя баща. Има изключително силно влияние в международната политика на Великите сили в Европа и Далечния изток. Заставя княз Фердинанд да се съгласи с покръстването на престолонаследника в източноправославната вяра, след което князът е признат от всички Велики сили. При неговото царуване Русия води неуспешна Руско-японска война (1904-1905 г.). Под натиска на силното либерално движение в Русия се съгласява на известни политически свободи (манифестът от 17 октомври 1905 г.). Активно съдейства за създаването на Антантата (1907 г.) и обуздаването на настъпателната политика на Германия в Европа и света. След избухването на Първата световна война е върховен главнокомандващ на руската армия (1915 г.). Принуден да абдикира след Февруарската революция. Арестуван е с цялото си семейство и интерниран отначало в Тоболск, а после - в Екатеринбург. На 16 срещу 17 юни 1918 г. Николай II e убит заедно с цялото му семейство.\r\n1902 г.\r\nРимският папа Лъв XIII публично поддържа християно-демократическото движение и призовава за борба със социализма.\r\n1870 г.\r\nКоледа става държавен празник в САЩ.\r\n1863 г.\r\nСписание “Харпърс Уикли” на Томас Наст започва да оформя съвременния вид на Дядо Коледа.\r\n1848 г.\r\nКоледното дърво пред Уиндзорския дворец на кралица Виктория въвежда модата на празничната зеленина.\r\n1818 г.\r\nЗа първи път е изпяна песента „Тиха нощ, свята нощ“ (в църквата Св. Никола в Оберндорф, Австрия).\r\n1812 г.\r\nПоследните френски войски на Наполеон напускат Русия.\r\nПрез 1812 г. Наполеон предприема несполучлив поход в Русия и е принуден да отстъпи и потегля обратно за Франция. Основната му грешка в руския поход е не толкова военна, колкото политическа Вместо да даде свобода на руския народ, като разруши феодално-крепостническата система, премахне самодържавието и въведе конституционно управление, той окупира Русия. Това позволява на Александър I и царедворците да го обявят за враг на Русия и на православната вяра. Целият руски народ се вдига на война за защита на вярата и отечеството. В тези условия прогресивните идеи на Френската революция са обявени за реакционни. Победата на Русия в Отечествената война (1812-1813 г.) позволява да се съхрани самодържавието в продължение на повече от 100 години. През 1813 г. на Парижкия конгрес Наполеон отхвърля условията за мир. След поражението на Франция в битката при Лайпциг (1813 г.) съюзните армии окупират страната, Наполеон абдикира в двореца Фонтебло и е заточен на о-в Елба. През пролетта на 1815 г. напуска о-в Елба и се завръща във Франция. Настъпва периодът на т. нар. \"100 дни\". Реставрацията на монархията във Франция е премахната. След загубата в битката при Ватерло през 1815 г. Наполеон е заточен на о-в Св. Елена, където е поставен под най-строг режим и охрана от английските войски. След смъртта на му са публикувани неговите \"Мемоари от о-в Света Елена\" и \"Мемоари\", продиктувани по време на заточението.\r\n1745 г.\r\nПрусия и Австрия подписват Дрезденския договор, според който по-голямата част от Силезия е предадена на Прусия.\r\nСилезия е историческа област в Средна Европа, в горното течение на р. Одер. Обхваща част от територията на съвременна Полша и Чехия. През II-I хил. пр. Хр. областта е заселена от племената, носители на т. нар. лужишка култура, които по-късно играят водеща роля в етногенезиса на зап. славяни. През IХ-Х в. Силезия влиза в състава на Великоморавското княжество, а след това - в Чешката държава. Населението по тези земи обаче е по-близко до полския клон на западните славяни. С влизането на териториите им в състава на полската раннофеодална държава (990 г.) те стават един от основните елементи на формиращата се полска народност. Отрано подложена на набезите на германски феодали. През 1109 г. голямата армия на т. нар. Свещена Рим. империя начело с Хенри V е отблъсната, но германска феодална колонизация се осъществява безпрепятствено. През ХII-ХIV в. Силезия се превръща в най-развитата в икономическо отношение област във феодална Полша. След 1241 г. е подложена на опустошително монголо-татарско нашествие. През ХIV в. се оказва откъсната от Полша (в границите на Чехия) и подложена на германизация. По-късно само 3 силезийски княжества влизат в състава на полската държава - Освиенцим, Затор и Севеж. През 1526 г. Силезия заедно с Чехия попада под австрийска власт, а през ХVIII в. - под пруска власт. Два южни района - Опава и Тешин - остават в Австрия и по-късно влизат в състава на чешките територии. В силезийските земи в рамките на Прусия често избухват селски въстания: въстания на тъкачите (90-те год. на ХVIII в.), полско въстание (1794 г.), отново въстание на тъкачите (1848 г.). Като важен добивен и промишлен район на Прусия там се формира раб. движение. След образуването на Полската държава (1918 г.) в Силезия избухват въстания за присъединяване към Полша (1919-1920 г.), но само т. нар. Горна Силезия е включена в младата държава. След Втората световна война по решение на Берлинската конференция (1945 г.) Силезия е присъединена към Полската народна република под името Шльонск.\r\n1741 г.\r\nАндерс Целзий изобретява скалата за измерване на температура, наречена по-късно на негово име Целзиева скала. Целзиевата скала е температурна скала, в която интервалът между температурите на топене на леда и кипене на водата при нормално атмосферно налягане (101 325 паскала или 760 мм живачен стълб) е разделен на 100 части. Температурата по скалата на Целзий се изразява в градуси на Целзий; при това температурата на топене на леда се приема за равна на 0°, а температурата на кипене на водата - на 100°.\r\n1564 г.\r\nИван Грозни отправя в Москва послание, в което обявява намеренията си да се отрече от престола.\r\nИван IV Василевич (Грозни) е роден на 25 август 1530 г., син е на Василий III Иванович. Иван Грозни е велик княз от 1533 г. Той е и първият руски цар (от 1547 г.). Активно се включва в държавната политика от времето на създаването на т. нар. Избрана рада (1549 г.), чийто фактически ръководител е А. Ф. Адашев. Стреми се да укрепи самодържавието и да централизира държавата. През 1549-1560 г. провежда реформи в областта на централното и местното управление, реорганизация на армията и др. В резултат на военните походи на Иван IV Василевич през 1547-1552 г. е присъединено Казанското ханство, през 1556 г. - Астраханското ханство. Под руска зависимост попадат сибирския хан Едигер (1555 г.) и Голямата Нагайска орда (1557 г.). След падането на Радата (1560 г.) Иван IV Василевич еднолично провежда политика за укрепване на самодържавната власт. Воюва неуспешно с Ливония за излаз на Балтийско море, но започва присъединяването на Сибир (1581 г.). Още по време на Ливонската война засилва борбата си с остатъците от феодалната разпокъсаност; най-разпространени методи за борба с политически противници стават заточението и смъртното наказание. През 1565 г. е въведена опричнината. Избити са голяма част от привържениците на Владимир Андреевич Старицки, а през 1569 г., самият Старицки е заставен да изпие отрова. Наказани са Новгород и Псков в обвинение за стремеж към поданство на \"литовския крал\". Засилва се крепостническият гнет. Сред народа Иван IV Василевич получава прозвището \"Грозни\". Голяма е ролята му в разработването на официалната идеология на самодържавието. Умира на 18 март 1584 г.\r\n800 г.\r\nРимският папа коронясва Карл Велики за първи император на Свещената Римска империя. От 768 г. Карл Велики е франкски крал от династията Каролинги. Син е на Пипин ІІІ Къси. Воюва с лангобарди, авари, сакси, западни славяни. По времето на хан Крум Свещената Римска империя има обща граница с българската държава. Управлението на Карл Велики се характеризира и с културен подем, т. нар. Каролингско възраждане. След смъртта му Свещената Римска империя се разпада.На тази дата са родени: \r\n1925 г.\r\nРоден е Карлос Кастанеда - английски социолог, антрополог, магистър по изкуствата; доктор по философия. Завършва антропология в Калифорнийския университет в Лос Анджелис. Събира информация за целебните билки, използвани от индианците в Сонора, Мексико. Първата му книга - “Учението на дон Хуан” - е разказ за първите 5 год., прекарани с възрастния индианец дон Хуан Матос от племето яки. Следват книгите: “Пътуване към Икстлан”, “Една отделна реалност”, “Приказки за Силата”, “Вторият пръстен на Силата”, “Дарът на орела”, “Огънят отвътре”, “Силата на мълчанието”. Карлос Кастанеда умира през 1998 година.\r\n1918 г.\r\nРоден е Ануар Садат - президент на Египет от 1970 г. През 1978 г. става носител на Нобелова награда за мир, заедно с израелския премиер Менахем Бегин. Убит е от ислямски екстремисти в Кайро през 1981 г.\r\n1878 г.\r\nРоден е Луи Шевролет - американски автомобилен инженер (от френски произход), създател на едноименната марка автомобили.\r\n1642 г.\r\nРоден е Исак Нютон - английски физик, математик и астроном, член (1672 г. ) и президент (1703 г.) на лондонското Кралско дружество. В съчинението си \"Математически принципи на натуралната философия\" (1687 г.) формулира основите на класическата механика (Нютонови закони), закона за гравитацията и създава теорията за движението на телата от Слънчевата система. Открива дисперсията на светлината, хроматичната аберация, изследва интерференцията и дифракцията, развива корпускулната теория за светлината, изказва хипотеза, обединяваща корпускулните и вълновите свойства на светлината. Изследванията си в областта на оптиката публикува (1704 г.) във труда си \"Оптика\". Построява първия рефлекторен телескоп. В математичния анализ въвежда понятията функция и производна и (заедно с германския математик Г. В. Лайбниц) е основоположник на диференциалното и интегралното смятане.На тази дата умират: \r\n1977 г.\r\nУмира Чарли Чаплин - английски киноактьор и кинорежисьор, сценарист и продуцент. През 1910–1952 г. работи в САЩ. Негови филми са \"Хлапето\" (1921 г.) и \"Парижанката\" (1923 г.), \"Треска за злато\" (1925 г.), \"Светлините на големия град\" (1931 г.),\"Модерни времена\" (1936 г.), \"Великият диктатор\" (1940 г.), \"Светлините на рампата\" (1952 г.). \"Светлините на рампата\" печели \"Оскар\" за музика . Чарли Чаплин получава \"Оскар\" за най-добър режисьор (1927–1928 г.) за филма \"Циркът\" и почетен \"Оскар\" за цялостен принос в развитието на киноизкуството (1971 г.). Издава \"Моята автобиография\" (1964 г.).\r\n1961 г.\r\nУмира Ото Леви - австрийски физиолог, доктор по медицина (1896 г). Емигрира в САЩ през 1940 г. Установява химическата природа на предаването на възбуждането чрез синапс и ролята на ацетилхолина в този процес. Съвместно с Г. Х. Дейл е лауреат на Нобелова награда за 1936 г.\r\n1635 г.\r\nУмира Самюел Шамплен - френски хидролог, изследовател на Канада и североизточната част на САЩ. През 1603 г. организира експедиция по реките Св. Лаврентий и Саген. Изследва Атлантическото крайбрежие на Северна Америка и открива остров Нантакет в периода1604- 1606 г. През 1608 се установява в град Квебек, устието на река Св. Лаврентий. През 1609 изучава река Ришельо - десен приток на Св. Лаврентий, открива езеро, което по-късно е наречено на неговото име. Открива и планините Адирондак и Грийн Маунтайнс. Търси воден път към Тихия океан в периода1609-1615 г. През 1615-1616 г., движейки се по реките Свети Лаврентий , Отава и езеро Написинг, навлиза във вътрешността на континента и достига до езеро Хурон.\r\n820 г.\r\nУмира Лъв V Арменец - византийски император, представител на военната аристокрация от Мала Азия. Коронясан от патриарх Никифор една седмица преди хан Крум да стигне до стените на Константинопол. Лъв V Арменец организира по брега на Златния рог отбрана срещу българската армия. В отговор Крум разорява околностите на византийската столица и срива много крепости в Източна Тракия. През 824 г. с победата си край Месемврия византийският император установява 30-годишен мир с България. Възстановява иконоборството, като отстранява патриарх Никифор през 815 г. и свиква църковен събор през 816 г., отново влизат в сила решенията на т. нар. \"Безглав събор\" при Константин V Копроним (754г.) против иконите. Лъв V е убит от заговорници по време на коледна служба.\r\nЗа изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.12.25", "title": "Денят 25 декември световната история"}
{"url": "http://www.focus-news.net/news/2017/12/25/2470810/ria-novosti-obshtoto-sabranie-na-oon-prie-byudzheta-na-organizatsiyata-za-sledvashtite-dve-godini.html", "text": "Общото събрание на ООН прие бюджета на Световната организация за следващите две години в размер от 5,395 млрд. долара, предава РИА Новости.\r\nГенералният секретар на ООН Антониу Гутереш първоначално поиска повече от 5,4 млрд. долара за следващите две години. Предварителните дебати се водеха в Пети комитет на Общото събрание, занимаващ се с административните и бюджетните въпроси.\r\nБюджетът на ООН се формира от вноските на неговите 193 страни членки. Вноските се оценяват според платежоспособността на страната и се изчисляват според средния показател на БВП и дохода на глава от населението на държавата.  Виктор Турмаков", "date": "2017.12.25", "title": "РИА Новости: Общото събрание на ООН прие бюджета на организацията за следващите две години"}
{"url": "http://www.focus-news.net/news/2017/12/25/2470811/varna-festivalat-koleden-srachko-se-provezhda-vav-festivalen-i-kongresen-tsentar.html", "text": "Фестивалът \"Коледен Сръчко\", който се провежда във Фестивален и конгресен център във Варна, посреща жителите и гостите на града и в празничните почивни дни. Това съобщи Радио \"Фокус\" - Варна Нина Урумова, организатор на фестивала. На него се представят 80 майстори от България и чужбина. Представени са бижута и сребро, изделия от мед, коледни лампи, тъкани изделия, декупаж, макраме, картини, плетива и картички. Сред интересните експонати са уникалните авторски икони, които могат да се превърнат в подарък за имениците. Предлагат се също ръчно изработени магнити, дървени мечове, касички, дървени подложки, лъжици и множество други изделия, дори и украсени с типично български мотиви, също са сред предметите, предлагани на арт фестивала. Организаторите на второто издание на фестивала за ръчно изработени изделия \"Сръчко\" са подготвили и други изненади, а децата могат да се забавляват в безплатния детски кът. БЧК - Варна и арт фестивалът \"Сръчко\" провеждат и обща благотворителна кампания за набиране на средства за програма \"Топъл обяд в  училище за нуждаещи се деца\" на БЧК. Програмата за Област Варна започна от 1 декември и в продължение на 70 учебни дни през зимните месеци над 60 деца от училищата в селата Чернево и Николаева, Община Суворово, ще получават топъл обяд. Специален кът на арт фестивала имат и SOS детски селища. Всяка събота и неделя до края на декември се провеждат благотворителни събития в помощ на организацията, която се бори за правата на децата. Фестивалът \"Коледен Сръчко\" е отворен всеки ден от 11.00 до 19.00 часа във Фестивален и конгресен център - Варна.\r\nМарияна ВАЛЕНТИНОВА", "date": "2017.12.25", "title": "Варна: Фестивалът \"Коледен Сръчко\" се провежда във Фестивален и конгресен център"}
{"url": "http://www.focus-news.net/news/2017/12/25/2470812/yambol-obshtinata-shte-otbelezhi-kolednite-praznitsi-s-traditsionniya-festival-na-koledarskiya-buenek.html", "text": "Общината ще отбележи коледните празници с традиционния фестивал на коледарския буенек. Това съобщиха от пресцентъра на Община Ямбол. Със завладяващия танц на неповторимите ямболски коледари градът ще отбележи отново най-светлия християнски празник – Рождество Христово. Уникалната за България традиция на танцуващите коледари, характерна единствено за град Ямбол, е заявена от общината в Петентното ведомство за регистриране на „Ямболски коледарски буенек“ като запазена марка.\r\nНа 25 декември най-добрите коледарски групи ще покажат майсторство с ритъма на мъжкия буенек. Празникът очаква всички жители и гости на града от 11.30 часа в Градския парк на сцената до централния фонтан. За начало ямболлии ще могат да се насладят на празничния концерт на Професионален фолклорен ансамбъл „Странджа“. От 12.40 часа започва тържествената Коледна церемония с празничното обръщение на кмета Георги Славов и Рождественското послание на Негово Високопреосвещенство Сливенския митрополит Иоаникий. В 13.00 е началото на представянето на танцуващите коледари. Общо 11 групи (куди) ще участват в дефилето. Всички те са в вписани в специалния Регистър на коледарските групи и отличени като пример за съхраняване на автентичната ямболската традиция. От миналата година представянето на кудите няма конкурсен характер. Всички допуснати до участие са покрили предварителните критерии за придържане към установените традиции и осигуряване тяхната приемственост. В надиграването на Коледа всяка група ще доказва на многобройната публика своето майсторство в пресъздаването на уникалния ямболски обичай – с танц, облекло, персонажи, подбор на песни и благословии. Всички групи получават диплом за участие и парични премии като стимул за поддържането на традицията.", "date": "2017.12.25", "title": "Ямбол: Общината ще отбележи коледните празници с традиционния фестивал на коледарския буенек"}
{"url": "http://www.focus-news.net/news/2017/12/25/2470813/denyat-25-dekemvri-v-balgarskata-istoriya.html", "text": "2010 г.\r\nПо случай Коледа, на 25 декември 2010 г., децата от българското училище „Иван Вазов” (училище на българската общност в Лион, Франция) посещават част от българските семейства, живеещи в Лион, като „коледарчета“.\r\n1988 г.\r\nВ телевизионното предаване \"Всяка неделя\" с водещ Кеворк Кеворкян е излъчено интервю с акад. Николай Амосов от Киев. Академик Амосов заявява, че най-омразният му лозунг е “Пролетарии от всички страни, съединявайте се!”. След този случай програмата е спряна.\r\n1988 г.\r\nУчредено е движение гражданска инициатива (ДГИ).\r\nДГИ е едно от първите опозиционни движения в страната в края на 80-те години на ХХ в. Учредено е на 25 декември 1988 г. в Русе под името Съюз за гражданска инициатива. На 25 ноември 1989 г. прераства в национално движение. Регистрирано е през април 1990 г. Съучредител е на Съюза на демократичните сили (СДС) (1989 г.). Председател е Любомир Собаджиев. През декември 1992 г. част от членовете му създават ДГИ-СДС с председател Тодор Гагалов. През 1994 г. тази формация се разцепва на две. Едната от тях остава зад Т. Гагалов, а другата избира за свои водители Лорета Николова, Станислав Икономов и Захари Кръстев. Националният координационен съвет на СДС признава ДГИ-СДС с тримата съпредседатели, но Софийският градски съд отказва да го регистрира като легитимно. То продължава своето съществуване и през юни 1997 г. избира за свой председател Лорета Николова.\r\n1971 г.\r\nСъздаден е Комитет по печата към Министерския съвет.\r\n1956 г.\r\nВ София е организирано тържествено честване на 100-годишнината на българския театър.\r\nПрез 1956 година в страната има 39 драматични театри, 5 опери и един оперен театър.\r\n1954 г.\r\nОткрит е Домът-паметник \"Александър Стамболийски\" в София.\r\n1943 г.\r\nС военни почести е погребан поручик Димитър Списаревски. Той загива на 20 декември 1943 г. до с. Долни Пасарел, Софийско, във въздушен бой с изтребителите на английския ген. Дулитъл, като се врязва във флагманската “летяща крепост”. Тялото на поручик Димитър Списаревски е открито в землището на село Кощиново на 22 декември 1943 г. На връх Коледа Димитър Списаревски е погребан с военни почести в софийските централни гробища. Посмъртно е повишен в чин полковник със заповед ¹ 420/19.10.1982 г.\r\nДимитър Списаревски е български офицер (поручик) - летец, “живата торпила” на България. Завършва Втора мъжка гимназия в София и постъпва във Военното училище (57-ми випуск). Обучава се като летец изтребител към 6-ти изтребителен полк в Карлово. Повишен в чин поручик през 1941 г. През 1942 г. като командир на ескадрила е изпратен на стаж в германския изтребителен полк, който действа срещу англичаните в Ламанш.\r\n1941 г.\r\nНа 12 декември 1941 г. по решение на XXV ОНС е обявена война на САЩ и Великобритания. В отговор на 25 декември американското и британското правителство обявяват война на България.\r\n1919 г.\r\nВъв Варна с параход пристига първата група руски емигранти, а на 19 януари 1920 г. първият ешелон с руски бежанци пристига в София. Броят им нараства до 40 000 души.\r\nОктомврийската революция през 1917 г. и последвалата я Гражданска война в Русия принуждават милиони да напуснат родината си. Изследователите определят няколко основни руски емигрантски вълни към Европа и света, породени от тези събития. Първата вълна е веднага след Февруарската революция от 1917 г. В нея са царски руски дипломати и представители на аристокрацията като К. Д. Набоков, В. Н. Крупенски, М. Н. Гирс, Н. А. Кудашов и др. Втората и основна емигрантска вълна е резултат от военните неуспехи на бялата гвардия, започнали в началото на 1920 г. и приключили в края на годината. Отстъпвайки завзетите територии на Червената армия, тя повлича след себе си огромни емигрантски потоци към почти всички страни в Европа, Далечния Изток и Америка. Третата емигрантска вълна е през 1922–1923 г. Тя е свързана с доброволната емиграция от Съветския съюз на представители на интелигенцията.\r\n1916 г.\r\nПо време на Първата световна война българските войски атакуват предмостовото укрепление Мачин.\r\n1909 г.\r\nOт 25 до 27 декември в Белград се провежда Първа Балканска социалдемократическа конференция с участието на делегати от БРСДП.\r\n1894 г.\r\nБългария се присъединява към европейската мрежа за точно време и се въвежда източноевропейското време.\r\n1881 г.\r\nОткрито e писмо на Драган Цанков и умерените консерватори за общо участие във втория тур на изборите за Държавен съвет. Първият тур на изборите за Държавен съвет се провежда на 1 ноември 1881 г. В края на 1881 г. Консервативната партия поема управлението на Княжеството.\r\nДържавният съвет е висш орган на държавната власт в Княжество България . Създаден е с княжески манифест от 14 септември 1881 г. в периода на Режима на пълномощията и закрит на 9 септември 1883 г. след възстановяването на Търновската конституция. Има законодателни, изпълнителни и съдебни функции.\r\n1881 г.\r\nУчреден е орден \"Свети Александър\" за военни и граждански заслуги към държавата, за храброст и при лично благоволение на княза. За военните орденът е с мечове по средата при война или над кръста в мирно време, за цивилни орденът е без мечове. Има Голямо и Малко огърлие от 1888 г., Велик кръст от 1908 г. и шест степени (последните две - със или без корона) с форма на артилерийски кръст върху пурпурночервена лента. Великият кръст се носи на шарф с розета през дясно рамо, а I степен е без розета; II и III степен - на шия, а IV-VI степен - на триъгълна лента на гърди. Към ордена (до II степен) се носи сребърна звезда на гърди. Учредяването му предизвиква дипломатически конфликт с Портата през 1883 г. и е прието като израз на стремежа за български държавен суверенитет. Голямото огърлие е запазено само за владетеля и престолонаследника, а Малкото - за чужди владетели, ген.и, висши духовници (наградени са 25 души). С Великия кръст, I и II степен, се награждават министър-председатели, митрополити, генерали. Празникът на ордена е на 19 февруари. Към него е учреден медал \"За заслуга\" в две степени (златна и сребърна) само за офицери. До 1940 г. е даден на 69 души.\r\n1877 г.\r\nВ хода на Руско-турската освободителна война на 25 декември започва преминаването на Западния отряд през Стара планина. Същият ден генерал Карцов завзема Троянския проход.\r\n1854 г.\r\nГеорги Раковски тръгва през Търново към Свищов и Влашко.\r\nПървият идеолог на националното революционно движение Георги Раковски е роден на 14 април 1821 г. в Котел. Георги Раковски е съставител на \"План за освобождението на България\" и \"Статут за едно Привременно българско началство в Белград\". В плана застъпва идеята за всеобщо въстание на всички българи, без разлика на тяхното социално положение, а не чрез реформи или с помощта на външни сили. Ръководният принцип на Раковски е \"Наша свобода от нас зависи\". Според плана му в България трябва да бъдат създадени тайни комитети, които да мобилизират населението за масово участие във въстанието. Основната ударна сила в началото се предвижда да бъде един добре въоръжен полк, създаден извън страната, който ще се движи по Балкана към Търново и Черно море. Появата му според Раковски ще разбуни народа. Въстанието трябва да избухне при благоприятна международна обстановка. Върховният организационен център също ще бъде изграден извън България. Основната слабост на плана е убедеността, че народът е подготвен за въстание и че въоръженото му ядро трябва да са емигрантските среди. Поради това той организира и ръководи в Белград Първата българска легия (1862 г .) и работи за създаване на съюз на балканските християнски народи за борба срещу турското робство през 1863 г. Раковски основава сред българските емигранти революционна организация \"Върховно народно българско тайно гражданско началство\" през 1866 г. и разработва \"Привременен закон за народните горски чети за 1867-о лето\". До края на живота си той работи за осъществяване на революционните си планове. Умира от туберкулоза във вилата на братя Мустакови край Букурещ през 1867 г. През 1885 г. костите му са пренесени в България в софийската катедрала \"Св. Неделя\". През 1942 г. са пренесени в Котел, а през 1981 г. в Мавзолея на Раковски и музей на възрожденците в същия град.Книжовното дело на Раковски е неразривно свързано с революционната му дейност - и публицистичните му, и литературните и историко-етнографските му научни трудове.\r\n1849 г.\r\nПо случай Коледа унгарци, поляци и арменци организират в Шумен празнична църковна литургия.На тази дата са родени: \r\n1927 г.\r\nРоден е Любен Дилов - български писател-белетрист. Учи в София, но с започването на Втората световна войната заминава със семейството си за Берлин, където остава до края й. Завършва българска филология в СУ през 1954 г. Работи като редактор. Първите си разкази печата през 1951 г. Редовен сътрудник на литературния периодически печат. Произведенията му са превеждани на чужди езици. Л. Дилов е един от основателите на библиотека \"Галактика\" на издателство \"Г. Бакалов\" - Варна. Първата му научно-фантастична книга е романът \"Атомният човек\" (1958 г.). Негови са: \"Гълъби над Берлин\" (1953 г.), \"В един пролетен ден\" (1960 г.), \"Почивката на Боян Дарев\" (1961 г.), \"Кладенецът на таласъмите\" (1963 г.), \"Романтична история\" (1964 г.), \"Многото имена на страха\" (1967 г. ), \"Тръстиките\" (1968 г.), \"Тежестта на скафандъра\" (1969 г.), \"Незавършеният роман на една студентка\" (1986 г.)\r\n1912 г.\r\nРоден е Стефан Николов Сърчаджиев - български театрален и кинорежисьор. Баща на Йосиф Сърчаджиев. След завършване на гимназия в София учи в школата на Боян Дановски. През 1938 г. завършва драматичната школа към Народния театър, а през 1938-1939 г. специализира режисура в Париж. Създава и ръководи авангардния “Опитен театър” (1939-1940 г.), в който поставя “Господин де Пурсоняк”, “Адвокатът Патлен”, “Изобличението на Бланко Познет”. Работи в Скопския театър (1944 г.) и в Народния театър в София (1945-1956 г., 1958-1965 г.). Той е един от създателите на Държавния сатиричен театър “Алеко Константинов”, негов пръв директор, режисьор и художествен ръководител (1956 г.-1958 г.). Известни негови постановки са “Фуенте Овехуна”, “Волпоне”, “В полите на Витоша”, “Баня”, “Към пропаст”, “Камък в блатото”. През 1945 г.-1948 г. е преподавател по актьорско майсторство в Държавната театрална школа в София, а през 1952 г.-1965 г. е професор по актьорско майсторство и режисура във ВИТИЗ (НАТФИЗ). В киното работи от 1951 г., първоначално в тандем с Антон Маринович, снима разнообразни по жанр филми, предимно в областта на историята.\r\n1907 г.\r\nРоден е професор Христо Николов Гандев - български историк, завършил история в СУ през 1932 г. В периода 1932-1935 г. специализира в Прага. Гандев е доктор по история и социология на Пражкия университет. Завежда Катедра по нова и най-нова история в СУ в периодите 1946 г.-1961 г., 1972 г.-1974г. В периода 1948 г.-1951 г. е декан на Философско-историческия факултет в СУ; 1958 г.-1972 г. е директор на Етнографския институт с музей при БАН; 1970 г.-1976 г. е заместник-председател на Българското историческо дружество. Работи предимно в областта на Българското възраждане.\r\n1905 г.\r\nРодена е Васка Емануилова - българска скулпторка. Сестра на И. Емануилов. Една от основателите на Дружеството на новите художници (1931 г.). Завършва скулптура в Художествената академия през1927 г. при Ив. Лазаров. Специализира в Париж през 1939 г. Работи основно в областта на кавалетната скулптура. Материалите, които използва, са основно бронз и теракота. Нейни творби са: \"Портрет на художника Георги Машев\" (1928 г.), \"Миньори\" (1929 г.), \"Портрет на баща ми\" (1931 г.), \"Глава на поета Николай Хрелков\" (1932 г.), \"Опъват се мишци железни\" (1932 г.), \"Строителни работници\" (1933 г.), \"Миячка\" (1937 г.), \"Глава на Теофана Калчева\" (1941 г.).\r\n1864 г.\r\nРоден е генерал Никола Жеков - военен и държавен деец, генерал от пехотата. Роден е в Сливен. Завършва Военното училище в София през 1887 г., след което продължава образованието си във Военната академия в Торино (Италия). Участва като доброволец в Сръбско-българската война през 1885 г. По време на Балканската война 1912 г.-1913 г. е началник-щаб на втора армия. От 5 август до 1 октомври 1915 г. е военен министър. След въвличането на България в Първата световна война е назначен за главнокомандващ българската армия. Краят на войната го заварва на лечение във Виена. Въпреки че е уверен, че ще бъде съден като един от виновниците за втората национална катастрофа, се завръща обратно в страната. Уволнен е от армията и наистина е съден заедно с останалите министри от кабинета на д-р В. Радославов. Между двете войни се изявява като общественик и публицист. След идването на Хитлер на власт е един от пропагандаторите на идеята за тясно политическо и военно сътрудничество с Третия райх. След края на Втората световна война емигрира в чужбина. Генерал Никола Жеков умира през 1948 г.\r\n1861 г.\r\nРоден е Никола Димов Бончев - военен деец, полковник. Роден е в с. Аджар (дн. Светлен), Карловско. Участва като доброволец в Сръбско-турската война през 1876 г. По време на Руско-турската освободителна война е в състава на Българското опълчение. Отличава се в боевете при Стара Загора и Шипка. След Освобождението завършва Военното училище в София. Участва в Сръбско-българската война като ротен командир в състава на втори Пехотен Струмски полк. Проявява се в сраженията при Пирот. След войната служи в артилерията. По време на Балканската война е комендант на Цариброд. След включването на България в Първата световна война е интендант на Видинския укрепен пункт. Никола Димов Бончев умира през 1933 година.\r\n1847 г.\r\nРоден е Христо Ботев (по стар стил, по нов стил е роден на 6 януари 1848 г.) - национален революционер, поет и журналист. Роден е в Калофер, в семейството на народния учител, книжовник и обществен деец Б. Петков. След завършване на основното си образование и с помощта на Н. Геров през 1863 г. заминава за Русия, където постъпва като частен ученик във Втора одеска гимназия. Там се запознава с руската литература и попада под силното влияние на А. Херцен, Н. Г. Чернишевски, Н. А. Добролюбов и др. Тогава прави и първите си поетични опити. През 1865 г. Христо Ботев напуска гимназията и се свързва още по-тясно с руските революционни среди. През следващата 1866 г. постъпва като учител в бесарабското село Задунаевка. Поради заболяване на баща му в началото на 1867 г. Ботев се връща в родния си град. След като произнася пламенна реч на 11 май в чест на славянските просветители братята Кирил и Методий той е принуден да напусне Калофер и да замине отново за Русия с намерението да продължи образованието си в Одеса. Останал без средства, след като се прехвърля в Румъния, Христо Ботев се установява отначало в Букурещ, а после в Браила и работи като слово-слагател в печатницата на Д. Паничков. Попаднал в средата на българската революционна емиграция, Христо Ботев се сближава с Хаджи Димитър и Стефан Караджа. През лятото на 1868 г. Ботев се приготвя да премине в България с четата на Жельо войвода (Ж. Чернев). Христо Ботев е секретар на четата. След като по различни причини преминаването на четниците в България е осуетено, Ботев заминава за Букурещ, където се записва да следва в Медицинското училище. Поради липса на средства е принуден скоро да напусне училището. Изпаднал в крайно бедствено положение, Ботев прекарва зимата в една запустяла вятърна мелница край града. Там живее заедно с Васил Левски. От пролетта на 1871 г. до пролетта на 1872 г. Ботев живее в Галац и Браила, където се занимава главно с журналистическа дейност. На 10 юни 1871 г. излиза брой 1 на редактирания от него в. \"Дума на българските емигранти\". В Галац Ботев установява контакт с руския революционер Н. Ф. Меледин и чрез него поддържа връзки с революционните кръжоци в Одеса.\r\nПрез август 1874 г. Христо Ботев участва в Общото събрание на Българския революционен централен комитет и след това продължава да работи като негов секретар. На 8 декември 1974 г. Ботев започва да издава като орган на комитета в. \"Знаме\". След обесването на Васил Левски Христо Ботев застава начело на БРЦК. След избухването на въстанието в Босна и Херцеговина през 1875 г. БРЦК под ръководството на Ботев поставя началото на подготовката на въстание и в България. Въстанието в България избухва преждевременно и неуспехът му стават причина за появата на сериозни разногласия в БРЦК. В резултат в края на 1875 г. Ботев си подава оставката, което води и до разпускането на организацията. След създаването на Гюргевския революционен комитет Ботев установява контакт и с неговите членове. След избухване на Априлското въстание през 1876 г. Христо Ботев застава начело на чета, която преминава в България, за да окаже помощ на въстаналия български народ. При неколкодневни тежки боеве той е убит в подножието на връх Камарата във Врачанския балкан.На тази дата умират: \r\n1980 г.\r\nУмира Константин Спасов Гълъбов - български писател, критик и филолог германист. Автор на литературоведски и езиковедски изследвания, есета, разкази и стихове, редактор и преводач. От 1926 г. до 1953 г. завежда Катедрата по немска филология в СУ. Почетен член на Немската академия в Мюнхен. Организатор на литературен кръг \"Стрелец\" и редактор на литературен седмичник \"Стрелец\" (1927 г.). Основава дружество на българските есеисти, издава \"Орнаменти. Есета\" (1934 г.). Заедно с Ж. Николова-Гълъбова е автор на \"Немско-български фразеологичен речник\" (1958 г.,).\r\n1939 г.\r\nУмира Никола Димитров Найденов - български политически деец. Завършва право във Франция. Деец е на Радикалната партия. След образуването на Демократическия сговор през август 1923 г. е един от неговите ръководители. В периода 1926-1930 г. е министър на народното просвещение в кабинета на А. Ляпчев.Найденов е Народен представител в ХХI (1923-1927 г.), ХХII (1927-1931 г.) и ХХIII (1931-1934 г.) ОНС; председател е на ХХII ОНС (1930-1931 г.).\r\nЗа изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.12.25", "title": "Денят 25 декември в българската история"}
{"url": "http://www.focus-news.net/news/2017/12/25/2470814/koledna-trapeza-pesni-i-poveriya.html", "text": "Поверия: Трапезата на празника трябва да е богата, като след голям пост. Нареждат се прясна пита, свинско печено, свинско с праз лук, баница с месо, пастърма със зеле, печен дроб, печена кокошка, млечница (млечна баница). Тя не се вдига през целия ден. Коледният ден показва какво ще бъде времето през годината. „Топла Коледа - нездрава година\", казва народът ни и се надява на дълбок сняг и ясни студени дни. Ако има скреж по дърветата, ще има изобилие. Ако небето е звездно, грахът ще има добра реколта. Ако Коледа е в понеделник, зимата ще е тежка, а пролетта и лятото ще са дъждовни. Есента ще е суха, гроздето няма да с много добро, също и виното. Няма да е добра годината и за кошерите и меда. Най-сполучлива ще е за властници, войводи и управници. Ако Коледа е във вторник, зимата ще е снеговита, а пролетта - дъждовна. Есента ще е суха, пшеницата и плодовете няма да са много добри. \r\nАко Коледа е в сряда, зимата ще е тежка, а пролетта - суха. Ще има грозде и вино в изобилие.Ако Коледа е в четвъртък, зимата ще е мека, а пролетта и лятото -ветровити.Ако Коледа е в петък, зимата ще е много зла, лятото ще вали, есента ще е суха. Ако Коледа е в събота, през зимата ще трупа много сняг. Ако Коледа е в неделя, зимата ще е мека, лятото -сухо, а есента -ветровита. \r\nКоледни песни\r\n•  ''Стани нине, господине! \r\nТебе пеем, домакине! \r\nДобри сме ти гости дошли, \r\nдобри гости, Коледари!''.", "date": "2017.12.25", "title": "Коледна трапеза, песни и поверия"}
{"url": "http://www.focus-news.net/news/2017/12/25/2470815/viktor-orban-v-kolednoto-si-obrashtenie-tryabva-da-zashtitim-hristiyanskata-kultura.html", "text": "Унгарският министър-председател Виктор Орбан написа обръщение по случай Коледа към християните в страната си и в Европа, публикувано на интернет-страница на консервативния портал  Magyar Idők.\r\nНие, европейците живеем в култура, създадена от ученията на Христос. Замислям се за известната поговорка на покойния унгарски министър-председател Йожеф Антал: „В Европа дори атеистите са християни“. \r\nСпоред Евангелието на Марк втората заповед на Христос звучи като \"Обичай ближния, както обичаш себе си\". В Европа днес често споменават това, искайки да ни обвинят, че макар да се обявяваме за християнин, ние не искаме или дори не позволяваме на милиони от други континенти да се заселят в Европа. Но те забравят втората част от заповедта: „трябва да обичаме ближния си, но също така трябва да обичаме себе си\". Да се обичаме също означава да се грижим и да защитаваме това, което сме. Да обичаме себе си означава, че обичаме нашата страна, нашата нация, нашето семейство.\r\nКогато очертаваме границите на нашата идентичност, отбелязваме християнската култура като източник на нашата гордост и поддържаща сила. Християнството е култура и цивилизация. Ние живеем в него. Не става въпрос за това колко хора ходят на църква или колко се молят честно. Културата е реалността на всекидневния живот. За европейците християнската култура определя ежедневието ни. \r\nОсновите на европейския живот сега са подложени на атака. Не искаме да преименуваме коледните си традиции и не искаме да ги защитаваме с бетонни блокове. Не искаме да лишаваме децата от Дядо Коледа. Не искаме да ни отнемат празника на Рождеството. Не искаме притеснения и страхове да ни придружават на празничното поклонение. Не искаме никой да  тормози дъщерите и жените ни в тълпата, която посреща Новата година. Виктор Турмаков", "date": "2017.12.25", "title": "Виктор Орбан в коледното си обръщение: Трябва да защитим християнската култура"}
{"url": "http://www.focus-news.net/news/2017/12/25/2470816/plovdiv-mitropolit-nikolay-shte-oglavi-arhiereyska-sveta-liturgiya-za-rozhdestvo-hristovo-v-hram-sv-vmchtsa-marina.html", "text": "Негово високопреосвещенство Пловдивският митрополит Николай ще оглави архиерейска света Литургия за Рождество Христово, предаде репортер на Агенция \"Фокус\". Светата Литургия ще се състои в митрополитския храм „Св. вмчца Марина”. Началото е в 9.00 часа. \r\nНикола ПЕТКОВ", "date": "2017.12.25", "title": "Пловдив: Митрополит Николай ще оглави архиерейска света Литургия за Рождество Христово в храм „Св. вмчца Марина”"}
{"url": "http://www.focus-news.net/news/2017/12/25/2470817/sliven-tsarkovni-sluzhbi-shte-ima-prez-tseliya-den-v-tsarkvite-v-slivenska-eparhiya-po-povod-rozhdestvo-hristovo.html", "text": "Коледа е! Църковни служби ще има през целия ден в църквите в сливенска епархия, съобщиха за Радио \"Фокус\"- Сливен от Митрополията. На Рождество Христово богослужението започна в 7.30 часа с полунощнина, утреня и Златоустова света Литургия. След обяд в 16.00 часа започва великата вечерня с велик прокимен. На този ден християнският свят чества рождението на сина Божий Исус Христос. Според Евангелието това станало в град Витлеем, провинция Юдея. Празникът Рождество Христово е своеобразно продължение на Бъдни вечер. Той започва още от полунощ с обичая коледуване. В него участници са само мъже - ергени, които се наричат коледари. От полунощ до сутринта те обикалят домовете, пеят коледни песни с пожелания за здраве и щастие, а стопаните ги даряват с коледарски кравай. \r\nНа 26 декември Светата православна църква отбелязва Събора на Пресветата Богородица. Сутринта се служат полунощница, утреня и Златоустова света Литургия. Богослужението започва в 8.00 часа. Денят е блажен. След обяд в 16.00 часа е Празничната  вечерня. На 27 декември - Стефановден, сутрин се служат полунощница, утреня и Златоустова света Литургия. Богослужението започва също в 8.00 часа. На 28 декември е Неделята след Рождество Христово. Богослужението започва в 7.30 часа. Отдание на Рождество Христово се отбелязва на 31 декември. Денят според църковните канони е блажен. И на този ден се служат полунощница, утреня и Златоустова Света Литургия. На първи януари е денят на Свети Василий Велики. Службата е от 8.00 часа. Тогава се служат утреня и Василиева св. Литургия. В 11.00 часа е Новогодишния молебен, който ще бъде отслужен от митрополит Иоаникий.", "date": "2017.12.25", "title": "Сливен: Църковни служби ще има през целия ден в църквите в сливенска епархия по повод Рождество Христово"}
{"url": "http://www.focus-news.net/news/2017/12/25/2470818/sport-igrachite-ot-angliyskiya-natsionalen-otbor-shte-se-gotvyat-za-rasistki-proyavi-na-svetovnoto-parvenstvo-po-futbol-v-rusiya-prez-2018-godina.html", "text": "Бившият нападател на националния отбор на Англия Джон Бърнс по молба на старшия треньор на отбора Гарет Саутгейт ще проведе разговор на тема расизъм с играчите преди Световното първенство по футбол в Русия през 2018 г.\r\nРъководството на отбора се притеснява, че младите играчи, сред които са Деле Али, Маркус Ръшфорд и Рахим Стърлинг, ще бъдат подложени на обиди на расова основа. Саутгейт смята, че Бърнс, който има опит с расизма срещу него от страна на зрителите, може да бъде полезен в това отношение.  Виктор Турмаков", "date": "2017.12.25", "title": "Спорт: Играчите от английския национален отбор ще се готвят за расистки прояви на Световното първенство по футбол в Русия през 2018 година"}
{"url": "http://www.focus-news.net/news/2017/12/25/2470819/vratsa-mitropolit-grigoriy-shte-oglavi-arhiereyska-sveta-liturgiya-za-rozhdestvo-hristovo-v-katedralniya-hram-sv-apostoli.html", "text": "Негово високопреосвещенство Врачанският митрополит Григорий ще оглави архиерейска света Литургия за Рождество Христово в катедралния храм “Св. Апостоли” във Враца, предаде репортер на Агенция \"Фокус\". Началото на светата Литургия е от 9.00 часа. \r\nНикола ПЕТКОВ", "date": "2017.12.25", "title": "Враца: Митрополит Григорий ще оглави архиерейска света Литургия за Рождество Христово  в катедралния храм “Св. Апостоли”"}
{"url": "http://www.focus-news.net/news/2017/12/25/2470820/sliven-praznichna-sveta-liturgiya-shte-se-sastoi-v-katedralniya-hram-sveti-dimitar.html", "text": "Празнична света Литургия ще се състои в катедралния храм „Свети Димитър“. Това съобщиха от пресцентъра на Община Сливен. Светата Литургия ще започне от 9.00 часа в катедрален храм „Свети Димитър“ в Сливен. В 11.30 часа на пл. “Цар Освободител“ ще започне празничното веселие с участието на танцов ансамбъл „Сливен“. \r\nНа 26 декември от 10.00 часа е фолклорният събор „Зимни празници в Мечкарево“. \r\nНа 31 декември в 23.30 часа е общоградското веселие „Заедно в Новогодишната нощ“. Празникът е с участието на фолклорен оркестър „Хаджии“ с ръководител Добри Рахнев. Община Сливен е подготвила и празнични илюминации. Първият ден на 2018 г. ще започне с Василиева Света литургия, която ще бъде отслужена от 9.00 часа в Катедрален храм „Свети Димитър“. В 11.00 часа пак там ще бъде Новогодишният молебен за здраве и добруване.\r\nСъбитията са част от празничната програма на Община Сливен за Коледа и Нова Година.", "date": "2017.12.25", "title": "Сливен: Празнична света Литургия ще се състои в катедралния храм „Свети Димитър“"}
{"url": "http://www.focus-news.net/news/2017/12/25/2470821/sofiya-vavezhda-se-vremenna-organizatsiya-na-dvizhenieto-za-stroitelstvoto-na-metroto-ot-metrodepo-zemlyane-do-ul-montevideo.html", "text": "Въвежда се временна организация на движението за строителството на метрото от метродепо „Земляне” до ул. „Монтевидео”, съобщиха от пресцентъра на Столична община. От 00.00 часа на 25 декември 2017 г. до 24.00 часа на 25 юни 2018 г. се забранява влизането на пътни превозни средства в двете посоки по бул. „Президент Линкълн” между бул. „Овча купел” и ул. „657”. \r\nОт 04.30 часа тази сутрин до 24.00 часа на 25 юни 2018 г. се променят маршрутите на автобусни линии № 11 и 60 – от бул. „Никола Мушанов” на кръстовището с ул. „Житница” надясно по ул. „Житница”, ул. „Зеленика” надясно по бул. „Президент Линкълн” и по маршрутите си двупосочно. Закриват се съществуващи автобусни спирки с код 0351 и с код 0352 „Бул. Овча Купел” и с код 2029 и с код 2030 „Ул. Лиляче” на бул. „Президент Линкълн”. Автобусите ще спират на съществуващи спирки с код 2031 и с код 2032 „Ул. Лиляче” на ул. „Зеленика”.", "date": "2017.12.25", "title": "София: Въвежда се временна организация на движението за строителството на метрото от метродепо „Земляне” до ул. „Монтевидео”"}
{"url": "http://www.focus-news.net/news/2017/12/25/2470822/predsedatelyat-na-ns-tsveta-karayancheva-po-koleda-se-sluchvat-chudesa-no-vseki-ot-nas-mozhe-da-satvori-svoeto-malko-chudo-s-koeto-da-promeni-sveta.html", "text": "По Коледа се случват чудеса, но всеки от нас може да сътвори своето малко чудо, с което да промени света. Това е написала в официалния си профил във Фейсбук Цвета Караянчева – председател на Народното събрание, по повод Рождество Христово. „Честита Коледа! С пожелание за здраве, лично и семейно щастие, сбъднати надежди и сплотеност. По Коледа се случват чудеса, но всеки от нас може да сътвори своето малко чудо, с което да промени света, да го направи по-обаятелен, по-смислен, по-хуманен“, е написала още Цвета Караянчева.", "date": "2017.12.25", "title": "Председателят на НС Цвета Караянчева: По Коледа се случват чудеса, но всеки от нас може да сътвори своето малко чудо, с което да промени света"}
{"url": "http://www.focus-news.net/news/2017/12/25/2470823/reuters-prezidentat-na-peru-pomilva-svoya-predshestvenik-alberto-fuhimori-po-zdravni-prichini.html", "text": "Президентът на Перу Педро Пабло Кучински помилва бившия авторитарен лидер на страната Алберто Фухимори, оправдавайки го по обвиненията за корупция и нарушаване на човешките права, преди неговата 25-годишна затворническа присъда да изтече, предава  Reuters.\r\nВ официално свое заявление перуанското президентство съобщава, че медицинските прегледи сочат, че 79-годишният Фухимори, който управлява страната между 1990 и 2000 г., страда от „прогресивна, дегенеративна и нелечима болест“. \r\nАмнистията е издадена само дни, след като група последователи на бившия президент във водения от опозицията парламент на страната спасиха Кучински от импийчмънт.  Виктор Турмаков", "date": "2017.12.25", "title": "Reuters: Президентът на Перу помилва своя предшественик Алберто Фухимори по здравни причини"}
{"url": "http://www.focus-news.net/news/2017/12/25/2470824/pazardzhik-praznichna-sv-liturgiya-po-povod-rozhdestvo-hristovo-se-otsluzhva-v-tsarkvata-sveta-bogoroditsa.html", "text": "Празнична св. Литургия по повод Рождество Христово се отслужва в църквата \"Света Богородица\" в Пазарджик. Това съобщи за Радио „Фокус“ – Пазарджик отец Боян Кочев от Архиерейското наместничество в Пазарджик. Лично Константийският епископ Яков и Архиерейски наместник на Пазарджишка духовна околия  води празничната служба. Много миряни още в ранни зори запалиха свещ в храмовете в областния град по повод Рождество Христово. След края на службата Негово преосвещенство епископ Яков ще раздаде на децата в храм „Света Богородица“ торта по случай светлия празник. Тортата ще бъде разрязана на 180 парчета - символ на 180-годишния юбилей на катедралата.\r\nХристиянският свят отбелязва Рождество Христово – рождението на Божия син Исус Христос. Според Евангелието това станало в град Витлеем, провинция Юдея. Малко преди раждането майката на Иисус – Мария, и Йосиф отишли във Витлеем. Не намерили място в страноприемницата и били принудени да се подслонят в пещера извън града, където пастирите затваряли овцете. Там Мария родила Сина Божий, повила го в пелени и положила в ясли, където били привързани магаре и вол. С дишането си животните сгрявали божествения Младенец. В мига на рождеството в небето пламнала необикновена светлина и се явил ангел, който съобщил на намиращите се наблизо пастири, че на света е дошъл Спасителят. На този ден семейната трапеза вече включва месни и млечни ястия.\r\nАлбена ЖИЛЕКОВА", "date": "2017.12.25", "title": "Пазарджик: Празнична св. Литургия по повод Рождество Христово се отслужва в църквата \"Света Богородица\""}
{"url": "http://www.focus-news.net/news/2017/12/25/2470825/veliko-tarnovo-po-povod-rozhdestvo-hristovo-v-tsarkovnite-hramove-v-grada-se-otsluzhva-praznichno-bogosluzhenie.html", "text": "По повод Рождество Христово в църковните храмове във Велико Търново се отслужва празнично богослужение, предаде репортер на Радио „Фокус“ – Велико Търново. Рано тази сутрин църковните камбани в града възвестиха началото на празничната света литургия по повод Рождество Христово. По традиция в Катедралния храм „Рождество Богородично“ в града се съберат най-много миряни през днешния ден. Те палят свещ за здраве и късмет на своите семейства. Този християнски празник бележи раждането на Спасителя Иисус Христос, роден във Витлеем от родителите му Мария и Йосиф. Рождество Христово слага начало на ново летоброене. Създателят на новото летоброене - римският монах Дионисий Малки, изчислява, че Иисус Христос се родил на 754 г. от основаването на Рим. Рождество Христово е граница във времето и празник на празниците за християните. На този ден имен ден имат всички, които носят имената Христа, Христо, Емануил, Емил, Християн, Ренета, Христиана, Кристиан, Кристияна, Кристиана, Христина, Кристина, Радостина.\r\nНадежда КРЪСТЕВА", "date": "2017.12.25", "title": "Велико Търново: По повод Рождество Христово в църковните храмове в града се отслужва празнично богослужение"}
{"url": "http://www.focus-news.net/news/2017/12/25/2470826/mrrb-237-mln-lv-sa-predvideni-po-oprr-za-modernizatsiya-na-transporta-v-39-golemi-grada.html", "text": "25 „интелигентни“ пешеходни пътеки ще гарантират по-голяма безопасност на пешеходците във Варна от догодина. Чрез система от датчици, вградени в пътната настилка, зебрите ще светят автоматично при появата на минувач на пътното платно. Това съобщиха от пресцентъра на Министерство на регионалното развитие и благоустройството. Те трябва да издържат на преминаването на камиони, снегопочистващи машини и друга тежкотоварна техника.\r\nИнсталирането на „умните“ системи за безопасност ще стане със средства от Оперативна програма „Региони в растеж“ 2014-2020 г. по втората фаза на проекта за интегриран градски транспорт на Варна. \r\nЩе се подобри и диспечерската програма на града – светофарите ще се управляват в реално време, което ще облекчи трафика в пиковите часове. Ще се изграждат \"зелени вълни\" по кръстовищата, ще се ремонтират основни улици и булеварди, ще бъдат  купени и 15 нови екологични автобуси, като стойността на целия проект е 37 млн. лв. \r\nВарна е един от 39-те големи града, които модернизират градския си транспорт с 237 млн. лв. по Оперативна програма „Региони в растеж“ 2014-2020 г. Амбициозни са и проектите на останалите бенефициенти - община Сливен ще се сдобие с 27 дизелови автобуса, а Перник – с 15 автобуса на метан, които ще се движат по най-натоварените линии. В центъра на Русе ще бъде създадена нова пешеходна зона. Предвидена е реконструкция на бул.“Придунавски“, който ще стане двупосочен и по него ще минава градският транспорт. Така ще се облекчи трафикът по малките улички. Ще се монтира видеонаблюдение на възлови кръстовища и точки с цел дистанционно регулиране на движението. \r\n124 млн. лв. ще бъдат вложени в транспорта на София. Столичната община ще ремонтира трамвайното трасе по \"Цар Борис III\" от Съдебната палата до крайната спирка в квартал \"Княжево\", което ще позволи по-висока скорост на движение. Предстои реконструкция и на трамвайното трасе по ул. „Каменоделска“ от кръстовище с бул. „К. Стоилов“ до кв. „Орландовци“. Ще бъдат купени и 13 модерни мотриси. Според урбанистите трамвайният транспорт трябва да е във фокуса на вниманието, защото е не само екологичен, но позволява на хората да се чувстват част от градската среда, да виждат настъпващите промени и пътувайки да се радват на слънцето и зелените площи. \r\nПрез първия програмен период по ОПРР в проекти за подобряване на транспорта в София, Бургас, Пловдив, Варна, Стара Загора, Русе и Плевен бяха инвестирани 413 млн. лв. \r\nАвтобусният парк на тези градове беше обновен със 192 нископодови автобуса и 64 тролейбуса. Изградени бяха скоростни отсечки с дължина 32 км, които осигуряват по-бързо придвижване на градските превозни средства.\r\nС цел насърчаване на алтернативните начини на придвижване бяха рехабилитирани и изградени 115 км велосипедни алеи, а за удобство на гражданите бяха монтирани по спирките 1975 електронни информационни табла (ЕИТ).  \r\nРеализацията на тези проекти е проява на европейската солидарност и за пореден път показва ползите от европейските средства за подобряване на качеството на живот в българските градове и региони и намаляване на различията между тях.", "date": "2017.12.25", "title": "МРРБ: 237 млн. лв. са предвидени по ОПРР за модернизация на транспорта в 39 големи града"}
{"url": "http://www.focus-news.net/news/2017/12/25/2470827/pss-idealni-sa-usloviyata-za-turizam-v-planinite.html", "text": "Идеални са условията за туризъм в планините. Това съобщиха за Агенция „Фокус“ от Планинската спасителна служба (ПСС) при БЧК. Температурите варират между минус 4 и плюс 3 градуса. Времето е ясно, само в най-високите вилни части има вятър. На повечето места лифтовите съоръжения работят. Няма регистрирани инциденти през изминалото денонощие. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.12.25", "title": "ПСС: Идеални са условията за туризъм в планините"}
{"url": "http://www.focus-news.net/news/2017/12/25/2470828/veliko-tarnovo-spokoen-e-trafikat-v-grada-patnite-nastilki-sa-mokri.html", "text": "Мокри и на места заледени са пътните настилки във Велико Търново,  предаде репортер на Радио „Фокус” – Велико Търново.  Времето е слънчево. Температурата на въздуха е 3 градуса. Трафикът в града е спокоен. Светофарната уредба под НВУ „Васил Левски“ не работи. Движението се регулира с пътни знаци. По-интензивно е движението в центъра на града – на кръстовището пред Съдебната палата и пред сградата на пощата в града, както и по  бул. „България“ и ул. „Никола Габровски“, пътен възел „Качица“ и ул. „Магистрална“ – част от главен път София – Варна.\r\nОтворен за движение на всички превозни средства е Прохода на Републиката. Не се допуска преминаване на товарни автомобили над 10 тона през прохода Твърдица – Елена.\r\nНадежда КРЪСТЕВА", "date": "2017.12.25", "title": "Велико Търново: Спокоен е трафикът в града, пътните настилки са мокри"}
{"url": "http://www.focus-news.net/news/2017/12/25/2470829/the-guardian-gvatemala-shte-posledva-donald-tramp-i-shte-premesti-izraelskoto-si-posolstvo-v-erusalim.html", "text": "Президентът на Гватемала Джими Моралес обяви, че страната му ще премести посолството на страната си в Израел от Тел Авив в Ерусалим. Така централноамериканската държава става първата, последвала примера на скорошното спорно решение на президента на САЩ Доналд Тръмп, пише  The Guardian.\r\nГватемала бе една от деветте държави, гласували заедно със САЩ и Израел в Общото събрание на ООН срещу необвързващата резолюция, осъждаща решението на Тръмп да признае Ерусалим за столица на Израел. \r\nПрезидентът Моралес обяви, че след като е провел разговор с израелския министър-председател Бенямин Нетаняху, е решил да инструктира външното министерство на страната да премести посолството. \r\nДо момента никоя държава няма посолството си в Израел в Ерусалим, макар и Чехия също да съобщи, че обмисля подобно решение.  Виктор Турмаков", "date": "2017.12.25", "title": "The Guardian: Гватемала ще последва Доналд Тръмп и ще премести израелското си посолство в Ерусалим"}
{"url": "http://www.focus-news.net/news/2017/12/25/2470830/nikolay-melemov-kmet-na-smolyan-neka-posreshtnem-kolednite-praznitsi-s-dobrota-v-sartseto-svetlina-v-dushata-i-vyara-v-novoto-nachalo.html", "text": "Нека посрещнем Коледните празници с доброта в сърцето, светлина в душата и вяра в новото начало. Това се казва в поздравителен адрес от кмета на Община Смолян Николай Мелемов по повод Рождество Христово, съобщиха от пресцентъра на Общината. В поздравителния адрес на кмета Мелемов се посочва още: „Уважаеми жители на община Смолян, в тихата и свята нощ на Рождеството на Божия син сърцата и мислите ни отново се устремяват във Витлеемската пещера, където с раждането на Богомладенеца за целия свят изгря нова надежда. Нека посрещнем Коледните празници с доброта в сърцето, светлина в душата и вяра в новото начало! Пожелавам ви здраве, щастие и благодат на вас и семействата ви! Честито Рождество Христово!\"", "date": "2017.12.25", "title": "Николай Мелемов, кмет на Смолян: Нека посрещнем Коледните празници с доброта в сърцето, светлина в душата и вяра в новото начало"}
{"url": "http://www.focus-news.net/news/2017/12/25/2470831/patriarh-neofit-na-tozi-chuden-praznik-tryabva-vinagi-da-pomnim-zavetite-na-isus-hristos-i-da-zhiveem-spored-tyah-za-da-ima-mir-lyubov-i-razbiratelstvo.html", "text": "На този чуден празник - раждането на Исус Христос, трябва винаги да помним неговите завети и да живеем според тях, за да има мир, любов и разбирателство. Това каза патриарх Неофит преди празничното богослужение за Рождество Христово в патриаршеската катедрала „Св. Александър Невски“, предаде репортер на Агенция „Фокус“. В катедралата за Патриаршеската Света Литургия присъстват президентът Румен Радев, народни представители, общински съветници, десетки миряни. \r\nЦветилена СИМЕОНОВА", "date": "2017.12.25", "title": "Патриарх Неофит: На този чуден празник трябва винаги да помним заветите на Исус Христос и да живеем според тях, за да има мир, любов и разбирателство"}
{"url": "http://www.focus-news.net/news/2017/12/25/2470832/blagoevgrad-s-koledno-parti-ski-tsentar-kartala-otkriva-zimen-sezon-2017-2018.html", "text": "С весело Коледно парти за деца ски-център „Картала“ ще открие зимен сезон 2017 – 2018, съобщиха от пресцентъра на Община Благоевград. Началото ще бъде поставено на 25 декември от 11.00 часа с Детско коледно парти. Инициативата се организира за втора поредна година. И тази година официални гости ще бъдат самия Дядо Коледа, придружен от Снежанка, които ще пристигнат с шейна. Специално за малките жители и гости на Благоевград, весели песни ще пуска DJ. Няма да липсват и лакомствата. \r\nЗа зимния сезон 2017 – 2018 ще работят детски влек и влек тип „паничка”,който обслужва 2/3 от голямата писта. Екипът на ски-центъра е определил максимално атрактивни цени на ски картите. Ски гардеробът, ски училището, хотелската част и заведенията ще функционират както обикновено. \r\nПрез настоящия зимен сезон кабинковият лифт няма да работи поради планов ремонт, който ще продължи приблизително 6 месеца. Това се налага поради изисквания и предписания от съответните институции. Ски-център „Картала“ се извинява за неудобството на любителите на зимните спортове, но сигурността и здравето на гражданите са най-важни,както и спазването на законовите изисквания за безопасна експлоатация.\r\nМестност Картала е живописен район, разположен в Рила планина, на 27 км източно от Благоевград. Курортът предлага отлични условия за всички любители на зимните спортове и планински развлечения. Планинският терен се характеризира с голямо разнообразие и впечатляващи усещания. Ски центърът е открит през 2009 г. и предлага отлични условия за всички скиори и сноубордисти – привлекателни ски писти, оборудван ски гардероб, както и ски училище за начинаещи и напреднали.", "date": "2017.12.25", "title": "Благоевград: С Коледно парти ски-център „Картала“ открива зимен сезон 2017 – 2018"}
{"url": "http://www.focus-news.net/news/2017/12/25/2470833/the-hill-donald-tramp-zayavi-che-e-gord-da-vodi-nastaplenieto-za-vesela-koleda.html", "text": "Президентът на САЩ Доналд Тръмп заяви, че хората казват отново „Весела Коледа“ благодарение на него, пише  The Hill.\r\n„Народът е горд да казва отново „Весела Коледа“. Горд съм да водя настъплението срещу атаката на нашата любима и красива фраза“, написа Тръмп на профила си в социалната мрежа „Туитър“. Президентът по-рано заяви, че срещу празника се води война и че, заради политическата коректност, хората вече не използват думата „Коледа“. \r\n„Когато отивате за покупки, те ви казват „Весели празници“ или „Честита Нова година“ и ако нещо е червено, то го боядисват. Но  знаете ли какво? Ще казваме „Весела Коледа\" отново“, заяви по-рано тази година президентът пред последователи. Той също така често критикува своя предшественик в Белия дом Барак Обама, че предпочита за казва „Весели празници“.  Виктор Турмаков", "date": "2017.12.25", "title": "The Hill: Доналд Тръмп заяви, че е горд да води „настъплението за „Весела Коледа“"}
{"url": "http://www.focus-news.net/news/2017/12/25/2470834/gabrovo-mokri-i-na-mesta-zaledeni-sa-patishtata-v-oblastta-patnite-nastilki-sa-obraboteni.html", "text": "Мокри и на места заледени са пътните настилки в област Габрово. Това казаха за Радио „Фокус“ – Велико Търново от Областно пътно управление - Габрово. Времето е слънчево. Температурата на въздуха е 0 градуса. На прохода Шипка е в сила ограничение за МПС за превоз на товари, с технически допустима максимална маса над 12 тона и ремаркета и полуремаркета с технически допустима максимална маса над 10 тона. До 31 март 2018 година движението по път Габрово - връх Шипка трябва да се осъществява с повишено внимание, поради пропаднал участък. Поставена е необходимата сигнализация. На пътя с. Кормянско - с. Малък Вършец при км 10+080 има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – Кормянско - Малък Вършец при км 46+800 по общински път до III-403 в с. Малък Вършец. Ограничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018 г. На път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III-5004 – път II-44 – път III-4404. Поставена е необходимата сигнализация. Срокът за приключване на дейностите е до 31 август 2018 година.\r\nНадежда КРЪСТЕВА", "date": "2017.12.25", "title": "Габрово: Мокри и на места заледени са пътищата в областта, пътните настилки са обработени"}
{"url": "http://www.focus-news.net/news/2017/12/25/2470835/vyara-tserovska-kmet-na-pernik-neka-chudoto-na-rozhdestvo-hristovo-ni-napravi-po-dobri-i-milosardni-i-da-donese-poveche-radost-v-domovete-ni.html", "text": "Скъпи перничани, нека чудото на Рождество Христово ни направи по-добри и милосърдни, да донесе повече радост в домовете ни и да бъдем здрави, защото няма по-хубаво нещо от това. Това се казва в поздравителен адрес на кмета на Перник Вяра Церовска по повод Рождество Христово, съобщиха от пресцентъра на Община Перник. В поздравлението на кмета Церовска се посочва още: \"Да запазим чистотата на мислите и действията си, щедростта на сърцата си, милостта, състраданието и добротата! В празничните дни се връщаме към случилото се през тази година и чертаем планове за следващата. Нека оставим лошите моменти в 2017-та и да съхраним само най-добрите спомени от отминаващите дни. Благодаря на всички, които ми давате подкрепа заедно да се преборим с предизвикателствата. Нека да посрещнем Новата 2018 година с радост и светли чувства! От сърце ви желая тези дни да ни донесат много прекрасни мигове, споделени с роднини, приятели и близки до сърцето хора. Честита, здрава и щастлива  Коледа! Успешна, щедра и усмихната Нова Година!\"", "date": "2017.12.25", "title": "Вяра Церовска, кмет на Перник: Нека чудото на Рождество Христово ни направи по-добри и милосърдни и да донесе повече радост в домовете ни"}
{"url": "http://www.focus-news.net/news/2017/12/25/2470836/pazardzhik-v-sila-e-ogranichenie-za-tovarnite-mps-nad-10-tona-po-transportniya-most-v-selo-boshulya.html", "text": "Проходими са пътищата на територията на област Пазарджик, съобщи за Радио „Фокус“ – Пазарджик дежурният в Областно пътно управление – Пазарджик. Пътните настилки са сухи, на места частично мокри. Има заснежени и заледени участъци по високите и усойни места на Родопите и Средногорието, но навсякъде те са обработени, съобщи дежурният. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2017.12.25", "title": "Пазарджик: В сила е ограничение за товарните МПС над 10 тона по транспортния мост в село Бошуля"}
{"url": "http://www.focus-news.net/news/2017/12/25/2470837/the-independent-kralyat-na-ispaniya-v-kolednoto-si-poslanie-prizova-katalunskite-lideri-da-izbyagvat-konfrontatsiya.html", "text": "Кралят на Испания Фелипе VI използва традиционното си коледно обръщение да призове новоизбрания парламент в Каталуния да се отрече от искането на независимост, след като партиите, подкрепящи отделянето, спечелиха на изборите в региона от миналата седмица, пише  The Independent.\r\n„Пътят напред не може повече да води до конфронтация или изключване, което, както вече знаем, създава омраза, гняв и несигурност“, заяви испанският крал по време на излъчвана в национален ефир реч. „За Испания 2017 г. бе, без съмнение, сложна година, белязана най-вече от ситуацията в Каталуния“, допълни той. „Лидерите на региона трябва да се изправят срещу проблемите на всички каталунци, уважавайки разнообразието и мислейки отговорно за общото благо“, допълни той. \r\n Последната реч на краля бе изнесена на 3 октомври, два дни след като регионалното правителство на Каталуния не се подчини на решението на съда и проведе референдум за независимост. Фелипе VI тогава строго осъди каталунското правителство като нелоялно. \r\nВ коледната му реч тонът на краля бе значително по-помирителен. Той призна, че, макар и Испания да е станала напълно интегриран член на ЕС, „не всичко е успех“ в нея през последните десетилетия. Той настоя „хармоничното съвместно съществуване в сърцето на каталунското общество“ да бъде възстановено, „за да няма разделени семейства и приятели“. Виктор Турмаков", "date": "2017.12.25", "title": "The Independent: Кралят на Испания в коледното си послание призова каталунските лидери да избягват конфронтация"}
{"url": "http://www.focus-news.net/news/2017/12/25/2470838/plovdiv-ogranicheno-e-dvizhenieto-za-mps-nad-12-tona-v-otsechkata-grad-laki-krastovishteto-za-hizha-momchil-yunak.html", "text": "С нормална интензивност и без затруднения се осъществява движението по пътищата в Пловдивска област, съобщиха за Радио „Фокус“ – Пловдив от Областното пътно управление. Пътищата в планинските райони са влажни, но обработени срещу заледяване. В останалата част от областта пътните настилки са предимно сухи. Температурите варират от минус 6 до 4 градуса. Опасност от свличане на земна и скална маса има по пътищата Бачково - Нареченски бани, Югово - Лъки, Смолян -\r\n Кричим - Стамболийски и Кричим - Девин. Остава забранено движението за МПС над 12 тона през прохода Троян - Кърнаре. Ограничено е и движението на товарни автомобили над 12 тона с ремаркета и полуремаркета по пътя Югово – Лъки – Здравец, в отсечката град Лъки - пътно кръстовище за хижа \"Момчил юнак\". Валидността на забраната е до 31 март 2018 година. Все още е ограничено и преминаването на МПС по-високи от 4 метра през тунелите по пътя Асеновград - Нареченски бани. Обходният маршрут за водачите е през пътя Кричим - Девин. Остава забранено и движението на камиони над 12 тона по пътя Поповица -\r\n Болярци. Причината е намален габарит на пътното платно, а срокът на ограничението е удължен с една година – до декември 2018 година.\r\nТрафикът в град Пловдив също се осъществява нормално и без затруднения. Не се наблюдава струпване на автомобили по главните градски булеварди и по входно-изходните артерии. Пътищата са сухи и нормално проходими.\r\nТони МИХАЙЛОВ", "date": "2017.12.25", "title": "Пловдив: Ограничено е движението за МПС над 12 тона в отсечката град Лъки - кръстовището за хижа \"Момчил юнак\""}
{"url": "http://www.focus-news.net/news/2017/12/25/2470839/mitropolit-antoniy-neka-sega-kogato-duhovno-useshtame-radostta-ot-rozhdenieto-da-otpravim-molitva-kam-vsepodatelya-boga-da-blagoslovi-vsichki-ni.html", "text": "Нека сега, когато духовно усещаме радостта от Рождението, да отправим молитва към Всеподателя Бога да благослови всички ни. Това се казва в Рождественско послание на Западно- и Средноевропейският митрополит Антоний до боголюбивия клир, монашествуващите и миряните на Западно и Средноевропейска епархия. В поздравителното слово на  митрополит Антоний се казва още: \"Христос се ражда – славете Го! Христос слиза от небесата – посрещнете Го! Христос е на земята – извисете се! Пейте на Господ, всички на земята, радостно Го възпейте, народи, защото Той се прослави!\r\n(Първа песен от катавасиите на Рождество Христово)\r\nДосточтими отци, Възлюбени в Господа братя и сестри, скъпи чада на богоспасаемата ни Западно- и Средноевропейска епархия,\r\nСпоред библейското богооткровено гледище Христовото Рождество е център на общочовешката история. То е живоносен предел между света на Стария и Новия завет. Към него е насочена неутолимата жажда за истината на стария човешки свят, грохнал безпомощен в греховете си, изплашен от собствената си смърт. От него черпи благодатните си сили, в него живее и се утвърждава новият човешки свят, повярвал в звездата на родилия се Младенец и в непреходната сила на ангелското тържество, тъй очарователно откроено в незабравимата песен: „Слава във висините Богу и на земята мир, между човеците благоволение!“ (Лука 2:14)\r\nПразникът на Христовото Рождество се показва в съзнанието на вярващия човек като божествен триумф над злото. До появата на Витлеемската звезда човешкият свят се е задушавал в собственото си безсилие да разбере и осмисли истината на живота. Тъй дълбоко грехът се е бил настанил в него, че той превърнал себе си в арена на страшни борби и насилия, където непрекъснато се сблъсквали кървавите стихии на завистта и омразата, на глада и нищетата, на користолюбието и властолюбието. И тъкмо в тоя най-критичен момент, по думите на св. ап. Павел „Когато се изпълни времето, Бог изпрати Своя Син (Единороден), Който се роди от жена и се подчини на закона, за да изкупи ония, които бяха под закона, та да получим осиновението “ (Гал. 4:4-5). Из Рождественските ясли прозвучава едно изтъкано от божествените лъчи благовестие, което осенява и вдъхновява човешкия род. Небесата славословят Бога, защото е необикновено дивно снизхождението Му към отчуждилия се от Него и Неговата истина човек. И тъй, празникът Рождество Христово се оказва празник на неизмеримото Божие благоволение над немощите на човеците и заедно с това празник на човешкото благоволение пред необозримото величие на Сина Божий. Из Витлеемските ясли лъха ведрина, която прочиства човешкия разум, за да вникне в тая истина и да я разбере. Плодът е разцвет на онова смирение в разума, което е в състояние да превърне цялата земя в неръкотворен храм на това Божествено Рождение, в който всички хора с една уста и едно сърце могат, заедно с ангелите да възпяват славата на Бога в чистотата на мира и благата воля.\r\nОбичани в Господа братя и сестри,\r\nНека сега, когато духовно усещаме радостта от Рождението по плът на нашия Спасител Господ Иисус Христос и прекрачваме прага на новата 2018 година, да отправим молитва към Всеподателя Бога да благослови всички ни, да пази своя народ и го укрепя във вяра и благочестие. Нека, макар и далеч от родината, да се помолим за нея щото да дарува на управниците ни мъдрост в ръководенето й, а на нашия народ мир и благоденствие!\r\nПоздравяваме всички наши духовни чеда, епархиоти на Западно- и Средноевропейска епархия на БПЦ-БП, със светлия празник на Христовото Рождество. Нека светлината от звездата на родения Богомладенец озарява вас и вашите близки!\r\nЧестито Рождество Христово! Честита настъпваща нова 2018 година!\"", "date": "2017.12.25", "title": "Митрополит Антоний: Нека сега, когато духовно усещаме радостта от Рождението, да отправим молитва към Всеподателя Бога да благослови всички ни"}
{"url": "http://www.focus-news.net/news/2017/12/25/2470840/stara-zagora-mokri-na-mesta-sa-patnite-nastilki-na-prohodite-shipka-i-hainboaz.html", "text": "Мокри са на места пътните настилки на проходите Шипка и Хаинбоаз, времето е ясно, движението е без допълнителни ограничения. Това каза за Радио „Фокус“ дежурният в Областно пътно управление – Стара Загора. Сухи са пътните настилки на автомагистралите „Тракия“ и „Марица“. Без допълнителни ограничения е движението в област Стара Загора, пътните настилки са сухи, а видимостта е добра. Няма регистрирани пътно-транспортни произшествия на територията на област Стара Загора за изминалото денонощие.\r\nСлавяна ГАЙДАРОВА", "date": "2017.12.25", "title": "Стара Загора: Мокри на места са пътните настилки на проходите Шипка и Хаинбоаз"}
{"url": "http://www.focus-news.net/news/2017/12/25/2470841/tass-islyamska-darzhava-poe-otgovornost-za-vzriva-v-kabul.html", "text": "„Ислямска държава“ пое отговорност за взрива, избухнал тази сутрин в столицата на Афганистан, предава ТАСС. Данните за това са публикувани в свързания с терористичната организация информационен портал \"Амак\". \r\nСпоред по-ранна информация терорист-камикадзе се е взривил край входа на централата на афганистанските разузнавателни служби. \r\nСпоред властите на страната най-малко петима души са загинали, а двама са ранени. Виктор Турмаков", "date": "2017.12.25", "title": "ТАСС: „Ислямска държава“ пое отговорност за взрива в Кабул"}
{"url": "http://www.focus-news.net/news/2017/12/25/2470842/sport-charli-ostin-ot-sauthemptan-e-diskvalifitsiran-za-tri-macha-v-angliyskata-liga.html", "text": "Нападателят на Саутхемптън Чарли Остин е дисквалифициран за три срещи заради това, че по време на мач е изритал по лицето вратаря на Хъдърсфийлд Йонас Льосл.\r\nВ събота в мача от 19-ти кръг на Английското първенство Саутхемптън и Хъдърсфийлд завършиха с 1:1.  Футболната асоциация на Англия е разгледала инцидента и е взела решение на дисквалифицира Остин за три игри.  Виктор Турмаков", "date": "2017.12.25", "title": "Спорт: Чарли Остин от Саутхемптън е дисквалифициран за три мача в английската лига"}
{"url": "http://www.focus-news.net/news/2017/12/25/2470843/blagoevgrad-spokoen-e-trafikat-v-tsentralnata-gradska-chast.html", "text": "Спокоен е трафикът в централната градска част, предаде репортер на Радио „Фокус“ - Пирин.  Спокойно е движението и на входа Благоевград при квартал „Струмско“, както и около жп гарата и автогарата, а също така и по основните булеварди „Св. св. Кирил и Методий“, „Джеймс Баучер“ и „Св. Димитър Солунски“. Няма образуване на колони  при кръстовището под МБАЛ – Благоевград. Няма данни за регистрирани тежки пътни инциденти в града през изминалата нощ. Градския транспорт се движи в рамките на своето разписание без закъснения или отклонения от маршрута си.\r\nЛора КАЛЧЕВА", "date": "2017.12.25", "title": "Благоевград: Спокоен е трафикът в централната градска част"}
{"url": "http://www.focus-news.net/news/2017/12/25/2470844/stara-zagora-obshtogradski-praznik-dobre-mi-doshli-koledari-shte-se-provede-v-park-peti-oktomvri.html", "text": "Общоградски празник „Добре ми дошли, коледари !“ с участието на фолклорни групи от Стара Загора ще се проведе в парк „Пети октомври“. Това съобщиха от пресцентъра на Община Стара Загора. Инициативата ще започне в 11.30 часа днес.", "date": "2017.12.25", "title": "Стара Загора: Общоградски празник „Добре ми дошли, коледари !“ ще се проведе в парк „Пети октомври“"}
{"url": "http://www.focus-news.net/news/2017/12/25/2470845/blagoevgrad-spokoyno-e-dvizhenieto-po-avtomagistrala-struma-i-glaven-pat-e-79.html", "text": "Спокойно е движението по автомагистрала „Струма“ и главен път Е-79 в частта им от областта. Това съобщиха за Радио „Фокус“- Пирин от Областно пътно управление - Благоевград. Спокоен е трафикът по основните пътни артерии в област Благоевград, полицейското присъствие е засилено. През нощта обстановката в региона е била спокойна и няма регистрирани тежки пътни инциденти.\r\nЛора КАЛЧЕВА", "date": "2017.12.25", "title": "Благоевград: Спокойно е движението по автомагистрала „Струма“ и главен път Е-79"}
{"url": "http://www.focus-news.net/news/2017/12/25/2470846/afp-papata-se-zastapi-za-migrantite-po-vreme-na-mesata-si-za-badni-vecher.html", "text": "Папа Франциск призова на Бъдни вечер католиците по света да не забравят страданията на мигрантите, които „са изгонени от родните си земи“ от лидери „искащи да проливат невинна кръв“, предава  AFP.\r\n„Толкова много стъпки са скрити в стъпките на Йосиф и Мария“, заяви Папата на богомолците в базиликата „Св. Петър“. „Ние виждаме следите на милиони хора, които не са избрали да си тръгнат сами, а са изгонени от земите си, напуснали са любимите си“, допълни той. \r\nСпоред него мнозина от погълнатите от настоящата мигрантска криза са били заставени да бягат от лидери, „които, за да наложат властта си и да увеличат богатството си, не виждат проблем в проливането на невинна кръв“. \r\nОчаква се на Коледа папата да изнесе своята традиционна коледна реч „Урби ет Орби“. Виктор Турмаков", "date": "2017.12.25", "title": "AFP: Папата се застъпи за мигрантите по време на  месата си за Бъдни вечер"}
{"url": "http://www.focus-news.net/news/2017/12/25/2470847/grozdelina-georgieva-rem-plovdiv-na-koleda-tryabva-da-ima-bogata-trapeza-i-se-yade-svinsko-zashtoto-praseto-e-zhertveno-zhivotno-koeto-pridobiva-sveshteni-funktsii.html", "text": "На Коледа трябва да има богата празнична трапеза, задължително се яде свинско. Това каза за Радио „Фокус“ – Пловдив Грозделина Георгиева, уредник в Регионален етнографски музей – Пловдив. По думите ѝ днес вече Рождественският пост е приключил и Коледа се празнува с богата трапеза три дни – на 25, 26 и на 27 декември. „Това е единственият празник, в който прасето е жертвено животно и то придобива свещени функции. Освен празнична трапеза, на този ден има и общоселско хоро“, каза още уредникът в Етнографския музей в Пловдив. Грозделина Георгиева посочи, че Коледа е един от най-почитаните празници в българската народна култура.\r\nТони МИХАЙЛОВ", "date": "2017.12.25", "title": "Грозделина Георгиева, РЕМ - Пловдив: На Коледа трябва да има богата трапеза и се яде свинско, защото прасето е жертвено животно, което придобива свещени функции"}
{"url": "http://www.focus-news.net/news/2017/12/25/2470848/kyustendil-prohodimi-pri-zimni-usloviya-sa-patishtata-v-oblastta.html", "text": "Проходими са пътищата в областта. Това съобщи за Радио „Фокус” – Пирин дежурният в Областно пътно управление – Кюстендил. Пътните настилки на сухи. Забранено е движение на товарни автомобили по пътя между селата Смоличано – Пелатиково. Въведеното ограничение за товарните моторни превозни средства е заради пропадане на участъци от пътното платно. Участъците са сигнализирани с пътни знаци, временната организация е със срок до 3 януари 2018 г. С нормална интензивност е движението по автомагистрала „Струма” и главен път Е-79. Слаб е трафикът в посока ГКПП „Гюешево”.\r\nЛора КАЛЧЕВА", "date": "2017.12.25", "title": "Кюстендил: Проходими при зимни условия са пътищата в областта"}
{"url": "http://www.focus-news.net/news/2017/12/25/2470849/pazardzhik-okolo-100-lv-struva-podgotovkata-za-praznichnata-trapeza-za-koleda.html", "text": "Около 100 лв. излиза подготовката за празничната трапеза за Коледа, показа репортерска проверка на Радио „Фокус” – Пазарджик. Общата стойност на цените на хранителните продукти за празничната трапеза тази вечер е около 100 лева, като най-скъпа се оказват пуйката и или агнешкото месо, които са предпочитани на Рождествената трапеза. Средно голяма пуйка излиза около 40 лв. Цената на килограм агнешко месо е около 12.00 лв. Цяло прасенце в порядъка на 10 кг струва около 10 лв./кг. Основните ястия в този ден, а и през следващите, са приготвени от месо. На трапезата се сервират пържоли, кървавици, прясна наденица, кюфтета, дроб, сланина и зелеви сарми с месо. На трапезата се поднася баница с най-различни плънки – месо, зеле, гъби, праз, лук или тиква. Неизменна част от празничната коледна вечеря е и червеното вино. Средната му цена започва от 5 лв. и стига до 20 лв. за литър.\r\nАлбена ЖИЛЕКОВА", "date": "2017.12.25", "title": "Пазарджик: Около 100 лв. струва подготовката за празничната трапеза за Коледа"}
{"url": "http://www.focus-news.net/news/2017/12/25/2470850/ria-novosti-shestima-politseyski-sluzhiteli-na-zaginali-v-yuzhnata-chast-na-afganistan-sled-vzriv.html", "text": "Шестима афганистански полицейски служители са загинали, а други шестима са ранени при взрив в южната част на страната, предава  РИА Новости,  позовавайки се на местни медии.\r\nВзривът се е случил в района Марджа, разположен в провинцията Хилменд. Обстоятелствата около инцидента не се уточняват. Агенция „Фокус“ припомня:  \r\nСитуацията в Афганистан за последните месеци се е влошила значително. Талибаните, които по-рано контролираха значителни територии в селските местности на страната, започнаха да настъпват и към големите градове. Също така на територията на страната своето влияние засили и „Ислямска държава“.  Виктор Турмаков", "date": "2017.12.25", "title": "РИА Новости: Шестима полицейски служители на загинали в южната част на Афганистан  след взрив"}
{"url": "http://www.focus-news.net/news/2017/12/25/2470851/gyulka-dzhabirova-ekspert-po-zdravoslovno-hranene-prehodat-ot-postite-kam-konsumatsiyata-na-meso-tryabva-da-stava-postepenno-za-da-ne-se-narushava-deynostta-na-hranosmilatelnata-sistema.html", "text": "Преходът от коледните пости към консумацията на месни и млечни продукти трябва да става постепенно. Това каза пред Радио „Фокус” – Кюстендил дългогодишният експерт по здравословно хранене Гюлка Джабирова. По думите ѝ за да не се нарушава дейността на храносмилателната система, подготовката за преминаването към режим на нормално хранене е много важна. „Това е един период на захранване и всичко трябва да става плавно. В менюто постепенно се включват всички ограничавани по време на постите продукти – месо, мляко, млечни продукти и яйца”, каза Джабирова. По думите ѝ подходящи за коледната трапеза са ястията, приготвени от нетлъсто месо – заек, пиле, риба или пуйка. Не се препоръчва пърженето месо.\r\nВенцеслав ИЛЧЕВ", "date": "2017.12.25", "title": "Гюлка Джабирова, експерт по здравословно хранене: Преходът от постите към консумацията на месо трябва да става постепенно, за да не се нарушава дейността на храносмилателната система"}
{"url": "http://www.focus-news.net/news/2017/12/25/2470852/patriarh-neofit-hristovoto-rozhdenie-ozaryava-vseki-ot-nas-i-tsyaloto-tvorenie.html", "text": "Христовото Рождение озарява всеки от нас и цялото творение. Това каза Негово светейшество Българският патриарх и Софийски митрополит Неофит в патриаршеско и синодално послание за Рождество Христово, предаде репортер на Агенция „Фокус“. „И затова, в неизразимата си радост и благодарност, Църквата тържествува и изповядва: “Девицата днес ражда Свръхестествения, и земята поднася на Непристъпния пещера Ангели с пастирите славословят, а мъдреците със звездата пътешестват. Защото заради нас се роди Младенец Предвечният Бог”, заяви българският патриарх.\r\n„Прекланяме се пред величието на безграничната и жертвена Божия любов към нас и, следвайки звездата, заедно с мъдреците, мислено се отправяме към приютилата Го пещера, където, присъединявайки се към ангелския хор, пеем и възпяваме: “Твоето Рождество, Христе Боже наш, озари света със светлината на познанието”, добави той. По думите му, възприел човешката природа, Бог се ражда, за да освободи човечеството от онзи, който незаконно e притежавал властта на греха и смъртта. \r\n„Възлюбени в Господа, като следваме Господните повели, апостолските наставления и думите на светите наши отци, да постоянстваме във вярата и в усвояването на плодовете от спасителното за нас Въплъщение на Божия Син и наш Господ Иисус Христос. Нека с думите и делата си бъдем истински Господни ученици, Негови свидетели и възвестители на святата Му воля, проповедници на спасителното за човеците евангелско благовестие, та по завета Христов, като виждат делата ни, всички да познаят Истината и да прославят Небесния наш Отец. Нека със слово и дело подражаваме на Неговата жертвена любов към нас, както и Сам Той ни казва: “По това ще познаят всички, че сте Мои ученици, ако любов имате помежду си”, заяви патриарх Неофит.\r\n„В деня на славното Христово Рождество отечески приветстваме всички верни чеда на светата наша Православна Църква в Родината ни и далеч от нейните предели, като всесърдечно благопожелаваме на всички вас крепко здраве, бодър дух и благословени от Бога успехи във всяко богоугодно и доброполезно начинание! Божията милост и любов, благодат и мир на раждащия се днес във Витлеем Богомладенец и общението в Светия Дух да бъдат с всички нас“, каза още патриарх Неофит.\r\nЦветилена СИМЕОНОВА", "date": "2017.12.25", "title": "Патриарх Неофит: Христовото Рождение озарява всеки от нас и цялото творение"}
{"url": "http://www.focus-news.net/news/2017/12/25/2470853/otets-ventsislav-shiyakov-neka-s-dostoynstvo-da-posreshtnem-golyamata-radost-ot-rozhdestvo-hristovo.html", "text": "Нека с достойнство да посрещнем голямата радост от Рождество. Това каза пред Радио „Фокус” – Кюстендил отец Венцислав Шияков, свещеник към катедралния храм „Свето Успение Богородично” в Кюстендил. По думите му човек трябва да излезе от коледните пости изцяло преобразен. \"През изминалите дни християните трябва да са пречистили душата си, да са забравили лошото отношение към ближните си, да са се очистил от всичко лошо и вредно. Навлизаме в едни светли празници и нашата душа трябва да е пречистена”, каза отец Шияков. По думите му на Коледа всички християни трябва да отидат в черква, да запалят свещ за здраве и спасение на семействата им. На службата се носят жито и питки за здраве.\r\nВенцеслав ИЛЧЕВ", "date": "2017.12.25", "title": "Отец Венцислав Шияков: Нека с достойнство да посрещнем голямата радост от Рождество Христово"}
{"url": "http://www.focus-news.net/news/2017/12/25/2470854/plovdiv-motoristi-organizirat-praznichno-shestvie-s-kostyumi-na-dyado-koleda-i-blagotvoritelna-aktsiya-v-grada.html", "text": "Пловдивски рокери организират празнично шествие с костюми на Дядо Коледа и благотворителна акция. Това съобщиха за Радио „Фокус“ – Пловдив организаторите от мото клуб „Вагабонтс“ в града. Шествието ще тръгне в 12.00 часа от ул. „Дилянка“ и ще премине през целия град, за да зарадва жителите на Пловдив. Рокерите ще раздадат подаръци на обитателите на Дома за стари хора „Св. Василий Велики“ на „Коматевско шосе“, както и на деца и младежи от Центъра за настаняване от семеен тип „Майка Тереза“ в града. Благотворителната акция на рокерите е под наслов „Мото Коледа 2017“ и се провежда със съдействието на КАТ и Община Пловдив.\r\nТони МИХАЙЛОВ", "date": "2017.12.25", "title": "Пловдив: Мотористи организират празнично шествие с костюми на Дядо Коледа и благотворителна акция в града"}
{"url": "http://www.focus-news.net/news/2017/12/25/2470855/tass-pri-vazdushen-udar-na-arabskata-koalitsiya-v-yemen-sa-zaginali-nay-malko-50-buntovnitsi-huti.html", "text": "Най-малко 50 шиитски бунтовници-хути са загинали при удар в Йемен при нанесен от водената от Саудитска Арабия международна коалиция въздушен удар, предава ТАСС, позовавайки се на местни медии.\r\nУдарът е нанесен по укрепление на бунтовниците в крайбрежните райони в западната част на страната. Агенция „Фокус“ припомня:", "date": "2017.12.25", "title": "ТАСС: При въздушен удар на арабската коалиция в Йемен са загинали най-малко 50 бунтовници-хути"}
{"url": "http://www.focus-news.net/news/2017/12/25/2470856/veliko-tarnovo-praznichna-obikolka-na-dyado-koleda-i-snezhanka-shte-se-provede-v-svishtov.html", "text": "Дядо Коледа, Снежанка и джуджетата ще обиколят Свищов на Рождество Христово. Това съобщи за Радио „Фокус“ – Велико Търново Росен Маринов, директор на Дирекция „Култура и културно наследство“ в Общината. Тяхната традиционна празнична обиколка започва от 10.30 часа. Те ще са в празнично украсен бус и ще раздават подаръци и изненади. От 11.00 часа в храма  „Св. Пророк Илия“ ще се проведе Коледният концерт на Първи български хор „Янко Мустаков“ с диригент Елизабет Людмилова. „Това си е една дългогодишна традиция, която продължаваме да спазваме. Концертът отново ще бъде изключително празничен. Атмосферата в църквата е празничната, така че всички граждани са добре дошли, за да се поздравим не само с хубавите песни на хористите от Първи български хор, а и с настъпилата Коледа“, добави Росен Маринов.\r\nНадежда КРЪСТЕВА", "date": "2017.12.25", "title": "Велико Търново: Празнична обиколка на Дядо Коледа и Снежанка ще се проведе в Свищов"}
{"url": "http://www.focus-news.net/news/2017/12/25/2470857/plovdiv-9-nezakonni-postroyki-sa-izgoreli-pri-pozhar-v-sheker-mahala-nyama-postradali.html", "text": "9 незаконни постройки са изгорели при пожар в „Шекер махала“ в Пловдив. Това съобщи за Радио „Фокус“ – Пловдив говорителят на ОДМВР - Пловдив. Сигналът за пожар на ул. „Напредък“ е подаден около 17.00 часа вчера. На място са изпратени пожарни автомобили, екипи на Шесто районно полицейско управление и сектор „Специализирани полицейски сили“. Установено е, че горят 9 незаконни постройки, изградени от тухли, дървен материал и ламарини, с обща площ около 400 кв. м. Причината за възникване на пожара и щетите са в процес на установяване. На местопроизшествието е извършен оглед. Случаят е докладван на Районната прокуратура в града, образувано е досъдебно производство.\r\nТони МИХАЙЛОВ", "date": "2017.12.25", "title": "Пловдив: 9 незаконни постройки са изгорели при пожар в „Шекер махала“, няма пострадали"}
{"url": "http://www.focus-news.net/news/2017/12/25/2470858/pazardzhik-obshto-1-505-dushi-v-obshtinata-praznuvat-imen-den-na-koleda.html", "text": "Общо 1 505 души в общината празнуват имен ден на Коледа. Това сочат данните, предоставени от Общината. Най-много са имениците в Пазарджик – 1 107, следват тези в Мокрище – 31 и Мало Конаре – 30. Само по двама именници има в Цар Асен, Росен и Тополи дол, в Гелеменово е един, а Крали Марко е без именици. При мъжете убедително начело са кръстените Христо – 566, следват кръстените Кристиан – 96, а името Ицо е дадено на 2 души. 245 жени в общината са кръстени Христина, 182 – Кристина, а името Кристиана носят 16 жени и момичета.", "date": "2017.12.25", "title": "Пазарджик: Общо 1 505 души в общината празнуват имен ден на Коледа"}
{"url": "http://www.focus-news.net/news/2017/12/25/2470859/ria-novosti-sergey-lavrov-opredeli-voennoto-prisastvie-na-sasht-v-siriya-kato-opasno-za-edinstvoto-na-stranata.html", "text": "Според руския външен министър Сергей Лавров запазването на военното присъствие на САЩ в Сирия след разгрома на „Ислямска държава“ пречи на мирния процес в страната и поставя под въпрос нейното единство, предава РИА Новости.\r\n„Правителството на Сирия можеше още да търпи американците в страната в името на антитерористичните задачи. Опитите да се намери оправдание за запазването на присъствието в Сирия след разгрома на „Ислямска държава“ не издържат на критиките. На практика незаконното присъствие на американските военни създава реални препятствия по пътя за политическото разрешаване на ситуацията и поставя под въпрос единството на страната“, заяви Лавров. \r\nМинистърът напомни, че през ноември във Виетнам президентите на Русия и на САЩ Владимир Путин и Доналд Тръмп са приели съвместно заявление, „в което бе потвърдена общата привързаност за съхраняването на единството, суверенитета, териториалната цялост и светския характер на сирийската държава“. Министърът отбеляза, че Русия постоянно поставя пред американските си партньори въпроса  „за изначалната нелегитимност от гледна точка на международното право на въоръжената им активност на територията на Сирия“.  Виктор Турмаков", "date": "2017.12.25", "title": "РИА Новости: Сергей Лавров определи военното присъствие на САЩ в Сирия като опасно за единството на страната"}
{"url": "http://www.focus-news.net/news/2017/12/25/2470860/kyustendil-inspektorite-po-bezopasnost-na-hranite-izvarshvat-proverki-v-obektite-ot-targovska-mrezha-na-teritoriyata-na-grada-v-praznichnite-dni.html", "text": "Инспекторите по безопасност на храните в Кюстендил дават дежурства в празничните дни. Това каза пред Радио „Фокус” – Кюстендил д-р Велка Войнова, началник на отдел „Контрол на храните” към Областна дирекция по безопасност на храните – Кюстендил. По думите ѝ днес и на 26 декември инспекторите извършват реални проверки в обектите от търговска мрежа на територията на Кюстендил. „Потребителите  могат да подават сигнали за нередности. Телефонът на потребителя функционира постоянно, той е публикуван на сайта на агенцията. Освен това може да се подават жалби и сигнали на електронната поща, която също се следи от нас”, каза д-р Велка Войнова.\r\nВенцеслав ИЛЧЕВ", "date": "2017.12.25", "title": "Кюстендил: Инспекторите по безопасност на храните извършват проверки в обектите от търговска мрежа на територията на града в празничните дни"}
{"url": "http://www.focus-news.net/news/2017/12/25/2470861/sofiya-177-dushi-sa-noshtuvali-v-krizisniya-tsentar-za-nastanyavane-na-bezdomni-v-stolitsata.html", "text": "177 души са нощували в Кризисния център за настаняване на бездомни в столицата. Това съобщи за Агенция „Фокус“ директорът на Кризисния център за настаняване на бездомни лица в столицата - Пепи Джуренов. Той уточни, че нощта е протекла нормално. „Снощи имаше организирана Бъдни вечеря. За тази вечер пак ще се постараем да приготвим вечеря. Имаме продукти, спонсори, дарители. Ще организираме пак нещо“, каза още Пепи Джуренов.\r\nЛюба АЛЕКСИЕВА", "date": "2017.12.25", "title": "София: 177 души са нощували в Кризисния център за настаняване на бездомни в столицата"}
{"url": "http://www.focus-news.net/news/2017/12/25/2470862/plovdiv-desetki-hristiyani-prisastvat-na-svetata-liturgiya-v-hram-sveta-marina-na-koleda.html", "text": "Десетки християни са се събрали в храм „Света Марина“ в Пловдив на Коледа, предаде репортер на Радио „Фокус“ – Пловдив. На Рождество Христово миряните палят свещ с надежда и молитва за здраве и закрила на семейства си. Очаква се през целия ден вярващите да изпълват митрополитския храм „Св. Марина“, за да потърсят Божията благодат. Празничното богослужение тази сутрин оглавява Негово Високопреосвещенство Пловдивския митрополит Николай. На втория ден на Коледа, 26 декември, той ще възглави от 9.00 часа архиерейска света Литургия в катедралния храм „Успение Богородично“ в Пазарджик.\r\nТони МИХАЙЛОВ", "date": "2017.12.25", "title": "Пловдив: Десетки християни присъстват на светата Литургия в храм „Света Марина“ на Коледа"}
{"url": "http://www.focus-news.net/news/2017/12/25/2470863/sport-klas-yan-hyuntelar-poluchi-travma-na-kolyanoto.html", "text": "Нападателят на Аякс Клас-Ян Хюнтелар получи травма по време на мача от холандското първенство срещу Вилем Втори. 34-годишният играч има нараняване на лявото коляно. \r\nВъзможно е Хюнтелар да пропусне няколко мача. В настоящия сезон на холандското първенство той проведе 14 мача, отбелязвайки шест попадения.  Виктор Турмаков", "date": "2017.12.25", "title": "Спорт: Клас-Ян Хюнтелар получи травма на коляното"}
{"url": "http://www.focus-news.net/news/2017/12/25/2470864/kyustendil-poveche-ot-1-000-dushi-ot-obshtinata-praznuvat-imen-den-na-rozhdestvo-hristovo.html", "text": "Повече от 1 000 души от общината празнуват имен ден на Рождество Христово. Това съобщиха за Радио „Фокус” – Кюстендил от отдел „Гражданска регистрация и административно обслужване (ГРАО)” към Община Кюстендил. Името Христо носят 335 жители на общината, а Христина – 170 дами. Само един е кюстендилецът, наречен с името Христофор. 243 души носят името Радослав, а 133 са дамите, наречени Радостина. Хората с имената Младен и Младенка са съответно 42 и 13 души. Имен ден днес празнуват и хората, наречени Христо, Ицо, Ичо, Христина, Кристина, Кристиян, Божан, Божанка, Божин, Божил и други.\r\nВенцеслав ИЛЧЕВ", "date": "2017.12.25", "title": "Кюстендил: Повече от 1 000 души от общината празнуват имен ден на Рождество Христово"}
{"url": "http://www.focus-news.net/news/2017/12/25/2470865/ria-novosti-ruskiyat-vanshen-ministar-otbelyaza-opasnostta-ot-stremezha-na-severna-koreya-da-stane-yadrena-darzhava.html", "text": "Според руския външен министър Сергей Лавров опитите на Северна Корея да придобие статута на ядрена сила са опасни и Русия никога няма да ги приеме или одобри. Същевременно той отбеляза, че Русия не споделя стремежа да се оказва „максимален натиск“ върху Пхенян и да се установява пълна блокада над страната, предава РИА Новости.\r\n„Ние сме сериозно обезпокоени от стремежа на Северна Корея да получи статута на ядрена държава. Никога няма да приемем или да одобрим това. Предприетите от Пхенян действия в тази насока са подкопаване на глобалния режим за неразпространение на ядрените оръжия. В настоящата напрегната обстановка на Корейския полуостров това е просто опасно“, поясни руският министър. \r\nТой подчерта, че Москва се ръководи „не от логиката на „червените линии“, след чието пресичане Северна Корея трябва да бъде наказвана, а от необходимостта да се води последователна работа с Пхенян за решаването на крайната задача – ядреното разоръжаване на Корейския полуостров. \r\n„Затова и не споделяме стремежа на някои държави да оказват максимален натиск върху Северна Корея, който често се тълкува като установяване на пълна икономическа и политическа блокада на страната с всички налични методи“, допълни Лавров.  Виктор Турмаков", "date": "2017.12.25", "title": "РИА Новости: Руският външен министър отбеляза опасността от стремежа на Северна Корея да стане ядрена държава"}
{"url": "http://www.focus-news.net/news/2017/12/25/2470866/veliko-tarnovo-s-10-sm-se-e-ponizhilo-nivoto-na-reka-dunav-kray-svishtov-prez-izminaloto-denonoshtie.html", "text": "С 10 см се е понижило нивото на река Дунав при Свищов за изминалото денонощие, съобщиха от Хидрометеорологичната станция в града. Водният стоеж на реката е 452 см. Температурата на водата e 4.4 градуса.", "date": "2017.12.25", "title": "Велико Търново: С 10 см се е понижило нивото на река Дунав край Свищов през изминалото денонощие"}
{"url": "http://www.focus-news.net/news/2017/12/25/2470867/adelina-stefanova-kogato-se-razhda-hristos-na-nebeto-plamva-neobiknovena-svetlina-i-se-yavyava-angel-koyto-saobshtava-che-na-sveta-e-doshal-spasitelyat.html", "text": "Църквата чества Рождество Христово в седем последователни дни. Това каза за Радио „Фокус“- Пирин Аделина Стефанова, уредник в храм „Въведение Богородично“ в Благоевград. По думите ѝ това са пет дни преди празника - от 20 до 24 декември, когато са предродилните мъки Дева Мария. „Както казват старите хора - „Замъчи се Божията майка от Игнажден до Коледа, та си роди млада Бога“. Има и два празнични - 25 и 26 декември. Значимото събитие се припомня и в двете недели предхождащи празника. На самия акт на раждането са посветени  църковната служба на 24 декември - вечерната литургия, а след това и на 25 декември - утринната литургия“, каза Стефанова. Тя добави, че Христос се ражда в пещера край Витлеем, провинция Юдея. „В момента на акта на небето пламва необикновена светлина. Явява се ангел, който съобщава на пастирите, че на света е дошъл Спасителят, Месията. Витлеемските овчар били първите хора, които се поклонили на Синът Божий. След тях идват мъдреците от изток, които също се кланят и поднасят подаръци от злато, ливан и смирна“, каза Стефанова.\r\nЛора КАЛЧЕВА", "date": "2017.12.25", "title": "Аделина Стефанова: Когато се ражда Христос, на небето пламва необикновена светлина и се явява ангел, който съобщава, че на света е дошъл Спасителят"}
{"url": "http://www.focus-news.net/news/2017/12/25/2470868/sofiya-93-godishen-mazh-e-zaginal-pri-pozhar-v-doma-si.html", "text": "93-годишен мъж е загинал при пожар в дома си. Това съобщиха за Агенция „Фокус“ от пресцентъра на МВР. В района на СДВР, на ул. „Отец Паисий“ снощи след 23.00 часа в апартамент в жилищна сграда е обгоряла дограма и входна врата. Собственикът на жилището е починал от задушаване с изгорели газове. Той е бил сам в апартамента. Няма други пострадали и не се е налагало евакуиране на хора. Щетите от пожара не са били големи.  \r\nЛюба АЛЕКСИЕВА", "date": "2017.12.25", "title": "София: 93-годишен мъж е загинал при пожар в дома си"}
{"url": "http://www.focus-news.net/news/2017/12/25/2470869/the-independent-hristiyanite-v-mosul-se-sabirat-da-praznuvat-koleda-za-parvi-pat-otkakto-islyamska-darzhava-be-izgonena-ot-grada.html", "text": "Църквата в северния иракски град Мосул изнесе коледна служба за първи път, след като градът бе освободен от „Ислямска държава“. Църквата „Св. Павел“, която в момента е единствената действаща в града, отпразнува Коледа  на фона на засилени мерки за сигурност, пише   The Independent.\r\nНай-малко 100 християни са присъствали на службата в Източен Мосул,  както и голям броя местни мюсюлмани, за да демонстрират подкрепа за своите съседи. Портретът на християнин, убит мъченически по време на окупацията на „Ислямска държава“  е изложен пред църквата, за да служи за болезнено напомняне за скорошните премеждия на града.\r\nИракските въоръжени сили изгониха джихадистката групировка от Мосул през юли след месеци кървави боеве. При управлението на „Ислямска държава“ отбелязването на християнските празници в града бе опасно.  Групата караше вярващите да приемат исляма, да плащат данък джизие или да умрат, като много християни решиха да избягат. \r\n„Вярата и надеждата ни бяха тук“, заяви отец Табет Хабиб. „Това ни накара да дойдем тук, да отпразнуваме Коледа и да кажем на света, че сме християни“, допълни той. \r\nПо-рано този месец иракският министър-председател Хайдер ал Абади обяви за успешна продължилата три години кампания за изгонването на ислямистите от пределите на страната. \r\nПреди „Ислямска държава“ да завладее Мосул през 2014 г. в града имаше християнска общност от 35 хил. души. Виктор Турмаков", "date": "2017.12.25", "title": "The Independent: Християните в Мосул се събират да празнуват Коледа за първи път, откакто „Ислямска държава“ бе изгонена от града"}
{"url": "http://www.focus-news.net/news/2017/12/25/2470870/burgas-blizo-16-000-dushi-ot-oblastta-praznuvat-imen-den-na-rozhdestvo-hristovo.html", "text": "15 985 души от област Бургас празнуват имен ден на Рождество Христово, съобщиха за Радио „Фокус“ - Бургас от ТД ГРАО - Бургас. Само за града те са 7 881. Най-многобройни са мъжете с името Христо, които са 5 000 в региона и 2 162 в областния град. След тях се нареждат жените с името Христина или Християна - 1 949 в областта и 932 в града. Най-малобройни са жените с името Христа, които са едва 7 в региона и пет в Бургас. Имен ден празнуват още хората с имена: Радослав, Радостин, Емил, Емануил, Християн, Кристиян, Христин, Младен, Радомир, Радослава.\r\nМария РУСЕВА", "date": "2017.12.25", "title": "Бургас: Близо 16 000 души от областта празнуват имен ден на Рождество Христово"}
{"url": "http://www.focus-news.net/news/2017/12/25/2470871/sofiya-vremenno-dvizhenieto-se-osashtestvyava-v-edna-lenta-dvuposochno-po-pat-ii-82-sofiya-samokov-v-rayona-na-yazovirnata-stena-poradi-patnotransportno-proizshestvie.html", "text": "Временно движението се осъществява в една лента двупосочно по път II-82 София - Самоков, в района на язовирната стена, поради пътнотранспортно произшествие. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2017.12.25", "title": "София: Временно движението се осъществява в една лента двупосочно по път II-82 София - Самоков, в района на язовирната стена, поради пътнотранспортно произшествие"}
{"url": "http://www.focus-news.net/news/2017/12/25/2470872/pazardzhik-odmvr-preduprezhdava-za-vazmozhno-zachestyavane-na-domovite-i-dzhebchiyskite-krazhbi-po-praznitsite.html", "text": "Криминалисти от РУП-Пазарджик предупреждават за евентуално зачестяване на случаите на джебчийски кражби по време на празниците, както и на домовите кражби. Това каза за Радио „Фокус” - Пазарджик говорителят на ОДМВР Мирослав Стоянов. \"Сега извършителите на престъпления са особено активни, поради засиления интерес на хората за покупки преди предстоящите Новогодишни празници. Вниманието на извършителите привличат жени с незакопчани дамски чанти или мъже, носещи портфейли или мобилни телефони във външни джобове на якета и палта. Набезите не се извършват само на открито, но и в по-големи магазини, където има струпване на повече граждани\", каза още Стоянов. В тази връзка от полицията съветват да се спазват няколко основни правила, за да не станат гражданите жертва на джебчийски кражби. Сред тях разделянето на големите суми пари на няколко части и поставянето им на различни места; да се притиска чантата плътно до тялото при попадане всред много хора – в автобуса, на пазара или на друго обществено място; оглеждане на нападателя, за да бъде дадено добро описани, което ще улесни работата на полицейските служители. Говорителят на полицейската дирекция напомни, че свидетелите и жертвите на джебчийска кражба трябва незабавно да сигнализират на телефон 112 или в най-близкото полицейско управление.\r\nАлбена ЖИЛЕКОВА", "date": "2017.12.25", "title": "Пазарджик: ОДМВР предупреждава за възможно зачестяване на домовите и джебчийските кражби по празниците"}
{"url": "http://www.focus-news.net/news/2017/12/25/2470873/iliya-valev-etnograf-koledarskata-gega-pritezhavala-magichni-sili-a-novite-koledari-sami-tryabvalo-da-podgotvyat-tozi-obreden-rekvizit.html", "text": "Коледарската гега притежавала магични сили. В дните от Игнажден до Коледа новите коледари сами трябвало да подготвят този обреден реквизит. Това каза в интервю за Радио „Фокус“ – Велико Търново Илия Вълев, етнограф в Регионалния исторически музей. Той посочи, че подготовката на коледарската дружина започвала още от Игнажден. Те се събирали в дома на станеника – водача на дружината, който е бил и единственият женен в групата. Коледарите разучавали коледарските благословии и песни и обозначавали маршрута, по който ще преминат през селото в коледната нощ, така че да не остане нито една къща необходена. Като изключително интересен Илия Вълев определи ритуалът по подготвянето на коледарските геги. „За новите коледари това е било един вид изпитание. Те трябвало да отидат в гората в потайна доба, обикновено след полунощ, в дните от Игнажден до Коледа, за да си набавят коледарската гега. Отивайки и връщайки се от гората трябвало да спазват пълно мълчание. Откъсвали клон, който в последствие ще се превърне в коледарската гега. Задължително трябвало да минат през течаща вода, където потапяли гегата, за да се изчисти и да придобие магическата сила, тъй като гегата е един задължителен обреден реквизит на коледарите. Преди да влезне в дома на станеника новият коледар оставял гегата навън до сутринта, за да преспи под звезди. С изгрева на слънцето той задължително я прибира при останалите коледарски геги, за да не я види чужд поглед. След като си набавел коледарската гега, той имал право да влезе в коледарската дружина, да стане пълноправен член в групата и да започне да разучава благословиите и песните“, посочи Илия Вълев. Той припомни, че коледарската дружина излизала на Бъдни вечер в полунощ. Тя трябвало да обиколи всяка една къща в селото. Строго се съблюдавало всеки коледар да не минава през собствения си дом. Неговите домашни не трябвало да го виждат като коледар.\r\nНадежда КРЪСТЕВА", "date": "2017.12.25", "title": "Илия Вълев, етнограф: Коледарската гега притежавала магични сили, а новите коледари сами трябвало да подготвят този обреден реквизит"}
{"url": "http://www.focus-news.net/news/2017/12/25/2470874/ria-novosti-sergey-lavrov-zayavi-che-mezhdu-spetsialnite-sluzhbi-na-sasht-i-rusiya-se-vodi-komunikatsiya.html", "text": "Руският външен министър Сергей Лавров заяви, че Русия и САЩ поддържат диалог по линия на специалните си служби и че предотвратяването на терористичния акт в Санкт Петербург е пример за реално взаимодействие между Москва и Вашингтон, предава РИА Новости.\r\nСпоред министъра диалогът с властите на САЩ се води по каналите на различни институции, „включително и между специалните служби“. \r\n„В неотдавнашен телефонен разговор президентът на Русия Владимир Путин благодари на американския си колега Доналд Тръмп за постъпилата от ЦРУ разузнавателна информация, която помогна да се задържат терористите, готвещи взривове в Санкт Петербург. Това е пример за реално взаимодействие между Русия и САЩ“, заяви Лавров.  Виктор Турмаков", "date": "2017.12.25", "title": "РИА Новости: Сергей Лавров заяви, че между специалните служби на САЩ и Русия се води комуникация"}
{"url": "http://www.focus-news.net/news/2017/12/25/2470875/sofiya-50-godishen-mazh-e-postradal-pri-pozhar-v-kashta-vav-vilna-zona-vitoshitsa-v-bankya.html", "text": "50-годишен мъж е пострадал при пожар в къща във вилна зона „Витошица“ над манастира „Св. Петка“ в Банкя. Това съобщиха за Агенция „Фокус“ от пресцентъра на МВР. Инцидентът е станал вчера към 17.30 часа. На сигнала са се отзовали два пожарни автомобила, 9 служители и линейка. Пострадалият е собственик на къщата. Той е с изгаряния по ръцете, но не е тежко ранен. Мъжът е бил транспортиран в болнично заведение. Пожарът е тръгнал от печка на твърдо гориво и е засегнал покрива на къщата.\r\nЛюба АЛЕКСИЕВА", "date": "2017.12.25", "title": "София: 50-годишен мъж е пострадал при пожар в къща във вилна зона „Витошица“ в Банкя"}
{"url": "http://www.focus-news.net/news/2017/12/25/2470876/veliko-tarnovo-audio-vizualniyat-spektakal-tsarevgrad-tarnov-zvuk-i-svetlina-shte-bade-predstaven-na-ploshtad-tsar-asen-i.html", "text": "Аудио-визуалният спектакъл „Царевград Търнов – звук и светлина“ ще бъде представен на площад „Цар Асен I“ от 18.00 часа днес. Това съобщиха от пресцентъра на Община Велико Търново.", "date": "2017.12.25", "title": "Велико Търново: Аудио-визуалният спектакъл „Царевград Търнов – звук и светлина“ ще бъде представен на площад „Цар Асен I“"}
{"url": "http://www.focus-news.net/news/2017/12/25/2470877/emsc-zemetresenie-s-magnitud-47-e-registrirano-kray-gratskiya-ostrov-kos.html", "text": "Земетресение с магнитуд 4,7 по скалата на Рихтер е регистрирано край гръцкия егейски остров Кос, показва справка на интернет-страницата на Европейския средиземноморски сеизмологичен център (EMSC).\r\nЗеметресението е регистрирано край бреговете на остров Кос на 40 км северозападно от турския град Измир в 8:13 часа сутринта местно време (7:13 часа българско) на 25 декември на дълбочина от 17 км.\r\nНяма данни за жертви и разрушения.  Виктор Турмаков", "date": "2017.12.25", "title": "EMSC: Земетресение с магнитуд 4,7 е регистрирано край гръцкия остров Кос"}
{"url": "http://www.focus-news.net/news/2017/12/25/2470878/vanya-yordanova-etnolog-v-smolyansko-koleduvat-glavno-detsa-vodeni-obiknoveno-ot-bashta-koledar-ili-uchitel.html", "text": "Важен компонент от празничната обредност на Коледа е обичаят коледуване. В Средните Родопи той е познат и в двете си форми коледуват както ергените, така и деца. Това каза в интервю за Радио „Фокус“ – Смолян Ваня Йорданова, етнолог в Регионалният исторически музей – Смолян.  \"В Смолянско конкретно коледуват главно деца – това са момчета и момичета, водени обикновено от баща, коледар или учител. Облеклото на коледарите е празнично. Обикновено от лявата страна на момчетата-коледари на калпаците е забодена китка от чимшир или бръшлян. Всеки носи в ръка си тояга, наречена шарена поради резките и украсата, направени върху нея с нож или с остър предмет\", каза още Йорданова. Според нея с тези тояги с шарени торби на рамо и коледни песни децата обикалят домовете в селището и благославят стопаните и всеки член на дома. По думите ѝ за тези свои наричания и благословии те са дарявани с колаци, с брашно, яйца и царевица. \"Обхождането на селото от големите коледари, което е доста забравена практика, е ставало от полунощ нататък, като коледарските групи не влизат само в онези къщи, където е починал човек, от чиято смърт не е изминала една пълна година. Коледуването завършва с общо угощение на коледарите\", каза още Йорданова.\r\nНели ГЕРГЬОВСКА", "date": "2017.12.25", "title": "Ваня Йорданова, етнолог: В Смолянско коледуват главно деца, водени обикновено от баща, коледар или учител"}
{"url": "http://www.focus-news.net/news/2017/12/25/2470879/sport-key-nishikori-nyama-da-uchastva-na-turnira-v-brisban.html", "text": "Японецът Кей Нишикори ще пропусне тенис-турнира в Брисбън.  27-годишният спортист все още не се е възстановил от травма, заради която пропусна края на миналия сезон.\r\nТурнирът в Брисбън ще премине между 31 декември и 7 януари.    Виктор Турмаков", "date": "2017.12.25", "title": "Спорт: Кей Нишикори няма да участва на турнира в Брисбън"}
{"url": "http://www.focus-news.net/news/2017/12/25/2470880/kmetat-na-plovdiv-ivan-totev-v-tezi-praznichni-dni-v-koito-sme-zaedno-s-nay-skapite-si-hora-pozhelavam-na-vsichki-zdrave-mir-i-blagodenstvie.html", "text": "В специално обръщение към жителите на Пловдив, кметът Иван Тотев поздравява всички по повод Христовото Рождество и пожелава щастлива Нова 2018 година, съобщиха от пресцентъра на Общината. В поздравителния адрес на кмета Тотев се казва още: „На прага сме на Новата 2018 година и отбелязваме Рождество Христово. Това са дни, в които правим равносметка за изминалото и чертаем планове за  бъдещето. Отива си една нелека, но резултатна година. Приключихме важни инфраструктурни проекти, бележим напредък при реализацията на други, полагаме основите на нови. Градът ни отново получи заслужени международни и национални отличия в различни области. Пловдив направи поредните важни стъпки в съхранението и популяризирането на своето уникално културно-историческо наследство. След реставрация за посетителите отвори врати една от перлите на Стария град – къща „Клианти“. България представи в централата на ЮНЕСКО в Париж Епископската базилика на Филипопол и античните мозайки на Пловдив. Вярваме, че този забележителен паметник ще намери достойното си място в Списъка на световното културно и природно наследство заедно с римските мозайки, изпъстрили нашия град. ЗАЕДНО уверено вървим по пътя към Европейска столица на културата, когато Пловдив ще представи България и България ще се представи чрез Пловдив. Нека не забравяме, че от всеки един от нас зависи да изпълним със смисъл и съдържание това ЗАЕДНО, което ни прави уникален и неповторим град. Град, в който от хилядолетия хората живеят в мир, разбирателство и уважение. Град, който всеки носи в сърцето си, независимо къде се намира“.\r\nКметът на Пловдив Иван Тотев пожелава здраве, мир и благоденствие на всички жители на града.", "date": "2017.12.25", "title": "Кметът на Пловдив Иван Тотев: В тези празнични дни, в които сме заедно с най-скъпите си хора, пожелавам на всички здраве, мир и благоденствие"}
{"url": "http://www.focus-news.net/news/2017/12/25/2470881/veliko-tarnovo-motoristi-oblecheni-kato-dyado-koleda-nosyat-podaratsi-za-detsata-ot-sotsialnite-institutsii-v-grada.html", "text": "Мотористи, облечени като Дядо Коледа, обикалят Велико Търново, предаде репортер на Радио „Фокус“ – Велико Търново. Инициативата за благотворителната Мото Коледа е на общинския съветник Георги Недев, като нейната цел е да се посетят всички домове за деца лишени от родителни грижи в града. Децата от социалните институции ще бъдат зарадвани с подаръците и лакомствата, закупени с подкрепата на Община Велико Търново и със средства от специалните мобилни и стационарни дарителници. Сборният пункт на моторизираните Дядо Коледовци бе на бензиностанция, намираща се на бул. „България” 41Б. От там те започнаха своята обиколка. Специална изненада за децата е голяма шейна, която е прикачена към червен автомобил с коледна украса. В нея се возят Добрият старец и неговата помощничка Снежанка. Акцията се провежда за поредна година. В нея може да се включи всеки желаещ стига да носи костюм на дядо Коледа или Снежанка и да кара мотоциклет.\r\nНадежда КРЪСТЕВА", "date": "2017.12.25", "title": "Велико Търново: Мотористи, облечени като Дядо Коледа, носят подаръци за децата от социалните институции в града"}
{"url": "http://www.focus-news.net/news/2017/12/25/2470882/sofiya-zhena-e-postradala-pri-katastrofa-na-patya-samokov-sofiya-v-rayona-na-yazovirnata-stena.html", "text": "Жена е пострадала при катастрофа на пътя Самоков-София в района на язовирната стена. Това съобщиха за Агенция „Фокус“ от пресцентъра на МВР. Инцидентът е станал към 9.40 часа. Пострадалата жена е с охлузвания и е откарана е в болницата в Самоков. В пътнотранспортното произшествие е участвал само един автомобил. Движението се регулира от полицейски служители. Възможни са затруднения в трафика. \r\nЛюба АЛЕКСИЕВА", "date": "2017.12.25", "title": "София: Жена е пострадала при катастрофа на пътя Самоков-София в района на язовирната стена"}
{"url": "http://www.focus-news.net/news/2017/12/25/2470883/otets-biser-s-razhdaneto-na-hristos-ni-se-razkriva-velikata-tayna-na-bogovaplashtenieto.html", "text": "С раждането на Христос ни се разкрива великата тайна на Боговъплъщението. Това каза пред Радио „Фокус“ - Шумен отец Бисер от храма „Св. Успение на Пресвета Богородица“ - Търговище. С Рождество Бог става човек, за да могат човеците да се превърнат в синове на Бога. Рождество Христово е израз на единението между Бога и човеците. Това единение между небето и земното е така ясно изразено в тези събития“, каза отец Бисер. По думите му, ако отъждествяваме празниците само с почивни дни, богати трапези,  скъпи подаръци и без да вникваме в същинския им смисъл, те стават само празни дни. „ Раждането по плът на нашия Господ Исус Христос не е само поредния календарен ден, една календарна традиция, а една дивно събитие, с много съдбовни последствия за цялото творение, не само за човешкия род. Казано е, че всички твари очакват това събитие - Спасението на човеците. В този смисъл Рождество Христово не брои само дните на календара, не поставя началото на едно летоброение, а то поставя началото на нашето Спасение“, каза отец Бисер. Той отбеляза, че не може да се пренебрегне и обикновената човешка радост, с гостите, с трапезата най-вече в семейния кръг, защото това е преди всичко семеен празник, но Рождество Христово освен радостно събитие е съд над човешката немощ, присъда, че сами по себе си, със своите човешки сили ние не можем да стигнем до съвършенство, до Спасение.“ И затова е било нужно сам Бог да изпрати единородния си Син, за да се извърши тази предвечна Божия тайна, израз на Божията любов,Христос да приеме човешка плът, да стане Богочовек и да поведе всички нас обратно към пътя на нашия Небесен Отец. Това за мен е смисълът, центърът на този празник, на това радостно събитие“, каза отец Бисер.\r\nИвелина ИВАНОВА", "date": "2017.12.25", "title": "Отец Бисер: С раждането на Христос ни се разкрива великата тайна на Боговъплъщението"}
{"url": "http://www.focus-news.net/news/2017/12/25/2470884/mvr-8-dushi-sa-zaginali-a-12-sa-postradali-pri-katastrofi-v-stranata-prez-izminaloto-denonoshtie.html", "text": "8 души са загинали, а 12 са пострадали при катастрофи в страната през изминалото денонощие. Това съобщиха от пресцентъра на МВР. Общо в страната са станали 13 тежки пътнотранспортни произшествия. Един от пострадалите е с опасност за живота. В София са регистрирани 61 леки и 2 тежки катастрофи, при които са пострадали двама души.", "date": "2017.12.25", "title": "МВР: 8 души са загинали, а 12 са пострадали при катастрофи в страната през изминалото денонощие"}
{"url": "http://www.focus-news.net/news/2017/12/25/2470885/sergey-lavrov-rusiya-ne-vaznameryava-da-zasilva-konfrontatsiyata-sas-sasht.html", "text": "Руският външен министър Сергей Лавров заяви по време на интервю с РИА Новости, че страната му не възнамерява да засилва конфронтацията със САЩ, но ще отговаря на агресивни нападки.  Министърът отбеляза, че въпреки засилващите се антируски настроения в САЩ Москва „действа прагматично“.\r\n„Срещу агресивните нападки отговаряме, но не възнамеряваме да преминаваме към конфронтация. И занапред ще отстояваме своите позиции последователно и енергично. Ще върнем колегите във Вашингтон към основните принципи, на които трябва да се води двустранния диалог“, заяви Лавров. \r\nСпоред него основните принципи са отчитането и уважаването на интересите един на друг. „Без това няма как да има подобряване на отношенията, защото така едва ли ще се получи ефективно сътрудничество в международните дела“, заяви Лавров.  Виктор Турмаков", "date": "2017.12.25", "title": "Сергей Лавров: Русия не възнамерява да засилва конфронтацията със САЩ"}
{"url": "http://www.focus-news.net/news/2017/12/25/2470886/rumyana-hadzhieva-regionalen-istoricheski-muzey-blagoevgrad-nazvanieto-na-koleda-idva-ot-latinskoto-kalendi-naimenovanie-ot-parvite-dni-na-vseki-mesets-pri-drevnite-rimlyani.html", "text": "Според Евангелските разкази Христос се ражда в пещера в град Витлеем, провинция Юдея, но денят не е фиксиран. Едва през пети век, датата 25 декември е официално призната като рождена и празникът се налага повсеместно, като се базира на древното годишно деление с повратни точки зимното и лятно слънцестоене. Това каза за Радио ‘‘Фокус’’ - Пирин Румяна Хаджиева от Регионален исторически музей - Благоевград. Така християнският празник наследява старата народна представа, че в това годишно време се ражда новото слънце и новата година, а с тях се ражда и надеждата за нов по-добър живот. Българите приемат за начало на коледните празници Игнажден или както се пее в народната песен „замъчи се божа майка от Игнажден до Коледа да си добие млада Бога”. “Названието на същинският празник Коледа идва от латинското Календи - название от първите дни на всеки месец при древните римляни“, каза Хаджиева. По думите ѝ както при всяко годишно и сезонно начало, както при всеки календарен преход, така и времето, в което се ражда новата слънчева година изобилства от предсказания, гадания за бъдещето, от магически действия, които целят осигуряване на стопанско и семейно благополучие. Празничната обредност е особено разгърната в деня и вечерта преди Коледа, известна като Малка Коледа, Бъдни вечер.\r\nЛора КАЛЧЕВА", "date": "2017.12.25", "title": "Румяна Хаджиева, Регионален исторически музей - Благоевград: Названието на Коледа идва от латинското Календи - наименование от първите дни на всеки месец при древните римляни"}
{"url": "http://www.focus-news.net/news/2017/12/25/2470887/sergey-lavrov-mezhdu-rusiya-i-sasht-nyama-zhelyazna-zavesa.html", "text": "Според руския външен министър Сергей Лавров между страната му и САЩ няма нова „желязна завеса“, предава РИА Новости.\r\n„Не смятам, че терминът „желязна завеса“ може да се използва по отношение на руско-американските отношения в съвремието“, заяви Лавров, но отбеляза, че има наличие на проблеми в отношенията между двете държави, както и немотивирани антируски действия от страна на САЩ. \r\nРуският министър обясни ситуацията с това, че в САЩ е настъпил пореден пристъп на „маккартизъм“, от който американското общество все още не е изградило имунитет. \r\n„Но лично аз съм уверен, че както в САЩ на всички им омръзна устроения от сенатор Джоузеф МакКарти „лов на вещици“, така и в настоящата ситуация ще настъпи отрезвяване,  а с него оздравяване“, изрази надежда Лавров.  Виктор Турмаков", "date": "2017.12.25", "title": "Сергей Лавров: Между Русия и САЩ няма „желязна завеса“"}
{"url": "http://www.focus-news.net/news/2017/12/25/2470888/gabrovo-v-muzeya-na-arhitekturno-istoricheski-rezervat-bozhentsi-shte-bade-predstaven-obichaya-koleduvane.html", "text": "В Музея на архитектурно-исторически резерват „Боженци“ ще бъде представен обичая Коледуване, съобщиха от Музея. От 12.30 часа коледари от детски фолклорен ансамбъл „Габровче” под ръководството на Лъчезар Захариев, ще пеят коледарски песни и ще наричат за здраве, късмет, щастие и хубав живот. Първи съобщават за Рождество Христово – коледарите. Коледарската дружина обикновено е от около 10 души, млади мъже. Който коледува, вече е готов за женене. Те тръгват в полунощ от най-личните домове в селището. Коледарите са чакани гости. Вярва се, че техните благопожелания в къщата и наричанията край огъня се сбъдват. Затова и домакините специално са приготвили за тях дарове – коледарски кравай с пара и различни благини. Коледарите пеят песни за дома, за всеки член от семейството, за здраве, късмет, любов, щастие и други.", "date": "2017.12.25", "title": "Габрово: В Музея на архитектурно-исторически резерват „Боженци“ ще бъде представен обичая коледуване"}
{"url": "http://www.focus-news.net/news/2017/12/25/2470889/otets-biser-rozhdestvo-hristovo-e-realna-sreshta-s-nashiya-bog.html", "text": "Рождество Христово е реална среща с нашия Бог. Това каза пред Радио „Фокус“ - Шумен отец Бисер от храма „Св. Успение на Пресвета Богородица“ - Търговище. „До тогава, до раждането на Христос, Бог е присъствал по много таен начин, той се е явявал само на избрани хора и то много рядко, той е присъствал чрез видения, пророчества, чудеса, но никога толкова реално - в плът, видимо, да можеш да го докоснеш, да чуеш думите му, да последваш примера му. Наистина това е реалната среща с нашия Бог - раждането на Божия Син“, каза отец Бисер. Той посочи, че ако Бог не се роди в нашите сърца на този празник, то празникът е преминал просто външно, ритуално, загубено време е. „Но Спасението не е само човешко дело, а то е дело и на Бога. Така че, което ние не можем, което на нас не ни достига, и във вярата, и в познанието, и в желанията, Бог добавя, той е щедър - придава на всеки, който поиска“, каза отец Бисер. „Да си припомним и една ангелска песен на този ден: Слава във висините Богу, на земята мир, между човеците благоволение. За нас това е важно, да изпълним благоволение, т.е. добра воля, да имаме воля да правим добро между себе си и по този начин да зарадваме небето и Бога и това да осмисли нашия път, и предстоящата година, живота като цяло“, каза отец Бисер.\r\nИвелина ИВАНОВА", "date": "2017.12.25", "title": "Отец Бисер: Рождество Христово е реална среща с нашия Бог"}
{"url": "http://www.focus-news.net/news/2017/12/25/2470890/krasimir-kirilov-oblasten-upravitel-na-dobrich-neka-koleda-sbadne-zhelaniyata-na-vsichki-dobrudzhantsi.html", "text": "Нека Коледа сбъдне желанията на всички добруджанци. Това пожела за празника областният управител на Добрич Красимир Кирилов, предаде кореспондент на Радио „Фокус” – Варна. „Коледа е семеен празник. Да има благополучие и здраве!“, добави Красимир Кирилов.\r\nЖулиета НИКОЛОВА", "date": "2017.12.25", "title": "Красимир Кирилов, областен управител на Добрич: Нека Коледа сбъдне желанията на всички добруджанци"}
{"url": "http://www.focus-news.net/news/2017/12/25/2470891/afp-broyat-na-zaginalite-vav-filipinite-zaradi-tayfuna-tembin-dostigna-do-240-dushi.html", "text": "Според местни източници броят на загиналите заради тайфуна „Тембин“, предизвикал свлачища и наводнения в южните части на Филипините, е достигнал до 240 души, като мнозина други все още се смятат за изчезнали, предава  AFP.\r\nИзточници от силите за справяне с извънредни ситуации съобщават, че броят на загиналите на полуостров Замбоанга на южния остров Минданао е 78 души, докато в провинция Ланао дел Сур на същия остров е 27. В северната му част загиналите са 135. Смята се, че мнозина от погребаните живи, все още стоят под отломките на къщите си. \r\nНай-малко 52 хил. души остават евакуирани по Коледа, мнозина загубили цялата си собственост. \r\nОчаква се „Тембин“ да достигне в близките часове и до Виетнам.  Виктор Турмаков", "date": "2017.12.25", "title": "AFP: Броят на загиналите във Филипините заради тайфуна  „Тембин“ достигна до 240 души"}
{"url": "http://www.focus-news.net/news/2017/12/25/2470892/sliven-zasilen-e-kontrolat-ot-strana-na-politsiyata-za-garantirane-bezopasnostta-po-vreme-na-praznichnite-dni-v-oblastta.html", "text": "Засилен е контролът от страна на полицията за гарантиране безопасността в празничните дни в Сливен и областта. Това съобщи за Радио \"Фокус\" - Сливен говорителят на ОДМВР – Сливен Първолета Мандинска. ОДМВР - Сливен и Районните полицейски  управления в областта  са създали организация за засилено присъствие и контрол с цел недопускане нарушаването на обществения ред на местата, свързани с масово събиране на хора по време на коледните и новогодишни тържества. Планирани са специализирани полицейски операции за контрол на питейните и увеселителните заведенията, за начина на охрана и осъществяване на пропускателния режим в заведенията; спазването на определения капацитет, работно време и режим на работа; пожарната и аварийна обезопасеност на обектите; спазване режима за допускане на малолетни и непълнолетни посетители и на забраните за продажба на алкохол на малолетни, непълнолетни лица и на лица във видимо нетрезво състояние и за недопускане на посетители с оръжие. Ще се следи за продажба на акцизни стоки без или с неистински бандерол. Специализирани полицейски операции са предвидени и по обезпечаване безопасността на движение. Засилени проверки ще има в районите на заведения и на входно-изходните участъци в градовете и селата за водачи употребили алкохол. Звената за контрол на общоопасните средства вече са започнали проверки в търговските обекти за недопускане продажбата на пиротехнически изделия, без съответните разрешения, в нестандартни опаковки, без сертификат за качество, издаден от производителя или непридружени от инструкции за употреба на български език. Особено строго ще бъдат наказвани лица, които съхраняват или употребяват оръжие и пиротехнически изделия. Всички публични мероприятия в празничните дни  ще бъдат охранявани от полицейски служители. Гражданите също могат да допринесат за спокойствието и сигурността през изпълнения с празнични събития последен месец от годината. Не са необходими особени усилия, достатъчно е да проявяват предпазливост,  предвидливост и дискретност за да избегнат рисковете от кражби на пари, ценности и имущество, като от жилищата, така и от личните автомобили.", "date": "2017.12.25", "title": "Сливен: Засилен е контролът от страна на полицията за гарантиране безопасността по време на празничните дни в областта"}
{"url": "http://www.focus-news.net/news/2017/12/25/2470893/smolyan-nad-600-sa-imennitsite-v-obshtinata-na-rozhdestvo-hristovo.html", "text": "Многобройни са именниците в община Смолян на днешния празник Рождество Христово, в който православната църква почита раждането на Иисус Христос. Това каза за Радио „Фокус“ – Смолян Мария Топова от служба ГРАО. Имен ден на Коледа имат над 600 жители на община Смолян. най-многобройни са мъжете, носещи името Христо, които са общо 453. Христина се казват 151 дами в Смолян и селата в общината. \"На този ден празнуват и всички с имена, производни на имената Христо и Христина\", каза още Топова. \r\nНели ГЕРГЬОВСКА", "date": "2017.12.25", "title": "Смолян: Над 600 са именниците в общината на Рождество Христово"}
{"url": "http://www.focus-news.net/news/2017/12/25/2470894/sergey-lavrov-rusofobskata-isteriya-v-sasht-dostigna-do-paranoichen-harakter.html", "text": "Според руския външен министър Сергей Лавров \"русофобската истерия\" във Вашингтон е достигнала до параноя, която не дава на двете страни да се придвижват напред по важни за тях направления, а също така провокира допълнително напрежение по света, предаваРИА Новости.\r\n„В отношенията между двете държави съществуват немалко проблеми, както застарели, така и неотдавна възникнали, или, да го кажем по-точно, изкуствено създадени. Основният е русофобската истерия, която е обхванала вашингтонската политическа система и вече е достигнала, без де преувеличавам, параноичен характер“, заяви Лавров. \r\n„Именно тя не ни позволява да се движим напред по важните за нашите страни направления, провокира допълнително напрежение на световната сцена“, допълни министърът.  Виктор Турмаков", "date": "2017.12.25", "title": "Сергей Лавров: Русофобската истерия в САЩ достигна до параноичен характер"}
{"url": "http://www.focus-news.net/news/2017/12/25/2470895/nina-stavreva-kmet-na-kavarna-koleda-e-denyat-v-koyto-sartsata-ni-se-otvaryat-s-dobrota.html", "text": "За Коледа пожелавам топлината на бащиното огнище. С тези думи кметът на Каварна Нина Ставрева се обърна в интервю за Радио \"Фокус\" - Варна към своите съграждани и всички българи. „Духът на Коледа е всъщност духът на семейството. Коледа е изключително скъп празник за това. Денят, в който се завръщаме от всички краища в бащиния дом и тази топлина, която усещаме, никой не може да ни я даде. Коледа е наистина денят, в който сърцата ни се отварят с доброта. Никак не е трудно да бъдем по-добри. Затова на Коледа освен светлина, топлина и любов в сърцата пожелавам човечност, усърдие, доброта, които да ни държат чак до следващата Коледа, защото е важно. И да не забравяме, че семейството е основна ценност в този живот и без неговата подкрепа и сила, никой от нас не би се справил. Коледа е и времето, когато трябва да кажем: благодаря!“, каза кметът на морския град Нина Ставрева. \r\nЖулиета НИКОЛОВА", "date": "2017.12.25", "title": "Нина Ставрева, кмет на Каварна: Коледа е денят, в който сърцата ни се отварят с доброта"}
{"url": "http://www.focus-news.net/news/2017/12/25/2470896/sport-maruan-felayni-nyama-da-prodalzhi-dogovora-si-s-manchestar-yunayted.html", "text": "Полузащитникът на Манчестър Юнайтед Маруан Фелайни взе решение да продължи кариерата си в друг клуб. Белгиецът е отказал да продължи договора си с настоящия си отбор.   \r\nТой не е доволен от предложените от Манчестър Юнайтед условия и още от януари ще започне преговори с интересуващите се от него отбори. \r\n30-годишният футболист премина от Манчестър Юнайтед от Евъртън през 2013 г. През този сезон в английското първенство той проведе девет мача, в които отбеляза три гола.  Виктор Турмаков", "date": "2017.12.25", "title": "Спорт: Маруан Фелайни няма да продължи договора си с Манчестър Юнайтед"}
{"url": "http://www.focus-news.net/news/2017/12/25/2470897/ognyan-stefanov-dietolog-zahranvaneto-na-organizma-s-po-kalorichna-hrana-sled-dalgiya-post-tryabva-da-stava-vnimatelno-i-plavno.html", "text": "Захранването на организма с по – калорична храна след дългия пост трябва да става внимателно и плавно. Това каза за Радио \"Фокус\" - Сливен диетологът Огнян Стефанов. Той препоръчва хората, които са спазвали строг пост, да включват храни в менюто си плавно и поетапно. Специалистът припомни, че трябва да ядем равномерно през целия ден. Според Стефанов е грешка през целия ден да гладуваме, за да може да се наядем обилно вечерта на Коледната или Новогодишната трапеза. Необходими са поне 4 приема на храна през деня, като по празниците може да ядем, каквото пожелаем, но равномерно. Погрешна е представата, че след празниците трябва да се подложим на хранителен режим, за да изгорим излишните калории. Огнянов заяви, че при едно нормално хранене могат да се възстановят излишните килограми, натрупани по празниците. Той напомни, че е изключително важна закуската, която засилва метаболизма. Дори само плодове да се приемат, също е полезно, но в никакъв случай не трябва да се гладува и в един определен момент от деня да се яде повече, отколкото трябва, с цел да наваксаме с храната.", "date": "2017.12.25", "title": "Огнян Стефанов, диетолог: Захранването на организма с по-калорична храна след дългия пост трябва да става внимателно и плавно"}
{"url": "http://www.focus-news.net/news/2017/12/25/2470898/diana-todorova-etnograf-ot-koleda-zapochvat-mrasnite-dni-koito-se-svarzvat-s-demonichni-sashtestva-yavyavashti-se-noshtem-za-da-pakostyat-na-horata.html", "text": "От Коледа започват \"мръсните дни\". Това каза в интервю за Радио \"Фокус\" - Варна Диана Тодорова, уредник в Етнографския музей във Варна. Това са дните, свързани с вярването, че това е времето на караконджулите, на таласъмите, които се явяват нощем и пакостят на хора и добитък. В някои райони тези дни са от Игнажден до Богоявление, а в други от Коледа до Йорданов ден. \"Има много обредни практики-забрани, които са свързани с тези дни. След залез слънце навън не се излиза, не се върви по непознати пътища. Има вярване, че само там, където е орано, тези демонични същества нямат сила. Жените не работят женска работа - не тъкат, не перат, мъж и жена не се събират, защото ако се зачене дете, няма да бъде щастливо, софри за помен се слагат, на гробища не се ходи. Зимният период всъщност е времето, когато се яде най-много месо и хората се омърсяват. Според народните вярвания годината е в началото си, светът е хаотичен, опасен и ето защо предпазните мерки, които се вземат, целят именно да опазят хората от болести и зли сили\", добави Диана Тодорова.\r\nМарияна ВАЛЕНТИНОВА", "date": "2017.12.25", "title": "Диана Тодорова, етнограф: От Коледа започват \"мръсните дни\", които се свързват с демонични същества, явяващи се нощем, за да пакостят на хората"}
{"url": "http://www.focus-news.net/news/2017/12/25/2470899/pregled-na-mezhdunarodnite-novini-do-13-chasa-agentsiya-fokus.html", "text": "Кралят на Испания Фелипе VI използва традиционното си коледно обръщение да призове новоизбрания парламент в Каталуния да се отрече от искането на независимост, след като партиите, подкрепящи отделянето, спечелиха на изборите в региона от миналата седмица.\r\n„Пътят напред не може повече да води до конфронтация или изключване, което, както вече знаем, създава омраза, гняв и несигурност“, заяви испанският крал по време на излъчвана в национален ефир реч. „За Испания 2017 г. бе, без съмнение, сложна година, белязана най-вече от ситуацията в Каталуния“, допълни той. „Лидерите на региона трябва да се изправят срещу проблемите на всички каталунци, уважавайки разнообразието и мислейки отговорно за общото благо“, допълни той. \r\n Последната реч на краля бе изнесена на 3 октомври, два дни след като регионалното правителство на Каталуния не се подчини на решението на съда и проведе референдум за независимост. Фелипе VI тогава строго осъди каталунското правителство като нелоялно. \r\nВ коледната му реч тонът на краля бе значително по-помирителен. Той призна, че, макар и Испания да е станала напълно интегриран член на ЕС, „не всичко е успех“ в нея през последните десетилетия. Той настоя „хармоничното съвместно съществуване в сърцето на каталунското общество“ да бъде възстановено, „за да няма разделени семейства и приятели“.\r\n***  Земетресение с магнитуд 4,7 по скалата на Рихтер е регистрирано край гръцкия егейски остров Кос.\r\nЗеметресението е регистрирано край бреговете на остров Кос на 40 км северозападно от турския град Измир в 8:13 часа сутринта местно време (7:13 часа българско) на 25 декември на дълбочина от 17 км.\r\nНяма данни за жертви и разрушения. \r\n*** Според руския външен министър Сергей Лавров запазването на военното присъствие на САЩ в Сирия след разгрома на „Ислямска държава“ пречи на мирния процес в страната и поставя под въпрос нейното единство.\r\n„Правителството на Сирия можеше още да търпи американците в страната в името на антитерористичните задачи. Опитите да се намери оправдание за запазването на присъствието в Сирия след разгрома на „Ислямска държава“ не издържат на критиките. На практика незаконното присъствие на американските военни създава реални препятствия по пътя за политическото разрешаване на ситуацията и поставя под въпрос единството на страната“, заяви Лавров. \r\nМинистърът напомни, че през ноември във Виетнам президентите на Русия и на САЩ Владимир Путин и Доналд Тръмп са приели съвместно заявление, „в което бе потвърдена общата привързаност за съхраняването на единството, суверенитета, териториалната цялост и светския характер на сирийската държава“. Министърът отбеляза, че Русия постоянно поставя пред американските си партньори въпроса  „за изначалната нелегитимност от гледна точка на международното право на въоръжената им активност на територията на Сирия“. \r\n*** Църквата в северния иракски град Мосул изнесе коледна служба за първи път, след като градът бе освободен от „Ислямска държава“. Църквата „Св. Павел“, която в момента е единствената действаща в града, отпразнува Коледа  на фона на засилени мерки за сигурност.\r\nНай-малко 100 християни са присъствали на службата в Източен Мосул,  както и голям броя местни мюсюлмани, за да демонстрират подкрепа за своите съседи. Портретът на християнин, убит мъченически по време на окупацията на „Ислямска държава“  е изложен пред църквата, за да служи за болезнено напомняне за скорошните премеждия на града.\r\nИракските въоръжени сили изгониха джихадистката групировка от Мосул през юли след месеци кървави боеве. При управлението на „Ислямска държава“ отбелязването на християнските празници в града бе опасно.  Групата караше вярващите да приемат исляма, да плащат данък джизие или да умрат, като много християни решиха да избягат. \r\n„Вярата и надеждата ни бяха тук“, заяви отец Табет Хабиб. „Това ни накара да дойдем тук, да отпразнуваме Коледа и да кажем на света, че сме християни“, допълни той. \r\nПо-рано този месец иракският министър-председател Хайдер ал Абади обяви за успешна продължилата три години кампания за изгонването на ислямистите от пределите на страната. \r\nПреди „Ислямска държава“ да завладее Мосул през 2014 г. в града имаше християнска общност от 35 хил. души.\r\n***  Президентът на САЩ Доналд Тръмп заяви, че хората казват отново „Весела Коледа“ благодарение на него.\r\n„Народът е горд да казва отново „Весела Коледа“. Горд съм да водя настъплението срещу атаката на нашата любима и красива фраза“, написа Тръмп на профила си в социалната мрежа „Туитър“. Президентът по-рано заяви, че срещу празника се води война и че, заради политическата коректност, хората вече не използват думата „Коледа“. \r\n„Когато отивате за покупки, те ви казват „Весели празници“ или „Честита Нова година“ и ако нещо е червено, то го боядисват. Но  знаете ли какво? Ще казваме „Весела Коледа\" отново“, заяви по-рано тази година президентът пред последователи. Той също така често критикува своя предшественик в Белия дом Барак Обама, че предпочита за казва „Весели празници“. \r\n*** Повече от 650 хил. души са евакуирани във Виетнам заради приближаващият южното крайбрежие на страната тайфун „Тембин“. Очаква се в нощта на 26 декември бедствието да достигне до делтата на река Меконг.\r\nВ момента властите на южните провинции на страната водят мащабна подготовка за защитата на местното население от възможния удар на стихията. Силните дъждове могат да провокират наводнения и свлачища, както се случи във Филипините. Там „Тембин“ през последните дни доведе до гибелта на около 200 души и до значителни разрушения. \r\n***", "date": "2017.12.25", "title": "Преглед на международните новини до 13 часа /Агенция “Фокус”/"}
{"url": "http://www.focus-news.net/news/2017/12/25/2470900/vratsa-chetirima-dushi-sa-zaginali-pri-tezhka-katastrofa-na-patya-za-borovan.html", "text": "Четирима души са загинали при тежка катастрофа на пътя за Борован. Това съобщиха за Агенция „Фокус“ от пресцентъра на МВР.", "date": "2017.12.25", "title": "Враца: Четирима души са загинали при тежка катастрофа на пътя за Борован"}
{"url": "http://www.focus-news.net/news/2017/12/25/2470901/vanya-yordanova-etnolog-s-zhenitbena-nasochenost-sa-kolednite-obredi-na-balgarskite-myusyulmani-v-srednite-rodopi.html", "text": "С женитбена насоченост са коледните обреди на българите-мюсюлмани в Средните Родопи, известни като насяване. Това каза в интервю за Радио „Фокус“ – Смолян Ваня Йорданова, етнолог в Регионалният исторически музей – Смолян. В навечерието на празника няколко девойки в предбрачна възраст, обикновено водени от старица отиват мълчешком до реката. През реката те поставят кобилица, по която минават една след друга като всяко мома пръска наоколо ечемичени и царевични зърна и тихо си шепти: „С когото го вземеме, с него да се жениме“. Вечерта преди да си легнат те слагат под възглавницата си парче хляб или накити и вярват, че ще се омъжат за онзи момък, който сънуват през тази нощ. С Коледа започва един опасен отрязък от годишното време известен като поганците или мръсните дни. \"В народните вярвания тогава бродят караконджули, джинове, вампири, които се мъчат да пакостят и да вредят на хората. Тази представя поражда и определен кръг от действия и забрани, които целят да предпазят семействата от злите и нечести сили. По тази причина не се излиза навън след залез слънце. Жените не работят с вълна, не режат с нож и ножици, не перат, не мият, в дрехите си носят чесън и други, каза още етнологът Ваня Йорданова\r\nНели ГЕРГЬОВСКА", "date": "2017.12.25", "title": "Ваня Йорданова, етнолог: С женитбена насоченост са коледните обреди на българските мюсюлмани в Средните Родопи"}
{"url": "http://www.focus-news.net/news/2017/12/25/2470902/kralyat-na-belgiya-v-kolednoto-si-obrashtenie-izdignete-se-nad-zaplahite-i-tsinizma.html", "text": "Кралят на Белгия Филип призова своите сънародници по време на традиционната си коледна реч да се осмелят да погледнат на света под друга светлина като противоотрова срещу цинизма, пише Brussels Times.\r\nКралят на Белгия не отрече „личните затруднения, с които се сблъскваме, несигурността на днешния свят и заплахите за глобалната стабилност“, но заяви, че е необходимо „да се осмелим да видим нещата под друга светлина“. \r\nТой заяви, че това ще позволи „откриването на сила, за да не се поддадем на цинизма и на стерилното равнодушие“. „Бъдещето на нашите демокрации зависи най-вече от това как гледаме на нещата“, допълни той.\r\nВ речта си кралят не спомена пряко терористичните нападения, на които се фокусира по време на предишните си две обръщения към нацията. Той също така не каза нищо за отношенията между общностите в страната (фландрийци и валонци - бел. прев.), както често правеше до сега.  Виктор Турмаков", "date": "2017.12.25", "title": "Кралят на Белгия в коледното си обръщение: Издигнете се над заплахите и цинизма"}
{"url": "http://www.focus-news.net/news/2017/12/25/2470903/gencho-genchev-kmet-na-obshtina-svishtov-koleda-e-vreme-izpalneno-s-rozhdestvenska-vyara-i-s-nadezhda-za-po-hubava-nova-godina.html", "text": "Коледа е време, изпълнено с рождественска вяра и с надежда за по-хубава Нова година. Това се казва в празнично обръщение от кмета на Община Свищов Генчо Генчев по повод коледните и новогодишни празници, съобщиха от пресцентъра на Общината. В поздравителния адрес на кмета Генчев се посочва: „Уважаеми съграждани, това е време, изпълнено с рождественска вяра и с надежда за по-хубава Нова година. Когато се разделяме с нещо или с някого, когато настъпват промени в живота ни или просто изпращаме още една година, правим равносметка на отминалите дни. Обръщаме поглед към спомените, към радостите и скърбите, към успехите и неуспехите, и отмерваме всяка правилна и грешна стъпка. На свой ред прелиствам страниците на календара и отчитам както малките и по-значителни успехи, така и всеки пропуск и грешка допуснати лично от мен и в дейността на общинското ръководство“. \r\nКметът Генчев отчита свършеното през тази година.  „Позволявам си отговорно да заявя, че през отминаващата 2017 година реализирахме много проекти, които са част от управленската програма. Успехите са плод на колективни усилия, които намират смисъл в добрите резултати, но същевременно си давам сметка, че постигнатото е малка част от вашите очаквания. Знам, че обществените проблеми са всеобхватни, защото ежедневно се сблъсквам с тях, и защото това са не само вашите болки, но и моите, и на всички нас. Вярвам, че откриването на път към тяхното разрешаване е обща цел. С нашите проблеми трябва да се справим заедно. Убеден съм, че в единомислие и разбирателство ще постигнем повече. Аз, като кмет на община Свищов и общинското ръководството, както и служителите в общинските звена ще продължим да полагаме всички възможни усилия, предопределени ни от закона и ресурсите, с които разполагаме, за да изпълняваме служебните си задължения успешно, качествено и ефективно. И през новата година ще работим за подобряването на условията на живот в града и населените места от общината. Надявам се с постигането на нови успехи да оправдаем вашето доверие и подкрепа“, се казва още в празничното обръщение. „ Скъпи съграждани, живеем в динамични дни – забързани за някъде, улисани в грижи, ежедневно се надпреварваме с времето, което все недостига и все по-рядко обръщаме внимание на себе си, на близките ни хора, на хубавите моменти и на красивите неща около нас. Наближават коледните и новогодишните празници – най-подходящото време да сгреем сърцата си с топлината на родния дом, да споделим малките неща с приятелите и семейството, да мечтаем и правим добри дела, да празнуваме. Моето послание към всички вас са няколко пожелания, в които искрено вярвам и се надявам, че вярвате и вие.\r\nПожелавам ви здраве – за сила в делата, доброта – за светлина на душите, обич – за топлина в дните, прошка – за спокойствие на сърцата и благословение – за  дълъг и щастлив живот! Весели празници! Успешна, мирна и благодатна Нова година!“, пожелава Генчо Генчев.", "date": "2017.12.25", "title": "Генчо Генчев, кмет на Община Свищов: Коледа е време, изпълнено с рождественска вяра и с надежда за по-хубава Нова година"}
{"url": "http://www.focus-news.net/news/2017/12/25/2470904/plovdivskiyat-mitropolit-nikolay-rozhdestvo-hristovo-e-praznik-na-radostta-proyavlenie-na-bezgranichnata-lyubov-na-bog-kam-choveka.html", "text": "Рождество Христово е празник на радостта. Това каза пред събралите се десетки миряни в храм „Света Марина“ Пловдивският митрополит Николай по време на празничното богослужение, предаде репортер на Радио „Фокус“ – Пловдив. Той добави, че Рождество Христово е празник на радостта, която изпълва сърцата и душите на милиони човеци. „В този свещен миг на Рождество Христово цялото човечество се увери наистина, че Бог толкова много обикна света, че отдаде своя единороден Син, та всякой, който вярва в него, да не погине. Радва  се човечеството на този ден, защото слезе от небето на земята Божието слово. Слезе и прие човешки вид и рабски образ, за да възкачи от земята на небето човешкия род. Радваме се и се веселим. Тържествува Светата църква и всички ние в този ден, защото слезе Царят на мира, защото Господ Исус Христос слезе, за да живее с човеците, слезе Лекарят на лекарите, който изцерява всяка болест и всяка немощ у човека. Радваме се, защото слезе Царят на мира, за да примири грехопадналото човечество с Бога“, каза владиката.\r\nМитрополит Николай призова вярващите да си спомнят онзи момент, в който във Витлеемската нощ не се е намерил нито един човешки дом, където да се подслони Божията майка, за да роди Спасителя на нашите души. „Понеже нямаше къде, се подслониха в пещерата, за да се роди Спасителя в яслите на безсловесните животни. Разсъждавайки върху това, нека помислим дали Господ Исус Христос ще намери място в нашите сърца и в нашите души, за да се роди и да заживее с нас. Нека да помислим ние какво да дарим на родилия се Богомладенец и наш Спасител, който именно заради нас и нашите грехове, за да понесе върху себе си нашите немощи, дойде и се роди. Роди се, за да поживее с човеците, да страда, да бъде убит на кръста, да умре, но и да възкръсне, за да стане залог за нашето всеобщо възкресение при неговото славно второ пришествие“, посочи митрополит Николай.\r\n„Спасителят очаква от нас да му дарим в покаяние и сълзи своите прегрешения, защото за тях той дойде – да ги вземе върху си и да понесе върху себе си нашите немощи. Затова в този ден, радвайки се за Божията милост, проявена към човешкия род, ние трябва да благодарим. Да благодарим за безграничната Божия любов, затова че Бог толкова много обикна света, че отдаде своя единороден Син, та всякой, който вярва, не него да не погине, а да има живот вечен. Честито Рождество Христово“, завърши словото си Пловдивския митрополит Николай.\r\nТони МИХАЙЛОВ", "date": "2017.12.25", "title": "Пловдивският митрополит Николай: Рождество Христово е празник на радостта, проявление на безграничната любов на Бог към човека"}
{"url": "http://www.focus-news.net/news/2017/12/25/2470905/mvr-zaguba-na-upravlenie-nad-ediniya-avtomobil-e-prichinata-za-tezhkata-katastrofa-mezhdu-selata-devene-i-borovan.html", "text": "Загуба на управление над единия автомобил е причината за тежката катастрофа между селата Девене и Борован. Това съобщиха от пресцентъра на МВР. Инцидентът е станал към 11.40 часа на прав участък между врачанските села Девене и Борован. Шофьор на лек автомобил е изгубил управлението, колата му е застанала перпендикулярно на пътя и в нея се е ударил друг автомобил. По първоначални данни, трима са загиналите от първия автомобил и един – от втория. На мястото се извършва оглед.", "date": "2017.12.25", "title": "МВР: Загуба на управление над единия автомобил е причината за тежката катастрофа между селата Девене и Борован"}
{"url": "http://www.focus-news.net/news/2017/12/25/2470906/yordan-yordanov-kmet-na-dobrich-koleda-e-semeen-praznik-no-neka-preodoleem-razedinenieto-i-da-ima-dialog.html", "text": "Коледа е семеен празник, който събира дома на трапезата. Нека преодолеем разединението, да седнем на една маса, да заровим томахавките и да има диалог, защото живеем във времена на разделение не само в обществото, но и в семействата. Това пожела в интервю за Радио \"Фокус\" - Варна на своите съграждани за Коледа кметът на Добрич Йордан Йорданов. „Мисля, че когато има разговори, когато има общи решения, нещата се случват много по-добре и много по-бързо. Много здраве, много спокойствие пожелавам, едни топли и уютни празници с достатъчната доза сняг, която разбира се да ни позволи и да пътуваме“, добави кметът Йордан Йорданов. \r\nЖулиета НИКОЛОВА", "date": "2017.12.25", "title": "Йордан Йорданов, кмет на Добрич: Коледа е семеен празник, но нека преодолеем разединението и да има диалог"}
{"url": "http://www.focus-news.net/news/2017/12/25/2470907/afp-papa-frantsisk-prizova-kam-mir-v-erusalim-i-na-koreyskiya-poluostrov-po-vreme-na-kolednoto-si-poslanie.html", "text": "Папа Франциск призова към „мир в Ерусалим“ и към „взаимно доверие“ на Корейския полуостров по време на коледното си послание, отправено във Ватикана, предава  AFP.\r\nПо време на традиционната си реч „Урби ет Орби“ (Към град и към света) на площад „Св. Петър“ папата говори за „нарастващото напрежение между израелците и палестинците“, изразявайки надежда, че „волята да се възобнови диалога може да надделее и у двете страни и че договорено решение може да бъде постигнато – такова, което да позволи мирното съвместно съществуване и на двете държави“.\r\n„Нека се молим, че конфронтацията може да бъде превъзмогната и на Корейския полуостров и че взаимното доверие ще се увеличи в интерес на хората по света като цяло“, обърна внимание папата на положението в Източна Азия.   Виктор Турмаков", "date": "2017.12.25", "title": "AFP: Папа Франциск призова към мир в Ерусалим и на Корейския полуостров по време на коледното си послание"}
{"url": "http://www.focus-news.net/news/2017/12/25/2470908/blagoevgrad-navarshvat-se-136-godini-ot-rozhdenieto-na-hristo-todorov-stoev-s-pryako-hristo-razboynikov-kmet-na-petrich-v-perioda-1922-1923-godina.html", "text": "Навършват се 136 години от рождението на Христо Тодоров Стоев с пряко Христо Разбойников, кмет на Петрич в периода 1922 – 1923 година. За Радио „Фокус“ – Пирин Сотир Иванов, директор на Исторически музей – Петрич, каза, че Разбойников е представител на една традиция, която е много характерна за Петрич и дори е била въпрос на изследване на историци от Софийския университет и УНСС като доц. Петър Сотиров. „Става дума за това, че много често се слагат прякори, които заместват фамилията. Обикновено тези прякори са тясно свързани с дейността на съответната личност. Като говорим за Разбойников, то трябва да имаме малко по-широк поглед върху нещата, а не това, което имаме като класическо разбиране в криминален смисъл. Човекът, за когото говорим, живее в един труден период на извоюване на политически права за българското население в Македония и Одринска Тракия през епохата на Османската империя“, каза още Иванов. Той добави, че в този период, въпреки всички реформи, които предприема или се опитва да приложи в края на XIX и началото на XX век, всъщност нищо не се случва в положителна посока за българското население. Хора като Христо Разбойников търсят четническия, революционния начин за решаването на българският национален въпрос. „Това е пътят, по който тръгват и Васил Левски, Любен Каравелов и Христо Ботев“, посочи Иванов. Той добави, че Разбойников участва във войните за Национално освобождение и обединение, а също така и в Първата световна война.„Фокус“ припомня, че Христо Разбойников е роден на 25 декември 1881 година в серското село Дутлия. Завършва българското педагогическо училище в Сяр. Работи като учител в серските села Хазнатар и Чучулигово. Включва се във ВМОРО и получава прякора Разбойников. За революционна дейност е уволнен след публикации в печата. Избран е за секретар на Серския революционен комитет. След Младотурската революция в 1908 година е в кръга на Яне Сандански. Участва в Балканската война в 1912 година като доброволец в Македоно-одринското опълчение, а по-късно във Втора рота на Петнадесета щипска и Четвърта рота на Единадесета серска дружина. След Междусъюзническата война, когато родното му Серско попада в Гърция, Разбойников се изселва със семейството си в Петрич. През Първата световна война е разузнавач на Солунския фронт. През 1924 година Разбойников е сред основателите на тютюнева кооперация „Самуилова крепост“. Той е заловен, измъчван и убит през юни 1925 година от дейци на влязлата в конфликт с БЗНС Вътрешна македонска революционна организация в местността Зича край Петрич.\r\nЛивия НИНОВА", "date": "2017.12.25", "title": "Благоевград: Навършват се 136 години от рождението на Христо Тодоров Стоев с пряко Христо Разбойников, кмет на Петрич в периода 1922 – 1923 година"}
{"url": "http://www.focus-news.net/news/2017/12/25/2470909/the-daily-mail-po-vreme-na-kolednoto-si-obrashtenie-britanskata-kralitsa-shte-privetstva-reaktsiyata-na-stranata-si-sreshtu-ekstremizma.html", "text": "Британската кралица Елизабет II по време на коледното си послание ще изрази възхита към Лондон и Манчестър за това, че са се съвзели след тазгодишните терористични нападения.  Очаква се предварително записаната реч на монарха да бъде излъчена на Коледа във Великобритания и в 51-те държави от Британската общност, пише  The Daily Mail.\r\nОткъси от речта са публикувани от Бъкингамския дворец и показват, че кралицата приветства „силната идентичност“ на Манчестър и на Лондон.  Кралицата, съпругът ѝ принц Филип и членовете на семейството им планират да участват на църковна служба край кралското имение в Сандрингъм.  Виктор Турмаков", "date": "2017.12.25", "title": "The Daily Mail: По време на коледното си обръщение британската кралица ще приветства реакцията на страната си срещу екстремизма"}
{"url": "http://www.focus-news.net/news/2017/12/25/2470910/nikola-belishki-kmet-na-obshtina-panagyurishte-neka-prenesem-svetlinata-na-rozhdestvo-hristovo-v-sartsata-i-delata-si.html", "text": "Нека посрещнем с вяра в доброто Рождество Христово и да пренесем светлината му в сърцата и делата си. С тези думи се обърна кметът на Община Панагюрище Никола Белишки към своите съграждани на Коледа, съобщиха от пресцентъра на Общината. Той пожела здраве, топлина и уют в домовете и щастливи деца. „Да даряваме обич и подкрепа! Да претворим мечтите си за по-добър и по-красив свят в реалност! Надеждата за Новото, да превърнем в радост от постигнатото! Да бъде щедра, здрава и честита Новата 2018 година за всички жители на община Панагюрище!“, каза още в празничното си слово Белишки. Той пожела също мирна и щастлива Нова година за всички.", "date": "2017.12.25", "title": "Никола Белишки, кмет на Община Панагюрище: Нека пренесем светлината на Рождество Христово в сърцата и делата си"}
{"url": "http://www.focus-news.net/news/2017/12/25/2470911/sofiya-vazstanoveno-e-dvizhenieto-v-dvete-lenti-po-pat-82-sofiya-samokov-v-rayona-na-yazovirnata-stena.html", "text": "Възстановено е движението в двете ленти по път II-82 София - Самоков, в района на язовирната стена. Това съобщиха от пресцентъра на Агенция \"Пътна инфраструктура\".", "date": "2017.12.25", "title": "София: Възстановено е движението в двете ленти по път II-82 София - Самоков, в района на язовирната стена"}
{"url": "http://www.focus-news.net/news/2017/12/25/2470912/mitropolit-yoan-rozhdestvoto-hristovo-e-praznik-na-nadezhdata.html", "text": "Рождеството Христово е празник на надеждата. Това се казва в Рождественското послание на Негово Високопреосвещенство Варненския и Великопреславски митрополит Йоан. В словото на митрополит Йоан се посочва още: \"Обични в Господа отци, представители на монашеството, братя и сестри, чеда на Варненска и Великопреславска епархия, ние отново преживяваме събитието на Христовото Рождество, смисълът на което е толкова дълбок, че не може да бъде до край осмислен от човешкия разум, защото това събитие превъзхожда познавателните възможности на човека. Рождеството Христово винаги съдържа в себе си тайна, проникването в която е дадено на човека не толкова чрез силата на разума, колкото чрез силата на вярата. Чрез вярата в реалния религиозен опит на нас се открива Божият замисъл за спасението на света и човека чрез Иисус Христос, Сина Божий и Сина Човешки. Рождеството Христово е празник на надеждата, която по думите на апостола \"не посрамя\". (Рим. 5:5). Днес ние чуваме думите \"Не бойте се: ето, благовестя ви голяма радост, която ще бъде за всички човеци; защото днес ви се роди в града Давидов Спасител, Който е Христос Господ.\" (Лука 2:10-11). Тези слова звучат повече от две хиляди години. \"Не бойте се...\" - казал ангелът Господен на човеците. Действително, времето на страха и безнадеждността завърши с раждането на младенеца Иисус, защото чрез това рождение Бог, съединявайки се с човека установи нови отношения с всички хора, като ги направи род човешки, съпричастен на Божествения живот. Св. ап. Павел използва за описание на тези отношения удивителна дума - \"осиновение\". Всички които приемат Христос, които влизат в общение с Него чрез тайнството на Църквата стават водени от Духа Божий и се назовават синове Божий (Рим. 8:14). \"Защото, - говори същият апостол - вие не приехте духа на робство, та пак да бъдете в страх, а приехте Духа на осиновение... Самият Дух свидетелства на нашия дух, че ние сме чеда Божии.\" (Рим. 8:15-16). И така, чрез Иисус Христос в Светия Дух ние ставаме чеда Божии. \"Ако пък сме чеда, - продължава апостолът, - ние сме и наследници Божии ...\" (Рим. 8:17). \r\nДверите в преградата между Небето и земята, между Бога и човека са отворени за всеки чрез рождението, смъртта и Възкресението на Господ Иисус Христос. Отворените двери са предназначени не само за тези, които се възползват и вървят по пътя на спасението, но и за тези, които още блуждаят в мрака и не знаят този път. Тези двери никога и пред никой няма да се затворят, но ще бъдат открити до края на вековете, като даруват надежда на всички, дори и на тези които съвсем са я загубили. В тази именно надежда е спасението. Както говори сам апостолът: \"... нашето спасение е в надежда.\" (Рим. 8:24).\r\nИ така \"не бойте се\", защото чрез Иисус Христос на нас е дарувана надежда и е обещано осиновение от Бога.\r\n\"Ако Бог е за нас, кой ще е против нас?\" (Рим. 8:31). Ако Бог е за нас, то \"кой ще ни отлъчи от любовта Божия: скръб ли, притеснение ли, или гонение, глад ли, или голотия, опастност ли, или меч?\" (Рим. 8:35). \r\nНяма такава сила, която би била способна да победи Бога, а това значи, че още повече трябва да подчертаем това, което извърши в историята нашият Господ Иисус Христос. Неговото дело е непреодолимо и непобедимо. Той действително е Спасителят на света. (Йоан 4:42). На това убеждение трябва да се основава отношението на християнина към миналото, настоящето и бъдещето. Не на наивен оптимизъм и не на мрачен песимизъм, а на духовно ясен възглед способен да види победата на Христос над силите на злото, даже и тогава когато злото външно тържествува.\r\nПрез изминалата година бяха отбелязани важни събития, както радостни така и трагични. Продължи успешно да се възражда църковния живот. От друга страна става, ясно че са нужни огромни усилия, за да се продължи с добър успех църковното дело. Ще молим родилия се във Витлеем Богомладенец Христос да укрепи православната вяра в нашия народ, за да може опирайки се на този духовен стълб на вярата ние да продължим градежът за по-добро и за преобразяване на нашето общество.\r\nПоздравяваме всесърдечно всички наши отци, монаси, монахини, братя и сестри, чедата на Варненска и Великопреславска епархия, както и тези, които са извън пределите на нашата Родина с мироспасителния празник на Христовото Рождество! Поднасяме поздравления и с настъпващата нова 2018 година. В своето слово за Новата година Св. Йоан Златоуст говори: \"Денят бива лош или добър не по своята природа, защото ден от ден не се различава, но според нашето усърдие или безгрижност (и безразличие). Ако ти си извършил добро, то денят за тебе е добър, но ако ти си съгрешил - то денят е лош и неразлъчен с наказанието. Ако ти така разсъждаваш и настройваш себе си, извършвайки всеки ден молитва и милостиня, то цялата година ще бъде за тебе щастлива.\" (Йоан Златоуст, св. Слово на Новой год. 2,Том 1, Свято-Успенская Почаевсая Лавра, 2005. с. 875)\r\nГоспод да ни помага и през Новата година да възрастваме във вярата, любовта, и добродетелите! Възнасяме своите молитви към родилия се сега Христос Спасител, да ни дарува здраве, мир, радост, благополучие, успех във всяко добро дело за слава на Бога и за нашето мило Отечество България! Честито Рождество Христово!\"", "date": "2017.12.25", "title": "Митрополит Йоан: Рождеството Христово е празник на надеждата"}
{"url": "http://www.focus-news.net/news/2017/12/25/2470913/sergey-lavrov-napravi-obzor-na-rusko-amerikanskite-otnosheniya-obzor.html", "text": "Руският външен министър Сергей Лавров пред местни медии направи обзор на отношенията между Русия и САЩ. Той заяви, че не може да се говори за нова \"желязна завеса\" и че се наблюдават случаи на ползотворни съвместно действия, но същевременно изрази съжаление за \"получилата параноичния характер русофобска истерия във Вашингтон\". Той също така изрази и недоумение защо американските въоръжени сили остават в Сирия след разгрома на \"Ислямска държава\" в страната, което, според него, застрашава нейното единство и суверенитет. \r\n„В отношенията между двете държави съществуват немалко проблеми, както застарели, така и неотдавна възникнали, или, да го кажем по-точно, изкуствено създадени. Основният е русофобската истерия, която е обхванала вашингтонската политическа система и вече е достигнала, без де преувеличавам, параноичен характер“, заяви Лавров. Руският министър обясни ситуацията с това, че в САЩ е настъпил пореден пристъп на „маккартизъм“, от който американското общество все още не е изградило имунитет. „И в настоящата ситуация ще настъпи отрезвяване, а с него оздравяване“, изрази надежда външният министър. Същевременно той изключи наличието на нова \"желязна завеса\" в двустранните отношения.\r\nТой допълни, че страната му не възнамерява да засилва конфронтацията със САЩ, но ще отговаря на агресивни нападки. \"Ще върнем колегите във Вашингтон към основните принципи, на които трябва да се води двустранния диалог“, заяви Лавров. Министърът уточни, че тези принципи са отчитането и уважаването на интересите един на друг. „Без това няма как да има подобряване на отношенията, защото така едва ли ще се получи ефективно сътрудничество в международните дела“, заяви Лавров.\r\nВ заявлението си министърът напомни руската позиция , че запазването на военното присъствие на САЩ в Сирия след разгрома на „Ислямска държава“ пречи на мирния процес в страната и поставя под въпрос нейното единство.  „Правителството на Сирия можеше още да търпи американците в страната в името на антитерористичните задачи. Опитите да се намери оправдание за запазването на присъствието в Сирия след разгрома на „Ислямска държава“ не издържат на критиките. На практика незаконното присъствие на американските военни създава реални препятствия по пътя за политическото разрешаване на ситуацията и поставя под въпрос единството на страната“, заяви Лавров. Министърът отбеляза, че Русия постоянно поставя пред американските си партньори въпроса „за изначалната нелегитимност от гледна точка на международното право на въоръжената им активност на територията на Сирия“. \r\nМинистърът се обърна и към добрите страни от сътрудничеството по оста Вашингтон-Москва. Той отбеляза, че  Русия и САЩ поддържат диалог по линия на специалните си служби и че скорошното предотвратяване на терористичен акт в Санкт Петербург, за което ЦРУ съдейства в разузнавателна информация, е пример за реално взаимодействие.", "date": "2017.12.25", "title": "Сергей Лавров направи обзор на руско-американските отношения (ОБЗОР)"}
{"url": "http://www.focus-news.net/news/2017/12/25/2470914/sport-tomas-tuhel-mozhe-da-zastane-nachelo-na-sevilya.html", "text": "Испанският отбор Севиля може да бъде оглавен от бившия старши треньор на Борусия-Дортмунд Томас Тухел. \r\nНа 22 декември Севиля уволни досегашния си старши треньор Едуардо Берисо. Ръководството на тима възнамерява да намери негов заместник до 28 декември. \r\nСевиля с 29 точки е на пето място в испанското първенство.  Виктор Турмаков", "date": "2017.12.25", "title": "Спорт: Томас Тухел може да застане начело на Севиля"}
{"url": "http://www.focus-news.net/news/2017/12/25/2470915/plovdivskiyat-mitropolit-nikolay-tryabva-da-postoyanstvame-vav-vyarata-i-v-usvoyavaneto-na-plodovete-ot-spasitelnoto-za-nas-rozhdestvo-hristovo.html", "text": "Трябва да постоянстваме във вярата и в усвояването на плодовете от спасителното за нас Рождество Христово. Това каза пред събралите се десетки миряни в храм „Света Марина“ Пловдивският митрополит Николай по време на празничното богослужение, предаде репортер на Радио „Фокус“ – Пловдив. Той призова всички вярващи да бъдат истински Господни ученици с думите и делата си. „Нека със слово и дело подражаваме на Неговата жертвена любов към нас. Божественият наш отец св. Йоан Златоуст, разглеждайки явяването на Божия Син в плът като най-съвършената изява на Божията любов към творението, ни съветва неизменно да усвояваме плодовете на Боговъплъщението и да подражаваме на тази всепобедна Божия любов и казва: „Любовта е нещо велико и непобедимо. Нека да я проявяваме на дело. Господ ни помири със Себе Си, следователно сега, когато Му станахме приятели, нека и останем такива. Той отвори пътя, затова нека го следваме“, каза митрополит Николай. В деня на славното Христово Рождество той приветства и всички вярващи, които са далеч от родината, като пожела крепко здраве, бодър дух и благословени от Бога успехи във всяко богоугодно и доброполезно начинание. Към децата, присъстващи на богослужението, владиката се обърна с думите: „Радвам се, че в деня на преславното Рождество Христово вие сте дошли в дома Господен, за да се помолите заедно с нас. Вашата молитва има голяма сила, защото е произнесена от чистото детско сърце и няма какво да ѝ попречи да достигне до Бога. Добре дошли в дома Господен и честито Рождество Христово!“.\r\nДесетки миряни се събраха днес на празничното богослужение за Рождество Христово в храм „Св. Марина“ в Пловдив. Сред присъстващите имаше деца, младежи и много възрастни хора, които запалиха свещ и се помолиха за здраве и благоденствие на семействата си. На празничното богослужение присъстваха също областният управител Здравко Димитров и бригаден генерал Явор Матеев, командир на 68-ма бригада „Специални сили“.\r\nТони МИХАЙЛОВ", "date": "2017.12.25", "title": "Пловдивският митрополит Николай: Трябва да постоянстваме във вярата и в усвояването на плодовете от спасителното за нас Рождество Христово"}
{"url": "http://www.focus-news.net/news/2017/12/25/2470916/reuters-dvama-turski-voynitsi-sa-zaginali-pri-napadenie-na-pkk-v-yugoiztochnata-chast-na-stranata.html", "text": "Двама турски войници са били убити при нападение на ПКК в турската югоизточна провинция Хакари, предава  Reuters.\r\nПо данни на турската армия още един войник е бил ранен при нападението, осъществено, докато войската е провеждала операция за налагане на сигурност в региона.  Агенция „Фокус“ припомня: \r\nПКК е призната за терористична организация от САЩ, ЕС и Турция. Насилието в югоизточната част на Турция ескалира след 2015 г., след провала на преговорите между Анкара и кюрдската групировка. Виктор Турмаков", "date": "2017.12.25", "title": "Reuters: Двама турски войници са загинали при нападение на ПКК в югоизточната част на страната"}
{"url": "http://www.focus-news.net/news/2017/12/25/2470917/plamena-kirova-regionalen-istoricheski-muzey-burgas-na-koleda-hristiyanite-zapochvat-da-blazhat-i-postavyat-na-trapezata-meso.html", "text": "На Коледа християните започват да блажат. Това каза за Радио „Фокус“ - Бургас Пламена Кирова, главен уредник в Етнографската експозиция в Регионален исторически музей – Бургас. По думите ѝ блаженето е моментът, в който всички постещи християни поставят на трапезата месо. Освен месо, задължително присъстват и останалите забранени до този момент продукти – сирене, кашкавал, мляко, масло и други животински храни. „Рождество Христово е един от 20-те църковни празници в България. На 25 декември блаженето в България обикновено се свързва с консумацията най-вече на свинско. В повечето региони в страната има приготвено прасе за целта, тъй като Рождественският пост вече е приключил“, каза Кирова. Тя добави, че на този ден е хубаво младите семейства да посетят своите кръстници, както и родителите на булката, защото по традиция, след като напусне бащиния дом, невестата се завръща отново на няколко големи празника, един от които е Рождество Христово. „Отново се вдига празнична трапеза, като вече няма ограничения към домакинята какво да постави на нея. Няма ограничения и при вида храна – дали да бъде постна или блажна, нито откъм бройка“, каза още Кирова. \r\nМария РУСЕВА", "date": "2017.12.25", "title": "Пламена Кирова, Регионален исторически музей – Бургас: На Коледа християните започват да блажат и поставят на трапезата месо"}
{"url": "http://www.focus-news.net/news/2017/12/25/2470918/deutsche-welle-berlinskata-politsiya-razsledva-avtomobilna-katastrofa-kray-tsentralata-na-gsdp.html", "text": "Полицията разследва автомобилна катастрофа, случила се край централата на Германската социалдемократическа партия в Берлин. Силите на реда са открили туби бензин в претърпелия произшествие автомобил, след като шофьорът му е бил закаран в болница, предава  Deutsche Welle.\r\n„Мъжът е катастрофирал колата си във входа на централата на ГСДП на Бъдни вечер“, съобщава полицията. 58-годишният шофьор е леко ранен и закаран в болница. \r\nПолицията съобщава, че мъжът е признал на следователите, че е планирал самоубийство. Полицията разследва случая като опит за палеж. Не се знае дали в централата на партията е имало събитие по време на инцидента.  Виктор Турмаков", "date": "2017.12.25", "title": "Deutsche Welle: Берлинската полиция разследва автомобилна катастрофа край централата на ГСДП"}
{"url": "http://www.focus-news.net/news/2017/12/25/2470919/milena-aldzhabari-hudozhestvena-galeriya-dobrich-godinata-beshe-mnogo-uspeshna-za-rabotilnitsata-za-vaobrazhenie-zashtoto-tya-poluchi-mnogo-prestizhna-nagrada.html", "text": "2017 година може да бъде определена като много успешна за Работилницата за въображение, защото тя получи много престижна награда. Това каза Милена Алджабари, художествен ръководител в Работилницата за въображение в Художествената галерия в Добрич, предаде кореспондентът на Радио „Фокус” – Варна. Призът е за осъществения проект със средства от Министерство на културата – „Слово и образ“. Наградата е присъдена от Фондация „Америка за България“. Предоставените средства в рамките на тази награда ще дадат възможност Работилницата за въображение да бъде обогатена като пространство и възможности за творческа дейност на малчуганите. „Ние сме много радостни, че нашата Работилница е изпълнена с детски глъч и почти никога не е тихо при нас. Разбира се, че сме много доволни от годината в ателието. Но за нас е много важен контактът с техните преподаватели от училищата и техните родители. Защото за да дойдат тук децата, им трябва малко подкрепа. Намираме тази подкрепа в лицето на учителите, работим все по-добре и с все повече добрички училища. Редовно ни посещават, което също е важно“, посочи Милена Алджабари. Тя допълни, че през летните месеци бабите играят много важна роля, защото те главно водят внуците на занятия в Работилницата за въображение. „Наистина беше една хубава година. Радостно е, че броят на децата се увеличава, все повече ни посещават. Имаме много нови идеи за следващата година и се надяваме отново на голям интерес. Децата са нашето вдъхновение. Всяко една занятие ни дава идея за следващо“, сподели Милена Алджабари. Тя пожела на малките творци за Коледа много подаръци, защото знае добре, че децата това искат. Екипът на Работилницата за въображение - Милена Алджабари и Галина Иванова, в момента работят активно върху програмата за работа през следващата година. Новото е, че този път те ще потърсят мнението и на учителите, за да бъде връзката между музей и училище по-пълноценна. Акценти отново ще бъдат постоянната експозиция, временните изложби и празниците от народния календар. „Най-любопитното и най-вълнуващото е децата сами да успеят да направят нещо, защото понякога те идват при нас със съзнанието, че няма да се справят. Стъпка по стъпка разяснявайки им занятието, изработвайки елементите един по един, те виждат, че не е толкова трудно и нашата мисия е тази, че всеки може нещо да изработи. Това не са занятия за избраници с таланти, за свръхизявени деца. Напротив, всеки може да гледа изкуство, да си каже какво вижда, всеки може да помисли за идеите, които са свързани с изкуството и всеки сам може да изработи нещо със собствените си ръце и естетически усет“, каза Милена Алджабари. \r\nЖулиета НИКОЛОВА", "date": "2017.12.25", "title": "Милена Алджабари, Художествена галерия-Добрич: Годината беше много успешна за Работилницата за въображение, защото тя получи много престижна награда"}
{"url": "http://www.focus-news.net/news/2017/12/25/2470920/reuters-izrael-privetstva-reshenieto-na-gvatemala-da-premesti-posolstvoto-si-v-erusalim.html", "text": "Президентът на Гватемала Джими Моралес получи приветствия от израелските власти заради решението си да премести посолството на страната си в Ерусалим – действие, което подкрепя политиката на САЩ в спора за статута на града, предава  Reuters.\r\n„Поздравявам своя приятел Моралес за смелото решение да премести посолството на страната си в Израел в Ерусалим“, съобщи председателят на израелския Кнесет Юли Еделщайн. „Решението му доказва, че Гватемала е истински приятел на Израел“, допълни той.\r\nГватемала и съседен Хондурас бяха две от малкото държави, които се присъединиха към САЩ и Израел, обявявайки се срещу резолюцията на ООН, осъждаща решението на Вашингтон да признае Ерусалим за столица на еврейската държава.  Виктор Турмаков", "date": "2017.12.25", "title": "Reuters: Израел приветства решението на Гватемала да премести посолството си в Ерусалим"}
{"url": "http://www.focus-news.net/news/2017/12/25/2470921/rumyana-handzhieva-rim-blagoevgrad-koledarite-zapochvat-svoeto-obhozhdane-na-razsamvane-s-shareni-toyagi-v-ratse-i-torbi-prez-ramo.html", "text": "Коледарите тръгват на разсъмване с шарени тояги в ръце и торби през рамо. Те обикалят селото, като пред стопаните на всеки дом имитират животински звуци, бият с тоягите по изхвърлените зърна, като викат „да се роди ечемик, пшеница, овес”. Това каза за Радио „Фокус’’- Пирин Румяна Хаджиева от Регионален исторически музей-Благоевград. По думите й подобно е обредното поведение и при малките коледарчета, но и при двата случая коледарското посещение е очаквано с голямо желание, защото вещае благополучие за стопанството и стопаните, които от своя страна даруват с вълна, сухи плодове, пшеница, орехи, картофи и вино. След обхождането, коледарите устройват обща трапеза, а част от събраното изнасят на търг, като с получените пари подпомагат местната църква или училище. С излизането на коледарите от дома, народната вяра свързва началото на дванадесетте дни до Йорданов ден. „Това е един период на хаос и опасност, на който се противодейства със сурвакарските и маскарадните игри и шествия. Коледа се празнува три дни, като нищо не се работи. Всички ходят на църква за тържествената служба, на мегдана се извива хоро, млади и стари се отдават на веселие. Много от елементите на празника са достигнали до нас в силно видоизменена, редуцирана, иновирана или естетизирана форма. Те се изпълняват в една социално по-стеснена, повече семейна среда, но това са едни естествени процеси“, каза Ханджиева.\r\nЛора КАЛЧЕВА", "date": "2017.12.25", "title": "Румяна Ханджиева, РИМ - Благоевград: Коледарите започват своето обхождане на разсъмване с шарени тояги в ръце и торби през рамо"}
{"url": "http://www.focus-news.net/news/2017/12/25/2470922/svetat-praznuva-rozhdestvo-hristovo-obzor.html", "text": "Християнският свят отбелязва Рождество Христово - рождението на Божия син Исус Христос. Лидерите на страните, празнуващи светлия християнски празник на 25 декември изнесоха своите коледни послание, всяко от които отразява притесненията, но и надеждите на своите народи. В Испания речта на краля бе преплетена с Каталунската криза, в Унгария на министър-председателя с желанието да бъде запазена християнската култура, докато папата обърна внимание на мирния процес в Ерусалим. Това, което обедини всяко от заявленията бе желанието празникът да бъде последван от по-добри времена.  \r\nПрезидентът на САЩ Доналд Тръмп заяви, че хората казват отново „Весела Коледа“ благодарение на него.  „Президентът по-рано заяви, че срещу празника се води война и че, заради политическата коректност, хората вече не използват думата „Коледа“. Той също често критикуваше своя предшественик в Белия дом Барак Обама, че предпочита за казва „Весели празници“. Папа Франциск призова към „мир в Ерусалим“ и към „взаимно доверие“ на Корейския полуостров по време на  традиционната си реч „Урби ет Орби“ (Към град и към света) на площад „Св. Петър“ . Той изрази надежда „волята да се възобнови диалога може да надделее и у двете страни и че договорено решение може да бъде постигнато – такова, което да позволи мирното съвместно съществуване и на двете държави“.\r\nУнгарският министър-председател  Виктор Орбан  написа обръщение по случай Коледа към християните в страната си и в Европа, в което припомни думите на своя вече покоен предшественик Йожеф Антал, че \"в Европа дори атеистите са християни“.  Според него християнството  е култура и цивилизация. \"Не става въпрос за това колко хора ходят на църква или колко се молят честно. Културата е реалността на всекидневния живот. За европейците християнската култура определя ежедневието ни\". Според него основите на европейския живот сега са подложени на атака. Не искаме да преименуваме коледните си традиции и не искаме да ги защитаваме с бетонни блокове. Не искаме да лишаваме децата от Дядо Коледа. Не искаме да ни отнемат празника на Рождеството. Не искаме притеснения и страхове да ни придружават на празничното поклонение. Не искаме никой да  тормози дъщерите и жените ни в тълпата, която посреща Новата година.\r\nКралят на Испания Фелипе VI  използва традиционното си коледно обръщение да призове новоизбрания парламент в Каталуния да се отрече от искането на независимост, след като партиите, подкрепящи отделянето, спечелиха на изборите в региона от миналата седмица. Последната реч на краля бе изнесена на 3 октомври, два дни след като регионалното правителство на Каталуния не се подчини на решението на съда и проведе референдум за независимост. Фелипе VI тогава строго осъди каталунското правителство като нелоялно. \r\nВ коледната реч тонът на краля бе значително по-помирителен. Той призна, че, макар и Испания да е станала напълно интегриран член на ЕС, „не всичко е успех“ в нея през последните десетилетия. Той настоя „хармоничното съвместно съществуване в сърцето на каталунското общество“ да бъде възстановено, „за да няма разделени семейства и приятели“.\r\nКралят на Белгия Филип призова своите сънародници по време на традиционната си коледна реч да се осмелят да погледнат на света под друга светлина като противоотрова срещу цинизма. Той заяви, че това ще позволи „откриването на сила, за да не се поддадем на цинизма и на стерилното равнодушие“. „Бъдещето на нашите демокрации зависи най-вече от това как гледаме на нещата“, допълни той.\r\nВ речта си кралят не спомена пряко терористичните нападения, на които се фокусира по време на предишните си две обръщения към нацията. Той също така не каза нищо за отношенията между общностите в страната (фландрийци и валонци - бел. прев.), както често правеше до сега. \r\nХристияните в Близкия изток също празнуват Рождество. Църквата в северния иракски град Мосул изнесе коледна служба за първи път, след като градът бе освободен от „Ислямска държава“. Църквата „Св. Павел“, която в момента е единствената действаща в града, отпразнува Коледа  на фона на засилени мерки за сигурност. При управлението на „Ислямска държава“ отбелязването на християнските празници в града бе опасно.  Групата караше вярващите да приемат исляма, да плащат данък джизие или да умрат, като много християни решиха да избягат. \r\n„Вярата и надеждата ни бяха тук“, заяви отец Табет Хабиб. „Това ни накара да дойдем тук, да отпразнуваме Коледа и да кажем на света, че сме християни“, допълни той.  Преди „Ислямска държава“ да завладее Мосул през 2014 г. в града имаше християнска общност от 35 хил. души.", "date": "2017.12.25", "title": "Светът празнува Рождество Христово (ОБЗОР)"}
{"url": "http://www.focus-news.net/news/2017/12/25/2470923/mvnr-na-kitay-ustoychiviyat-mir-v-izrael-e-vazmozhen-edinstveno-sled-sazdavaneto-na-darzhava-v-palestina.html", "text": "Прес-секретарят на китайското външни министерство Хуа Чунин заяви, че устойчив и стабилен мир в Израел може да се постигне, единствено след края на процеса по създаване в Палестина на независима държава, предава ТАСС.\r\n„Дългосрочната сигурност на Израел може да се осигури, единствено след като окончателно се формулира държавността на Палестина“, отбеляза Хуа Чунин. Според нея наскоро преминалият в Пекин симпозиум с участието на представители на двете страни е станал площадка за нормализацията на палестинско-израелските контакти. Тя също така изрази надежда за скорошно подобряване на отношенията между двете страни.\r\n„Единствено след окончателното разрешаване на ситуацията в Палестина и Израел ситуацията в Близкия изток ще може да се върне в нормално русло“, подчерта дипломатът.   Виктор Турмаков", "date": "2017.12.25", "title": "МВнР на Китай: Устойчивият мир в Израел е възможен единствено след създаването на държава в Палестина"}
{"url": "http://www.focus-news.net/news/2017/12/25/2470924/inzh-tsvetan-asenov-zam-kmet-na-vidin-zavarsheni-sa-pet-zhilishtni-bloka-po-natsionalnata-programa-za-energiyna-efektivnost-na-mnogofamilni-sgradi.html", "text": "Завършени са пет жилищни блока по Националната програма за енергийна ефективност на многофамилни сгради, каза за Радио „Фокус“ – Видин инж. Цветан Асенов, заместник-кмет на Община Видин. Той посочи, че са регистрирани  35 сдружения на собственици. Сключени са 14 договора за целево финансиране. „По програма \"Местни инициативи\", която реализираме за втора поредна година заради големия интерес и предвидихме по-голям бюджет, бяха осъществени 52 проекта в гр. Видин и населените места на Общината на обща стойност 104 000 лв. (по 2000 лв. за всеки)“, каза Цветан Асенов. Той допълни, че за текущ ремонт на улици в град Видин през 2017 г. са изразходвани 241 000 лв. Изградени са алеи в Нов гробищен парк на стойност 20 000 лв. за 2016 г., 50 000 лв. за 2017 г. Извършват се дейности по възстановяване на хоризонталната и вертикалната маркировка, поддържане на светофарната уредба, почистване на дъждоприемните шахти в град Видин.\r\nАнна ЛОЗАНОВА", "date": "2017.12.25", "title": "Инж. Цветан Асенов, зам.-кмет на Видин: Завършени са пет жилищни блока по Националната програма за енергийна ефективност на многофамилни сгради"}
{"url": "http://www.focus-news.net/news/2017/12/25/2470925/tass-chetirima-dushi-sa-zaginali-sled-kato-avtobus-e-navlyazal-v-podlez-v-moskva.html", "text": "Петима души са загинали при катастрофа в западната част на Москва, след като автобус влиза в подлеза на метростанция, предава  ТАСС.\r\n„Броят на загиналите при катастрофата на станция „Славянски булевард“ достигна до петима души“, съобщи източник от службите за извънредни ситуации на руската столица. На място работят спасителни екипи и пожарникари, пристигнали са линейки, както и хеликоптер за евакуация на тежко пострадалите. \r\nКатастрофата се е случила на едно от най-оживените места в Москва.  Въпреки обилните снеговалежи  и ниската видимост по време на инцидента в подлеза е имало много хора.  \r\nСпоред източника от спешните служби водачът е изпуснал управлението над превозното средство. В момента той е задържан.  Виктор Турмаков", "date": "2017.12.25", "title": "ТАСС: Четирима души са загинали, след като автобус е навлязъл в подлез в Москва"}
{"url": "http://www.focus-news.net/news/2017/12/25/2470926/mvnr-ne-e-postapvala-informatsiya-za-zasegnati-ili-postradali-ot-buryata-balgarski-grazhdani-na-teritoriyata-na-vietnam.html", "text": "Не е постъпвала информация за засегнати или пострадали от бурята български граждани на територията на Виетнам, съобщиха от пресцентъра на МВнР. \r\nТайфунът „Тембин“, който в дните 20-22 декември т.г., удари територията на Република Филипини, причинявайки сериозни материални щети и според различни данни около двеста жертви, днес, 25 декември, навлезе в територията на южен Виетнам.\r\n„Тебмин“ е шестнадесетата тропическа буря за годината, образувала се в Южнокитайско море.\r\n„Тебмин“ ще засегне южната част на Виетнам – района на гр. Хошимин и делтата на р. Меконг, провинции Вунг Тао, Ка Мао, Бак Лиеу, Бен Че, Киен Зианф, Кън Тхъ. Тайфунът е със скорост на вятъра до 120 км/ч, като най-сериозен риск представляват последващите силни дъждове, наводнения и свлачища.\r\nМестните власти са издали забрана за ползване на плавателните съдове и малки рибарски лодки в зоните с очаквано най-голямо вълнение за дните 25 и 26 декември; предприети са мерки за евакуация на уязвими групи население в градовете Сок Чанг и Ча Винх - общо около 1 млн. души. Училищата са затворени за дните 25 и 26 декември.\r\nКъм 14.00 часа българско време на 25 декември в Посолството на Р България в Ханой няма постъпила информация за засегнати или пострадали от бурята български граждани на територията на Виетнам. Посолството е в контакт с Управление „Външни отношения“ – гр. Хошимин.\r\nБългарските граждани, намиращи се в южен Виетнам, трябва да проявят нужната предпазливост, да се осведомят подробно за актуалната местната обстановка и рисковете, като спазват стриктно указанията за безопасност на ангажираните служби.\r\nПри нужда българските граждани могат да се свържат с Посолството на Република България в Ханой на денонощния дежурен тел.: +84 123 940 9129.", "date": "2017.12.25", "title": "МВнР: Не е постъпвала информация за засегнати или пострадали от бурята български граждани на територията на Виетнам"}
{"url": "http://www.focus-news.net/news/2017/12/25/2470927/sport-reynaldo-rueda-e-naznachen-za-nov-nastavnik-na-natsionalniya-otbor-na-chili.html", "text": "Новият старши треньор на националния отбор на Чили по футбол ще бъде Рейналдо Руеда, в миналото заемал същата позиция в Колумбия и Еквадор. Той ще встъпи в длъжност още през януари 2018 г.\r\nВ момента Руеда е старши треньор на местния отбор Фламенго и за развалянето на договора му Футболната федерация на Чили ще трябва да изплати един милион долара. \r\nПо-рано националният отбор на южноамериканската държава бе оглавен от Хуан Антонио Пици, но под негово ръководство тимът не достигна до Мондиал-2018.   Виктор Турмаков", "date": "2017.12.25", "title": "Спорт: Рейналдо Руеда е назначен за нов наставник на националния отбор на Чили"}
{"url": "http://www.focus-news.net/news/2017/12/25/2470928/dimitris-avramopulos-solidarnostta-spryamo-migrantite-ne-mozhe-da-bade-kato-po-porachka.html", "text": "Европейският комисар по въпросите на миграцията, вътрешните работи и гражданството Димитрис Аврамопулос призова към по-честно преразпределяне на мигрантите сред страните членки на Европейския съюз, пише Ekathimerini.\r\n„Солидарността не може да бъде по поръчка, не може да бъде доброволна или обект на преговори“, заяви Аврамопулос по време на интервю пред германски медии. Той допълни, че т.нар. „Дъблинска“ система, според която хората пристигнали в ЕС, трябва да поискат убежище в първата държава, която достигнат, трябва да бъде реформирана. \r\nНеговите думи са отправени ден след като новият канцлер на Австрия Себастиан Курц заяви, че ЕС трябва да обмисли алтернативно решение за справяне с мигрантската криза и официално да прекрати „провалените“ опити за постигане на квотна система за разпределяне на бежанци в Съюза. \r\n„Заставянето на държавите да приемат бежанци няма да отведе Европа надалеч. Разпределението няма смисъл“, заяви Курц.  Виктор Турмаков", "date": "2017.12.25", "title": "Димитрис Аврамопулос: Солидарността спрямо мигрантите не може да бъде като по поръчка"}
{"url": "http://www.focus-news.net/news/2017/12/25/2470929/yambol-s-festival-na-unikalnite-tantsuvashti-koledari-gradat-otpraznuva-rozhdestvo-hristovo.html", "text": "Отривистият ритъм на Ямболския коледарски буенек отекна днес в Ямбол на традиционния празник с танцуващите ямболски коледари, съобщиха от пресцентъра на Община Ямбол. Дванадесет от най-добрите куди (групи) представиха автентичния местен обичай с песни, благословии и характерния за града мъжки коледарски буенек. Традицията е единствена по рода си в страната и е отличителен белег за коледуването в града. Тя не се среща дори и в околните на Ямбол села. „Няма ямболия, който да не трепне при звъна на шпорите и ритъма на коледарския буенек. Това е част от нас, жива искрица от нашата самобитност, която ревностно пазим и с която се гордеем“, каза в празничното си обръщение кметът на града Георги Славов. Тази година Общината подаде заявка в Патентното ведомство, за да защити Ямболския коледарски буенек като запазена марка на града.\r\nКоледарските куди тръгват рано сутринта от къща на къща, където изричат  благословии за стопанина, пеят песни за момата или ергена, за здраве и берекет, и изпълняват уникалния си ритмичен и звънък танц. Традицията е с над вековна история и началото й се свързва с присъствието на солиден военен гарнизон в Ямбол в началото на ХХ век. Счита се, че облеклото на ямболските коледари е взаимствано от някогашната характерна за конната войска униформа – високи кожени ботуши с шпори и войнишки панталон (брич). Самият танц е адаптиран вариант на лазарския буенек, но пригоден за изпълнението му от мъже.\r\nКолоритът на обичая бе представен в цялата му самобитност и пъстрота по време на фестивала, събрал по обяд най-добрите групи в градския парк на Ямбол. Хиляди се стекоха и тази година, за да съпреживеят несравнимата емоция, която само ямболския коледарски буенек може да даде. Представянето на коледарските групи бе предшествано от празничен концерт на Професионален фолклорен ансамбъл \"Странджа\" и тържествена церемония с участието на кмета Георги Славов и архиерейския наместник архимандрит Димитрий.", "date": "2017.12.25", "title": "Ямбол: С фестивал на уникалните танцуващи коледари градът отпразнува Рождество Христово"}
{"url": "http://www.focus-news.net/news/2017/12/25/2470930/deutsche-welle-v-turtsiya-tarsyat-vtora-sapruga-ot-siriya-chrez-saytove-za-zapoznanstva.html", "text": "В днешно време сайтовете за запознанства не изненадват никого. Но как бихме възприели онлайн платформа за намиране - да кажем, на \"трета половинка\"? В последните дни в Турция заради протест на правозащитници бе блокиран порталът Evlilikci.com, който предлага на женени мъже и жени да намерят за себе си още един партньор - при това без да нарушават религиозните норми. Сайтът вече не е достъпен, но аналогични портали продължават необезпокоявано своята работа. \r\nПлатформата Evlilikci.com впечатлява с това, че е първият по рода си в Турция и третият в света, след като по-рано подобни проекти бяха реализирани във Великобритания и Индонезия. Порталът, както се обяснява в описанието му, е предназначен за мъже и жени, които биха искали да задоволят сексуалните си потребности, при това \"без да съгрешат\", а също и за сключили брак мъже и жени, които просто искат за партньор женен мъж. И накрая, от предлаганите услуги биха могли да се възползват и дами, които по някакви причини не желаят да се омъжват, но същевременно и не искат да съгрешават. В рубриката \"За нас\" на страницата са приведени цитати от Сура 4 на Корана - Ан-Ниса (Жените).\r\nСлед като средствата за масова информация насочиха вниманието си към сайта, а информацията на него стана достояние на широката общественост, правозащитниците надигнаха глава. Федерацията на женските обединения в Турция (TKFD) внесе жалба срещу платформата в Прокуратурата. \"Този сайт използва женското тяло, за да извършва полова дискриминация, използвайки за тази цел религиозни ритуали\", бе казано в изявлението на организацията.\r\nПо разпореждане на турската служба за контрол на информациите и комуникациите (ВТК) сайтът бе закрит. Но това съвсем не е единствената платформа от подобен тип в Турция. Аналогични услуги предлагат също порталите Second Wife и \"Сирийски жени\". За регистрация в сайтовете желаещите трябва да отговорят на редица въпроси. Освен стандартните - като семейно положение, се приканва за уточнение на вероизповеданието, от колко време кандидатите изповядват ислям и колко често се молят. \r\nВ сайта \"Сирийски жени\" има рубрики като \"Сирийки, които не желаят да се омъжват\" или \"Какво се харесва на жените от Сирия\". В тях с всеки клик потребителите се натъкват на сексистко съдържание за жени, принудени да избягат в Турция заради военния конфликт в родината им. \"Сирийките са също толкова нежни създания, колкото са и нашите жени. В страната ни се увеличи броят на младите мъже, които биха искали да сключат брак с гражданка на Сирия, както нарасна и броят на женените мъже, които искат да прекарат време със сирийка. Тъй като сирийките не настояват за сватба, мъжете могат да живеят с тях и без брак\", се уточнява в един от разделите на портала. \r\nВероятно, за да не бъде създавано впечатление, че става въпрос за банално използване на жени, бягащи от войната в съседна Сирия, на сайта се уверява, че използвайки услугите на портала, мъжете \"извършват добра постъпка\". \"Заради войната психиката на тези жени е понесла щети, сватбата за тях е полезна. Вие може да подкрепите тези жени, за да се почувстват по-добре\", се казва по-натам в текста. На сайта може да бъдат прочетени и коментари от потребители, като например: \"Аз съм на 30 г., искам да се оженя за сирийка. Не е страшно, ако тя вече е била омъжена\". \r\nОфициално многоженството в Турция не е разрешено, подобни бракове не се регистрират. Но, всъщност, нещата стоят по малко по-различен начин. \"В многоженството в Турция няма нищо ново, особено в селските райони\", обяснява Гюлзерен Каплан от Центъра за помощ на жените в Шанлъурфа, разположен в южната част на Турция, в близост до границата със Сирия. Тя е категорична, че се увеличава броят на мъжете, които търсят сирийка за втора жена. \"Тези жени бягат от война. Някои мъже казват, че се женят за тях, за да ги защитят, нещо като морален дълг\", разказва Каплан. Съгласно думите им, става въпрос предимно за мъже, които имат бездетни семейства, някои от тях очевидно разчитат, че втората съпруга ще им роди син. \r\nАктивистка, действаща в района на Шанлъурфа и от съображения за сигурност пожелава да остане анонимна, твърди, че все повече мъже заплашват съпругите си, в случай че изразят недоволство или проявят склонност към конфронтация. \"Ако се държиш лошо, ще си доведа втора жена от Сирия\". Съгласно думите й, промяна се наблюдава и във финансовия подход към многоженството: \"По-рано втори път се женеха предимно богати мъже. За това е необходимо съответно състояние. Сега всичко е по-просто: не е задължително да имаш пари, всяка жена може да се издържа и сама\", обобщава събеседницата на Deutsche Welle.Тереза Герова", "date": "2017.12.25", "title": "Deutsche Welle: В Турция търсят втора съпруга от Сирия чрез сайтове за запознанства"}
{"url": "http://www.focus-news.net/news/2017/12/25/2470931/sport-seltik-prie-ofertata-na-braytan-za-transfer-na-musa-dembele.html", "text": "По информация на британския телевизионен канал Sky Sports нападателят на Селтик Муса Дембеле ще продължи кариерата си в Английската висша лига като състезател на Брайтън.\r\nСъгласно разпространената информация, младежкият национал на Франция ще бъде продаден на Брайтън за сумата от 18 милиона паунда. Така Дембеле ще се превърне в най-скъпият играч, придобиван от Брайтън. Наскоро той бе поставен на шесто място в класация за най-проспериращите млади френски футболисти.", "date": "2017.12.25", "title": "Спорт: Селтик прие офертата на Брайтън за трансфер на Муса Дембеле"}
{"url": "http://www.focus-news.net/news/2017/12/25/2470932/gl-insp-plamen-genchev-rs-pbzn-gabrovo-s-nastapvaneto-na-koledno-novogodishnite-praznitsi-riskat-ot-pozhari-se-povishava.html", "text": "С настъпването на коледно-новогодишните празници рискът от пожари се повишава. Това каза в интервю за Радио „Фокус“ – Велико Търново гл. инсп. Пламен Генчев, началник на Районна служба „Пожарна безопасност и и защита на населението“ – Габрово. Той отбеляза, че вероятността за възникване на пожари се засилва както на обществени места, така и в частните домове. Предпоставки за тези произшествия е използването на различните видове украси, бенгалски огън, фойерверки и пиротехнически изделия. „Една от причините за възникване на пожари по празниците може да се каже, че са свещичките. Затова е необходимо хората да знаят, че трябва да използват негорими и стабилни свещници, които трудно се преобръщат. Трябва да използват свещи само на места, където децата и домашните любимци не могат да ги достигнат, защото често може да са причина за тяхното бутване и съответно запалване на някакви горими материали. Не трябва да ги поставят и под запалими предмети като пердета и завеси или под полици и рафтове. Задължително условие е винаги свещите да се загасят, когато хората излизат от стаята или лягат да спят“, подчерта гл. инсп. Пламен Генчев. Като друга причина за пожари по новогодишните и коледни празници, той открои украсите и електроуредите. Поради тази причина не трябва да се оставят без надзор работещи електрически лампички и други подобни украси. „Не трябва да се използват свещи и бенгалски огън за украса на елхи и помещения. Ако елхата е естествена, то тя е лесно запалима, поради наличието на смола в нея. Елхите, които са от изкуствен материал, също са доста лесно запалими и токсични дори. При горене те отделят доста отровни вещества. Поради тази причина никога не трябва да се оставят работещи такива електрически уреди и лампички. Задължително хората трябва да загасят коледните лампички и да не ги оставят да работят, когато няма никой в къщи. Трябва да следят и ако усетят, че уредът отделя някаква странна миризма или работи по необичаен начин, задължително да изключат от задължителната мрежа, ако това е безопасно“, препоръча гл. инсп. Пламен Генчев.\r\nНадежда КРЪСТЕВА", "date": "2017.12.25", "title": "Гл. инсп. Пламен Генчев, РС ПБЗН – Габрово: С настъпването на коледно-новогодишните празници рискът от пожари се повишава"}
{"url": "http://www.focus-news.net/news/2017/12/25/2470933/faz-pred-partiynata-tsentrala-na-hds-e-otkrita-chanta-s-vazplamenitelni-materiali-politsiyata-saobshtava-za-vrazka-s-intsidenta-pred-tsentralata-na-gsdp.html", "text": "Чанта с възпламенителни материали е открита пред централата на Християндемократическия съюз (ХДС) в Берлин, съобщава националният ежедневник Die Frankfurter Allgemeine Zeitung.\r\nВ чантата е имало газови патрони, поясниха правоохранителните органи. Според полицията инцидентът вероятно е свързан с катастрофата пред партийната централна на Германската социалдемократическа партия (ГСДП) в берлинския квартал „Кройцберг“, която се случи на Бъдни вечер. Водачът на превозното средство, което бе умишлено врязано, е настанен в болница. Той твърди, че е искал да се самоубие. \r\nРазследването на двата инцидента продължава.Тереза Герова", "date": "2017.12.25", "title": "FAZ: Пред партийната централа на ХДС е открита чанта с възпламенителни материали, полицията съобщава за връзка с инцидента пред централата на ГСДП"}
{"url": "http://www.focus-news.net/news/2017/12/25/2470934/iliya-valev-etnograf-na-koleda-se-otgovyava-s-pecheno-vrabche-i-s-karvavitsa.html", "text": "На Коледа се отговява с печено врабче и с кървавица. Това каза в интервю за Радио „Фокус“ – Велико Търново Илия Вълев, етнограф в Регионалния исторически музей във Велико Търново. По думите му яде се печено врабче, за да е лека годината, а кървавицата от прасето символизира захранването. „Прасето се приема като обредна жертва за настъпващата година, тъй като обикновено свинята се опрасва с 12 прасенца, което се свърза с броя на месеците в годината. Това е основното, което присъства на трапезата, която вече не е поста. Така се захранва годината, за да бъде тя богата. Приема се, че в кървавицата  са жизнените сили на годината. Така стопаните, ядящи от кървавицата на прасето, ще се заредят и ще бъдат жизнени през новата годината“, обясни Илия Вълев. Той подчерта, че трапезата за Коледа е богато отрупана. На Рождество Христово сутринта се ходи на църква. След празничната служба се ходи на гости. Посещават се най-близките хора на семейството, които се поздравяват за празника.\r\nНадежда КРЪСТЕВА", "date": "2017.12.25", "title": "Илия Вълев, етнограф: На Коледа се отговява с печено врабче и с кървавица"}
{"url": "http://www.focus-news.net/news/2017/12/25/2470935/apa-nad-stotina-dushi-sa-ottsepeni-ot-sveta-sled-srutvane-na-kamani-v-tirol.html", "text": "Повече от стотина души са отцепени от света след срутване на камъни в австрийската провинция Тирол – едно от най-мащабните за последните години, отбелязва информационната агенция APA.\r\nСлед няколко огледа по въздух е установено, че е блокиран достъпът до две населени места в района на произшествието. Все още има опасност от свличане на каменни маси, поради което аварийните маршрути са достъпни само за превозни средства със специален режим на движение, уточняват властите. Тереза Герова", "date": "2017.12.25", "title": "APA: Над стотина души са отцепени от света след срутване на камъни в Тирол"}
{"url": "http://www.focus-news.net/news/2017/12/25/2470936/vratsa-pochinal-e-edin-ot-postradalite-pri-katastrofata-mezhdu-selata-devene-i-borovan-zhertvite-na-intsidenta-veche-sa-pet.html", "text": "Починал е един от пострадалите при катастрофата между селата Девене и Борован, жертвите на инцидента вече са пет, предаде БНР. \r\n\"Фокус\" припомня, че към 11.40 часа на прав участък между врачанските села Девене и Борован шофьор на лек автомобил е загубил управлението, колата му е застанала перпендикулярно на пътя и в нея се е ударил друг автомобил. Вследствие на инцидента на място загинаха трима души от първия автомобил и един - от втория. При катастрофата пострадаха двама души, единият почина на път за болницата.", "date": "2017.12.25", "title": "Враца: Починал е един от пострадалите при катастрофата между селата Девене и Борован, жертвите на инцидента вече са пет"}
{"url": "http://www.focus-news.net/news/2017/12/25/2470937/ria-novosti-smartonosna-katastrofa-s-avtobus-v-moskva-politsiyata-raboti-po-dve-versii.html", "text": "Петима души загинаха, а 15 други пострадаха, след като автобус от градския транспорт в руската столица Москва навлезе в подлез на „Славянски булевард“, предава РИА Новости.\r\nСъгласно разпространените данни, четирима от ранените са настанени в болница, но не се разкриват допълнителни подробности за състоянието им. Водачът на превозното средство е задържан и отведен от полицията за изясняване на случилото се.\r\nИзточник на агенцията пояснява, че правоохранителните органи работят по две основни версии за инцидента – ситуация с друго превозно средство или отказ на спирачките. Автобусът или е бил в неизправност, или шофьорът не се е справил с управлението. Версията за терористичен атентат не се разглежда.  Тереза Герова", "date": "2017.12.25", "title": "РИА Новости: Смъртоносна катастрофа с автобус в Москва – полицията работи по две версии"}
{"url": "http://www.focus-news.net/news/2017/12/25/2470938/v-navecherieto-na-badni-vecher-vtorata-grupa-rodni-polyarnitsi-dostigna-o-v-livingstan.html", "text": "В навечерието на Бъдни вечер с малкото ветроходно корабче „Аустралис” втората група родни полярници, състояща се от 9 души, при много силен вятър и 4 метрови вълни достигна българския бряг на о-в Ливингстън. Това съобщи проф. Христо Пимпирев. Огромни ледени блокове затрудниха достъпа до плажа. Логистичен екип, пристигнал преди месец на Полярната ни база „Св. Климент Охридски” с малка надуваема лодка, пренесоха багажа, главно хранителни продукти и научна екипировка.\r\nВ момента там се намират 18 души. Те посрещнаха Бъдни вечер според българските традиции с трапеза със седем постни ястия – пълнени чушки, сърми, боб, ошав, зелева салата, ябълков сладкиш и питка с пара. Тя се падна на геофизика Васил Гурев. За добро настроение имаше изпълнения с китара и акордеон, разбира се, и коледари.\r\nДнес на светлия християнски празник Коледа, двамата именници – проф. Христо Пимпирев и Христо Михайловски приемат поздравления, а са и дежурни в кухнята.\r\nЦелият екип от Българската база пожела весели празници, здраве и късмет на всички.", "date": "2017.12.25", "title": "В навечерието на Бъдни вечер втората група родни полярници достигна о-в Ливингстън"}
{"url": "http://www.focus-news.net/news/2017/12/25/2470939/sport-grigor-dimitrov-zae-treto-myasto-v-godishna-klasatsiya-za-tenisistite-s-nay-dalgi-pobedni-serii.html", "text": "Първата ракета на България при мъжете – Григор Димитров, зае трето място в годишната класация на ATP за тенисисти с най-дълги победни серии. \r\nНай-добрият български тенисист постигна десет поредни успеха в периода от 2 януари до 27 януари – в Австралия. Преди него в класацията са Рафаел Надал от Испания и швейцарецът Роджър Федерер, съответно с 17 и 16 последователни победи. \r\nГригор Димитров ще завърши годината на рекордното в кариерата му трето място в световната ранглиста, до което се изкачи след победата на турнира в Лондон през ноември.", "date": "2017.12.25", "title": "Спорт: Григор Димитров зае трето място в годишна класация за тенисистите с най-дълги победни серии"}
{"url": "http://www.focus-news.net/news/2017/12/25/2470940/plovdiv-trima-dushi-sred-koito-5-godishno-dete-sa-postradali-pri-katastrofa-na-patya-mezhdu-selata-stryama-i-kalekovets.html", "text": "Трима души, сред които 5-годишно дете, са пострадали при катастрофа на пътя между селата Стряма и Калековец. Това съобщи за Радио „Фокус“ – Пловдив говорителят на Областната дирекция на МВР. Сигналът за катастрофа в района на мост между селата Стряма и Калековец е получен около 14.30 часа. По първоначални данни лек автомобил „Шкода“ се е сблъскал челно с лек автомобил „Поло“. В болница са откарани 32-годишният водач на първата кола и 5-годишно дете, което е пътувало с него, както и шофьорката на втория автомобил, на 47 години. Няма данни за употреба на алкохол. До приключване на огледа и изясняване на причините за произшествието, движението в участъка е преустановено. Автомобилите, които пътуват от Раковски към Пловдив, се отбиват през пътен възел „Чекерица“ към магистралата. Автомобилите от Пловдив към Калековец се отбиват преди селото. На място са полицейски екипи.\r\nТони МИХАЙЛОВ", "date": "2017.12.25", "title": "Пловдив: Трима души, сред които 5-годишно дете, са пострадали при катастрофа на пътя между селата Стряма и Калековец"}
{"url": "http://www.focus-news.net/news/2017/12/25/2470941/minka-salagyorova-zam-kmet-na-petrich-prez-2017-godina-napravihme-registar-na-pasishtata-i-merite-sazdadohme-registar-na-pchelarite.html", "text": "През 2017 година направихме регистър на пасищата и мерите, създадохме регистър на пчеларите. Това каза за Радио „Фокус“- Пирин зам.-кметът по строителството на Община Петрич Минка Салагьорова. „Направихме така, че да се отдават пасища и мери за срок от пет години, което да осигури сигурност на земеделските стопани. Извършихме необходимите процедури за прехвърляне на земята на църквите в селата Струмешница, Първомай и Ръждак. Ние подпомагаме и кметовете и кметските наместници в тяхната работа, за да поддържат външния облик на населените си места“, каза Салагьорова. По думите й в село Коларово са направени улиците „Победа“ и „Странджа“. „В село Яворница - улица „Комсомолска“, а в село Михнево е направена улица с площ 722 кв.м. В село Ключ е направена улица „Беласица“, в село Скрът са бетонирани „Христо Велев“ и „Цар Самуил“. Направено е цялостно асфалтиране на улица „Брегалница“ в село Кулата. Общата площ на бетонираните улици е 6 925 кв. м.“, каза Салагьорова. Тя подчерта, че през 2017 година след извършена обществена поръчка са извършени кърпежи, които са в уличната мрежа на Петрич - 5 181 кв.м. и по селата, както и на пътищата към населените места - 2 286 кв.м“, каза Салагьорова.\r\nЛора КАЛЧЕВА", "date": "2017.12.25", "title": "Минка Салагьорова, зам.-кмет на Петрич: През 2017 година направихме регистър на пасищата и мерите, създадохме регистър на пчеларите"}
{"url": "http://www.focus-news.net/news/2017/12/25/2470942/deutschlandfunk-v-istanbul-e-podnoven-protsesat-sreshtu-17-zhurnalisti-ot-dzhumhuriet.html", "text": "В понеделник, 25 декември, в Истанбул бе подновено делото срещу 17 журналисти от опозиционния вестник „Джумхуриет“, обвинени в подкрепа за терористични организации, включително и за движението на Фетхуллах Гюлен (ФЕТО), предава радио Deutschlandfunk.\r\nОбвиняемите, включително главният редактор на изданието Мурат Сабунчу, отхвърлят твърденията. Агенция „Фокус“ припомня:\r\nПроцесът срещу 17 бивши и настоящи служители на антиправителствения турски вестник „Джумхуриет“ започна на 24 юли тази година. \r\nИзправените на подсъдимата скамейка са обвинени в подпомагане на терористични организации като забранената „Работническа партия на Кюрдистан“ (ПКК), движението на гюленистите (ФЕТО) и други радикални леви групировки.\r\nСпоред „Репортери без граници“ подсъдимите биха могли да получат до 43 г. затвор. Сред обвиняемите е и бившият главен редактор на изданието – Джан Дундар, който понастоящем живее в изгнание в Германия. Обвинени са сегашният главен редактор Мурат Сабунчу, изпълнителният директор Акън Аталай и добре познатит разследващия журналист Ахмет Сик. Дванадесет служители на „Джумхуриет“, включително Сабунчу, Аталай и Сик, са в ареста. \r\nНяколко организации, сред които и „Репортери без граници“, отхвърлиха твърденията на турските власти срещу журналистите като „политически мотивирани“. Тереза Герова", "date": "2017.12.25", "title": "Deutschlandfunk: В Истанбул е подновен процесът срещу 17 журналисти от „Джумхуриет“"}
{"url": "http://www.focus-news.net/news/2017/12/25/2470943/nezmie-nazifova-izpolzvame-sredstvata-ot-balgarskata-koleda-za-lekarstva-i-rehabilitatsiya-tay-kato-sa-tvarde-skapi-za-nas.html", "text": "Използваме средствата от „Българската Коледа“ за лекарства и рехабилитация, тъй като са твърде скъпи за нас. Това каза за Агенция „Фокус“  Незмие Назифова – майка на 15-годишно момче с Детска церебрална парализа, подпомогнато от кампанията „Българската Коледа“. „Участваме в инициативата вече 2-3 години. Използваме средствата от кампанията за лекарства и рехабилитация“, обясни Незмие Назифова.   Тя уточни, че са решили да кандидатстват за „Българската Коледа“, заради скъпото лечение на детето и липсата на достатъчно средства. „Разбрах от другите майки и подадох документи. Отпуснаха ни 800-900 лева. Плащаме по 20 лева три пъти в седмицата за рехабилитация. Лекарствата – 2-3 вида – също почти сами си ги плащаме“, разказа Незмие Назифова. Според нея от кампанията има ефект и помага на хората, доколкото е възможно. \r\nВесела ПЕТРОВА", "date": "2017.12.25", "title": "Незмие Назифова: Използваме средствата от „Българската Коледа“ за лекарства и рехабилитация, тъй като са твърде скъпи за нас"}
{"url": "http://www.focus-news.net/news/2017/12/25/2470944/milena-markovska-gradska-biblioteka-paisiy-hilendarski-asenovgrad-bibliotekata-se-stremi-da-obedinyava-obshtnostta-v-razlichni-deynosti-i-initsiativi.html", "text": "Библиотеката се стреми да обединява общността в различни дейности и инициативи. Това каза за Радио „Фокус“ – Пловдив Милена Марковска, директор на културната институция.  По думите й асеновградчани вече усещат библиотеката като едно пространство, което е лично тяхно, и се обръщат към културната институция с желанието да ги подкрепи в някои от техните каузи. „През декември подкрепихме няколко граждански инициативи. Едната от тях беше насочена към децата от Дома в Нареченски бани, която правим за четвърта поредна година. Радвам се, че хората вече започнаха да се обръщат към библиотеката и да питат дали ще правим и тази година кампанията за събиране на средства и дрехи за децата от Дома. А другата гражданска кампания, която за пръв път се организира, беше насочена към читалищните библиотеки в Общината. Призовахме гражданите да се включат и да дарят книги – научна и учебна литература за библиотеките в Община Асеновград. И тази кампания приключихме през декември. Също така успяхме да съберем средства за хора, които се нуждаят от подкрепа“, посочи Милена Марковска.\r\nДиректорът на Градската библиотека в Асеновград каза още, че една от важните стъпки, които ръководството на културната институция е направило през годината чрез нашата застъпническа кампания, е че е успяло да включи в културния календар на Община Асеновград и Деня на река Чая. „В този ден се надявам всички асеновградчани да дадем своето заслужено внимание към нашата река, която е част от визитната картичка на града и заради която неслучайно асеновградчани са решили точно тук да създадат своя град. Нека заедно и с общи усилия да направим възможното да опазим реката по-чиста и да предадем това като култура на бъдещите поколения“, призова Марковска.\r\nТя припомни, че през 2017 година библиотеката отбеляза 35-годишния си юбилей от построяването на сградата и преименуването на културната институция. „Това също бе един от акцентите през тази година, за да се върнем назад към историята на библиотечното дело в Асеновград и да си спомним колко важна е била тази дейност през годините“, каза Милена Марковска.\r\nТони МИХАЙЛОВ", "date": "2017.12.25", "title": "Милена Марковска, Градска библиотека „Паисий Хилендарски“-Асеновград: Библиотеката се стреми да обединява общността в различни дейности и инициативи"}
{"url": "http://www.focus-news.net/news/2017/12/25/2470945/republika-makedoniya-padna-bratat-na-ramush-haradinay-parvi-obvineniya-sreshtu-bivshi-komandiri-i-chlenove-na-aok.html", "text": "Повече от 60 бивши лидери и членове на Армия за освобождение на Косово (АОК) ще бъдат обвинени в извършването на военни престъпления в края на 2000 г., съобщава македонското електронно издание „Република“.\r\nСред първите, срещу които Специалната прокуратура повдига обвинения, е братът на настоящия министър-председател на Косово Рамуш Харадинай – Даут, пише порталът Insiders.\r\nОчаква се първото обвинение да бъде обявено след 17 февруари 2018 г., т.е. след честването на десетата годишнина от обявяването на независимостта на Косово..Тереза Герова", "date": "2017.12.25", "title": "„Република“ (Македония): „Падна“ братът на Рамуш Харадинай – първи обвинения срещу бивши командири и членове на АОК"}
{"url": "http://www.focus-news.net/news/2017/12/25/2470946/benyamin-netanyahu-za-reshenieto-na-gvatemala-da-premesti-posolstvoto-si-v-erusalim-tova-e-samo-nachaloto.html", "text": "Министър-председателят на Израел Бенямин Нетаняху приветства решението на Гватемала да премести посолството си в страната от Тел Авив в Ерусалим, подчертавайки, че и други нации ще последват спорното решение на САЩ, взето на 6 декември, предава AFP.\r\n„Други държави ще признаят Ерусалим и ще обявят преместването на техните посолства. Втората страна го направи и аз я повтарям: ще има други, това е само началото и това е важното\", се казва в изявление на Нетаняху.Тереза Герова", "date": "2017.12.25", "title": "Бенямин Нетаняху за решението на Гватемала да премести посолството си в Ерусалим: Това е само началото"}
{"url": "http://www.focus-news.net/news/2017/12/25/2470947/mariana-nikolova-muzey-na-vazrazhdaneto-varna-otmina-edna-godina-izpalnena-sas-sabitiya.html", "text": "Отмина една година, изпълнена със събития. Това каза в интервю за Радио \"Фокус\" – Варна Мариана Николова, завеждащ отдел Музей на Възраждането във Варна. На първо място тя постави инициативите на музея. \"Благодарение на дългогодишна работа между мен и колегите ми и вече натрупан опит насочихме усилията си към изложби, които да бъдат атрактивни и за чуждестранни граждани, живеещи във Варна, и гостуващи в града. Искам да изразя своята благодарност към Антонио Таркуинио, почетен консул на Италия във Варна, който откликна на нашите идеи и успяхме да реализираме благодарение на неговата подкрепа събитие с широк национален отзвук - изложба, посветена от годишнината на Джузепе Гарибалди и на българите- гарибалдийци, участници в неговите походи. На тази изложба присъства и неговата правнучка Анита Гарибалди, която беше донесла със себе си знамена от походите на Гарибалди. Едно от тези знамена бе дарено на нашия музея\", каза Мариана Николова. Тя припомни и за още една изложба през годината, завършила с дарение. \"Посветихме една изложба на опълченците, живеещи във Варна и много от техните наследници присъстваха на откриването й. Потвърдихме доверието от тяхна страна и получихме дарение - нови материали, основно фотографии на опълченци, живели във Варна\", добави Мариана Николова. По думите й интересно за годината е, че изложби, които музеят е правил през предишни години и които са били атрактивни за варненци, в един момент са се оказали атрактивни и за музеи в други градове. \"Изложбата, посветена на сабите на воеводите тази година беше предмет на експозиция в залите на музея във Велико Търново, но в по-разширен вариант. Добре работим и с колеги от Варна. От Градска художествена галерия тази година също се обърнаха към нас с една идея при тях да представим щампи, които се съхраняват във фонда на Музея на Възраждането, но поради липса на експозиционна площ не са част от постоянната ни експозиция. Градската художествена галерия отвори вратите си, за да представим една по-невидима и непопулярна страна на изображенията на светци\", допълни Мариана Николова.\r\nМарияна ВАЛЕНТИНОВА", "date": "2017.12.25", "title": "Мариана Николова, Музей на Възраждането - Варна: Отмина една година, изпълнена със събития"}
{"url": "http://www.focus-news.net/news/2017/12/25/2470948/gl-insp-plamen-genchev-rs-pbzn-gabrovo-vsichki-zavedeniya-v-grada-otgovaryat-na-iziskvaniyata-za-pozharobezopasnost.html", "text": "Всички заведения в Габрово отговарят на изискванията за пожаробезопасност. Това каза в интервю за Радио „Фокус“ – Велико Търново гл. инсп. Пламен Генчев, началник на Районна служба „Пожарна безопасност и и защита на населението“ – Габрово. Той посочи, че проверките на увеселителните места са започнали още в началото на декември по повод студентския празник – 8 декември, и са продължили през целия месец по повод предстоящите Коледа и Нова година. „Тези обекти са проверени и отговарят на противопожарните изисквания, така че хората могат да бъдат спокойни и да празнуват спокойно коледните и новогодишните празници“, посочи гл. инсп. Пламен Генчев. Той подчерта, че винаги има риск от възникване на пожари, въпреки мерките, които се вземат. Началникът на противопожарната служба в Габрово препоръча в такива случаи хората да не изпадат в паника, да се насочат към най-близкия евакуационен изход, да слушат указанията по оповестителните уредби или на персонала на обекта, по възможност да запазят самообладание и задължително да помагат на децата и на възрастните хора. „Ако има бутони за задействане на пожароизвестителни системи, те трябва да ги натиснат при възможност, и не на последно място – да съобщят на телефон 112, ако станат свидетели на запалване или на някакъв друг инцидент, свързан с пожарната безопасност. Във връзка с празниците, искам да се обърна към хората –  нека те да не забравят покрай еуфорията за своята безопасност и за безопасността на близките си, да бъдат внимателни и бдителни“, допълни гл. инсп. Пламен Генчев.\r\nНадежда КРЪСТЕВА", "date": "2017.12.25", "title": "Гл. инсп. Пламен Генчев, РС ПБЗН – Габрово: Всички заведения в града отговарят на изискванията за пожаробезопасност"}
{"url": "http://www.focus-news.net/news/2017/12/25/2470949/interfaks-tsik-na-ruskata-federatsiya-otkaza-da-registrira-aleksey-navalni-kato-kandidat-za-prezidentskite-izbori.html", "text": "Централната избирателна комисия (ЦИК) на Руската федерация отказа да регистрира опозиционния лидер Алексей Навални като кандидат за президентските избори в страната, предава Интерфакс.\r\nПо думите на един от членовете на ЦИК – Борис Ебзеев, причината за отказа е свързана с неговото съдебно минало – по-рано тази година критикът на Кремъл получи условна присъда за незаконно присвояване на средства. Още тогава бе обявено, че той ще има право да се кандидатира за президентския пост в Русия не по-рано от 2028 г. \r\n„Бих искал да отбележа, че неговото криминално досие се запазва, и следователно трябва да предложа проекторешение на ЦИК, смисълът на което се свежда до това да му бъде отказана регистрация… тъй като той няма пасивни избирателни права“, поясни Ебзеев, който увери, че за взимането на съответното решение членовете на ЦИК са заседавали в рамките на цяла нощ. Агенция „Фокус“ припомня:\r\nПо-рано Европейският съд по правата на човека (ЕСПЧ) обяви за несправедлива присъдата срещу руския опозиционен политик Алексей Навални и неговия брат Олег по дело за финансови престъпления през 2014 г. В решението си ЕПСЧ заявява, че становищата на руските съдилища по делото срещу двамата братя са „предубедени и демонстративни“. Базираният в Страсбург съд постанови Русия да изплати като компенсация в полза на двамата братя общо 76 000 евро и 460 000 рубли. \r\nАлексей и Олег Навални бяха обвинени в присвояването на около 500 000 долара от две руски фирми, едната от които свързана с френска козметична компания, както и в пране на пари. Алексей Навални получи условна присъда за срок от 3 години и половина. Олег Навални получи ефективна присъда за същия срок и към момента остава в затвора. \r\nРуското министерство на правосъдието обяви несъгласието си с присъдата на ЕСПЧ. В свое изявление ведомството заявява, че ще изчака решението да влезе в сила и ще обмисли обжалване. Тереза Герова", "date": "2017.12.25", "title": "Интерфакс: ЦИК на Руската федерация отказа да регистрира Алексей Навални като кандидат за президентските избори"}
{"url": "http://www.focus-news.net/news/2017/12/25/2470950/d-r-kristiyan-kirilov-obs-svishtov-neka-na-koleda-zabravim-razlichiyata-po-mezhdu-si-i-potarsim-v-sartsata-si-chastichka-dobrota.html", "text": "На най-светлия християнски празник Рождество Христово отправям сърдечни пожелания за много здраве, благополучие и радост в домовете Ви, а Новата 2018 година да е щедра, мирна и успешна за нашата община! Това се казва в празнично обръщение по повод коледните и новогодишни празници на д-р Кристиян Кирилов, председател на Общински съвет – Свищов, съобщават от пресцентъра на Община Свищов. „Скъпи съграждани, 2017 беше една динамична година, изпълнена с надежди, целеустременост и вяра в доброто бъдеще. Работихме упорито и решенията, които взехме в Общински съвет – Свищов бяха продиктувани единствено от стремежа да оправдаем доверието, което ни гласувахте. Вашата подкрепа, градивна критика и конструктивен диалог помежду ни са изключително важни за нас и аз вярвам, че с общи усилия ще успеем да извървим пътя към просперитета на нашата община. За краткия период, от две години, поставихме основите на ново начало и вече жънем своите първи резултати. С подкрепата на правителството и обединени от каузата за добруването на община Свищов, заедно ще постигнем успеха, към които се стремим“, се казва още в обръщението.\r\n„Мили хора, нека на Коледа забравим различията помежду си и потърсим в сърцата си онази частичка доброта, която пречиства мислите и сърцата ни. Многовековната ни история е доказала, че един народ е силен, когато е обединен и аз вярвам, че с добра воля, чисти сърца и общи усилия, заедно ще се радваме на успехите си! Желая Ви весели празници и щастлива Нова 2018 година!“, пожелава в обръщението си д-р Кристиян Кирилов.", "date": "2017.12.25", "title": "Д-р Кристиян Кирилов, ОбС – Свищов: Нека на Коледа забравим различията по между си и потърсим в сърцата си частичка доброта"}
{"url": "http://www.focus-news.net/news/2017/12/25/2470951/tass-avtobusat-navlyazal-v-podlez-v-moskva-e-bil-tehnicheski-izpraven.html", "text": "Автобусът, който навлезе в пешеходен подлез в западната част на руската столица Москва, е бил технически изправен. Това съобщиха в понеделник от пресслужбата на Министерството на транспорта и пътната инфраструктура на Московската област, предава TACC.\r\n„Транспортните средства преминават технически преглед. Автобусът е бил изправен“, се казва в разпространеното съобщение от регионалното ведомство.\r\nИнцидентът се случи край спирката на метрото на „Славянски булевард“ около 14:50 часа (местно време). В резултат на произшествието загинаха петима души, а 15 други пострадаха.Тереза Герова", "date": "2017.12.25", "title": "ТАСС: Автобусът, навлязъл в подлез в Москва, е бил технически изправен"}
{"url": "http://www.focus-news.net/news/2017/12/25/2470952/minka-salagyorova-zam-kmet-na-petrich-v-rezultat-na-rabotata-na-komisiyata-po-bezopasnost-na-dvizhenieto-v-petrich-ima-nova-organizatsiya-na-dvizhenie.html", "text": "В резултат на работата на Комисията по безопасност на движението в Петрич има нова организация на движение. Това каза за Радио „Фокус“- Пирин зам.-кметът по строителството на Община Петрич Минка Салагьорова. „Комисията работеше, събираше се ежемесечно, като в някои ситуации се налагаше и извънредни заседания и в резултат на тази работа имаме нова организация на движението. Централната част на град Петрич има вече обособени улици с еднопосочно движение“, каза  Салагьорова. По думите й по улицата до Общинска администрация е било разрешено двупосочното движение, което е облекчило движението в двете нови експериментални кръгови кръстовища. Ремонтирани се светофарните уредби и навсякъде, където е необходимо, са поставени изкуствени неравности. „През тази година се направи 1 550 кв.м. надлежна маркировка, а напречната маркировка е 2 526 кв.м. Обособени са 20 места за паркиране на хора с увреждания. Направени са изкуствени неравности за ограничаване на скоростта - 767 кв.м. Почистихме сервитутната ивица на подгорския път, а също така направихме подравняване, почистване от растителност, която пречеше на видимостта на движение“, каза Салагьорова.\r\nЛора КАЛЧЕВА", "date": "2017.12.25", "title": "Минка Салагьорова, зам.-кмет на Петрич: В резултат на работата на Комисията по безопасност на движението в Петрич има нова организация на движение"}
{"url": "http://www.focus-news.net/news/2017/12/25/2470953/plovdiv-s-normalna-intenzivnost-i-bez-zatrudneniya-se-osashtestvyava-dvizhenieto-po-patishtata-v-oblastta-zasileno-e-politseyskoto-prisastvie.html", "text": "Пътищата в планинските райони на Пловдивска област са влажни, но са обработени срещу заледяване. Това съобщи за Радио „Фокус“ – Пловдив дежурният в Областно пътно управление. В останалата част от областта пътните настилки са предимно сухи. Движението по основните направления се извършва с нормална интензивност и без затруднения. Засилено е полицейското присъствие по всички входно-изходни артерии. Забранено е движението за МПС над 12 тона през прохода Троян-Кърнаре. Ограничено е и движението на товарни автомобили над 12 тона, с ремаркета и полуремаркета, по пътя Югово – Лъки – Здравец, в отсечката град Лъки-пътно кръстовище за хижа Момчил юнак. Валидността на забраната е до 31 март 2018 година. Остава забранено и движението на камиони над 12 тона по пътя Поповица-Болярци. Причината е намален габарит на пътното платно, а срокът на ограничението е удължен с една година – до декември 2018 година. Опасност от падащи камъни има по пътищата в планинските райони, особено по отсечките Бачково-Нареченски бани, Югово-Лъки, Смолян-Кричим-Стамболийски и Кричим-Девин.\r\nТрафикът в град Пловдив също се осъществява нормално и без затруднения. Наблюдава се струпване на автомобили в района на автогари, молове и други големи търговски вериги, заради което има засилено присъствие на полицейски патрули. Пътищата на територията на града са сухи и нормално проходими.\r\nТони МИХАЙЛОВ", "date": "2017.12.25", "title": "Пловдив: С нормална интензивност и без затруднения се осъществява движението по пътищата в областта, засилено е полицейското присъствие"}
{"url": "http://www.focus-news.net/news/2017/12/25/2470954/pazardzhik-natovareno-e-dvizhenieto-po-patya-pazardzhik-plovdiv.html", "text": "Натоварено е движението по пътя Пазарджик-Пловдив, предаде репортер на Радио „Фокус“ – Пазарджик. Пътните настилки са сухи. Патрул на КАТ е разположен на разклона за село Мало Конаре. Въведени са скоростни ограничения по трасето на разклоните за селата Мало Конаре, Говедаре и Цалапица.\r\nАлбена ЖИЛЕКОВА", "date": "2017.12.25", "title": "Пазарджик:  Натоварено е движението по пътя Пазарджик-Пловдив"}
{"url": "http://www.focus-news.net/news/2017/12/25/2470955/plyus-info-makedoniya-sofiya-vavezhda-palna-zabrana-za-dvizhenie-na-konski-karutsi-v-grada.html", "text": "Властите в българската столица ще наложат пълна забрана за движение на конски каруци по улиците на София в периода, в който България ще председателства Съвета на Европейския съюз, отбелязва скопската електронна медия „Плюс Инфо“ .\r\n„Конските каруци са опасни на пътя, те са мръсни и са забранени във всички столици на Европа, освен ако не се използват за туристически цели“, коментира Симеон Славчев, общински съветник в СОС. \r\nВ София е забранено движението на каруци в центъра на града, но е разрешено в зоните извън него. Тази забрана обаче често бива нарушавана, коментират от редакцията.Тереза Герова", "date": "2017.12.25", "title": "„Плюс Инфо“ (Македония): София въвежда пълна забрана за движение на конски каруци в града"}
{"url": "http://www.focus-news.net/news/2017/12/25/2470956/iliya-valev-etnograf-koleda-e-nay-dinamichno-razvivashtiyat-se-balgarski-praznik.html", "text": "Коледа е най-динамично развиващият се български празник. Това каза в интервю за Радио „Фокус“ – Велико Търново Илия Вълев, етнограф в Регионалния исторически музей във Велико Търново. Той отбеляза, че празникът е наричан още Божик или Божич, Рождество Христово. Това е денят, в който се е родил Иисус Христос. „Това е наистина един хубав празник, наситен с много настроение, с много надежди, а и наситен с немалко символи. По мое наблюдение това е най-динамично и бързо развиващият се празник у нас“, посочи Илия Вълев като допълни, че само преди 1 век българската традиция не е познавала коледната елха, коледните играчки, гирляндите, дядо Мраз или дядо Коледа. Хората в началото на 20 век не познавали коледните картички и коледните балове, които се организирали след това в немалко градове. „След Освобождението обаче тези неща бавно, но настъпателно навлизат първо в градовете, а в последствие и в селата, и стават част от нашата българска традиция. В последствие през социализма част от тези коледни традиции са заглушени и не се афишират много, заради религиозния характер на празника, но след демократичните промени всички традиции, и старите, и новите, бързо избуяват и се развиват“, допълни Илия Вълев. Той посочи, че след Освобождението, когато пощенските станции започват да се развиват, навлиза модата поздравите по случай Рождество Христово да се отправят чрез коледни  картички. Днес хората се поздравяват в социалните мрежи. Навремето даровете са били символични – плодове, орехи или други ядки, а днес хората си подаряват подаръци  като бяла и черна техника, електроуреди, дори и автомобили. „Това е един много динамично развиващ се празник. Той не променя толкова символиката си, колкото начина за предаване на традициите. Самите културни явления и самите обичаи се видоизменят чрез материалните неща. Празникът малко се комерсиализира, но все още се пази символът му от гледна точка на това да сплотява. Всяко семейство, до ден днешен, на този ден се събира около трапезата и посреща заедно празника“, допълни Илия Вълев.\r\nНадежда КРЪСТЕВА", "date": "2017.12.25", "title": "Илия Вълев, етнограф: Коледа е най-динамично развиващият се български празник"}
{"url": "http://www.focus-news.net/news/2017/12/25/2470957/afp-aleksey-navalni-prizova-za-boykot-na-prezidentskite-izbori-v-rusiya.html", "text": "Руският опозиционен лидер Алексей Навални призова избирателите да бойкотират президентските избори в страната, насрочени за март 2018 г., след като ЦИК отказа да го регистрира като кандидат за поста, предава AFP.\r\n„Ние обявяваме стачка на избирателите и ще поискаме от всички да бойкотират тези избори, няма да признаем резултата от тези избори\", заяви Навални пред журналисти, след като ЦИК отхвърли с единодушно решение кандидатурата му.Агенция „Фокус“ припомня:\r\nПо думите на един от членовете на ЦИК – Борис Ебзеев, причината за отказа е свързана с неговото съдебно минало – по-рано тази година критикът на Кремъл получи петгодишна условна присъда за незаконно присвояване на средства. Още тогава бе обявено, че той ще има право да се кандидара за президентския пост в Русия не по-рано от 2028 г. \r\n„Бих искал да отбележа, че неговото криминално досие се запазва, и следователно трябва да предложа проекторешение на ЦИК, смисълът на което се свежда до това да му бъде отказана регистрация… тъй като той няма пасивни избирателни права“, поясни Ебзеев, който увери, че за взимането на съответното решение членовете на ЦИК са заседавали в рамките на цяла нощ. \r\nПо-рано Европейският съд по правата на човека (ЕСПЧ) обяви за несправедлива присъдата срещу руския опозиционен политик Алексей Навални и неговия брат Олег по дело за финансови престъпления през 2014 г. В решението си ЕПСЧ заявява, че становищата на руските съдилища по делото срещу двамата братя са „предубедени и демонстративни“. Базираният в Страсбург съд постанови Русия да изплати като компенсация в полза на двамата братя общо 76 000 евро и 460 000 рубли. \r\nАлексей и Олег Навални бяха обвинени в присвояването на около 500 000 долара от две руски фирми, едната от които свързана с френска козметична компания, както и в пране на пари. Алексей Навални получи условна присъда за срок от 3 години и половина. Олег Навални получи ефективна присъда за същия срок и към момента остава в затвора. \r\nРуското министерство на правосъдието обяви несъгласието си с присъдата на ЕСПЧ. В свое изявление ведомството заявява, че ще изчака решението да влезе в сила и ще обмисли обжалване. Тереза Герова", "date": "2017.12.25", "title": "AFP: Алексей Навални призова за бойкот на президентските избори в Русия"}
{"url": "http://www.focus-news.net/news/2017/12/25/2470958/dots-katya-staneva-rayko-zhinzifov-e-izklyuchitelno-populyaren-kato-poet-prez-vazrazhdaneto.html", "text": "Райко Жинзифов е изключително популярен като поет през Възраждането. Това каза в интервю за Агенция „Фокус“ доц. Катя Станева, преподавател по Възрожденска литература на българисти и слависти във Факултета по славянски филологии към Софийския университет  „Св. Климент Охридски“. „Цялата му поезия се познава добре. Тя е печатана по страниците на български периодични издания и носи автобиографичното. Носталгичните му творби са великолепни, молитвени текстове има, стихотворения, елегии с историческа тематика, които визират автобиографичното. Райко Жинзифов е сочен като образец за българските стихотворци не от друг, а от най-изтъкнатия поет на Възраждането – Петко Славейков“, поясни доц. Катя Станева. Тя посочи, че старият Славейков препечатва негови стихотворения до българската майка като образец да се учат българските стихотворци от него. Доц. Станева отбеляза, че майката и родината във възрожденското съзнание са много ярки образи. „Чрез поемата „Кървава кошуля“ Райко Жинзифов манифестира срещата фолклорно – литературно и  единението със славянските литератури. Цялата му поезия работи в тази посока – модернизиране на българската поезия, въвеждането й в контекста на славянските литератури, на руската, на украинската. В нашия конспект контекстуализираме творчеството във всички университети в България, във всички академични преподавания за Райко Жинзифов, поет, литературен критик и историк“, коментира доц. Станева. Тя обърна внимание, че Райко Жинзифов има само две литературнокритически статии с толкова точни оценки за поезията на Чинтулов, на Славейков, за белетристиката на Каравелов, че те не се помръднали. По думите й до ден днешен, така четем, оценяваме и остойностяваме българската литература, както Райко Жинзифов го е направил 60-те, 70-те години на XIX век. \r\nДеница КИТАНОВА", "date": "2017.12.25", "title": "Доц. Катя Станева: Райко Жинзифов е изключително популярен като поет през Възраждането"}
{"url": "http://www.focus-news.net/news/2017/12/25/2470959/blagoevgrad-natovaren-e-trafikat-v-tsentralnata-gradska-chast-na-mesta-se-obrazuvat-koloni-ot-avtomobili.html", "text": "Натоварен е трафикът в централната градска част, на места се образуват колони от автомобили, предаде репортер на Радио „Фокус“ – Пирин. Интензивен трафик се наблюдава на вход – изход от Благоевград при квартал „Струмско“, както и около жп гарата и автогарата, а също така и по основните булеварди „Св. св. Кирил и Методий“, „Джеймс Баучер“ и „Св. Димитър Солунски“. Колони от автомобили се образуват в района на улица „Славянска“ при кръстовището под МБАЛ – Благоевград. \r\nЛора КАЛЧЕВА", "date": "2017.12.25", "title": "Благоевград: Натоварен е трафикът в централната градска част, на места се образуват колони от автомобили"}
{"url": "http://www.focus-news.net/news/2017/12/25/2470960/protsesat-sreshtu-zhurnalisti-ot-dzhumhuriet-sadiyata-razporedi-izvezhdaneto-na-ahmed-shak-ot-sadebnata-zala.html", "text": "Съдията по делото срещу 17 бивши и настоящи журналисти от опозиционния вестник „Джумхуриет“ разпореди извеждането от съдебната зала на Ахмед Шък, като обясни решението си с желание да му попречи да направи „политическо изявление“ в рамките на петото заседание на процеса, съобщава вестник Hurriyet.\r\nМалко по-късно съдията взе решение да продължи ареста на Шък, на главния редактор Мурат Сабунчу и на изпълнителния директор Акън Аталай, като определи 9 март 2018 г. като дата за следващото заседание по делото. \r\n„Съществува съдебна система, контролирана от правителството, която превръща термина „тероризъм“ в абсурдни обвинения“, бяха думите на обвиняемия журналист, преди да бъде прекъснат от съдията. След това изявление магистратът нареди Шък, който е в затвора вече 360 дни, да бъде изведен от залата. \r\n„Достатъчно, ако искате да играете политика -  станете член на парламента... Не мога да му позволя да се защитава по този начин“, бе отговорът на съдията, след които не позволи на Шък да вземе повече думата. Агенция „Фокус“ припомня:\r\nПроцесът срещу 17 бивши и настоящи служители на антиправителствения турски вестник „Джумхуриет“ започна на 24 юли тази година. \r\nИзправените на подсъдимата скамейка са обвинени в подпомагане на терористични организации като забранената „Работническа партия на Кюрдистан“ (ПКК), движението на гюленистите (ФЕТО) и други радикални леви групировки.\r\nСпоред „Репортери без граници“ подсъдимите биха могли да получат до 43 г. затвор. Сред обвиняемите е и бившият главен редактор на изданието – Джан Дундар, който понастоящем живее в изгнание в Германия. Обвинени са сегашният главен редактор Мурат Сабунчу, изпълнителният директор Акън Аталай и добре познатит разследващия журналист Ахмет Сик. Дванадесет служители на „Джумхуриет“, включително Сабунчу, Аталай и Сик, са в ареста. \r\nНяколко организации, сред които и „Репортери без граници“, отхвърлиха твърденията на турските власти срещу журналистите като „политически мотивирани“. Тереза Герова", "date": "2017.12.25", "title": "Процесът срещу журналисти от „Джумхуриет“: Съдията разпореди извеждането на Ахмед Шък от съдебната зала"}
{"url": "http://www.focus-news.net/news/2017/12/25/2470961/milena-markovska-gb-paisiy-hilendarski-asenovgrad-i-prez-2018-g-shte-prodalzhim-da-usvoyavame-i-vavezhdame-dobrite-svetovni-praktiki-v-bibliotechnata-deynost.html", "text": "И през 2018 година Градската библиотека „Паисий Хилендарски“ в Асеновград ще продължи да усвоява и да въвежда добрите световни практики в библиотечната дейност. Това каза за Радио „Фокус“ – Пловдив Милена Марковска, директор на културната институция. По думите й през тази година библиотеката е успяла да реализира нови дейности и услуги, след като е взела участие в международен проект. „Ние непрестанно проучваме новите практики и услуги, не само защото проектът ни задължава да покажем устойчивост във времето. Всъщност, едно от най-ценните неща на този проект са контактите, които успяхме да си създадем с библиотеките в Испания и Финландия. Продължаваме да поддържаме контакт, макар и виртуално, защото технологиите позволяват това. Приятели сме в социалните мрежи, споделяме си информация, следим техните практики. Основната цел на това партньорство, което се надявам в годините да се задълбочи, е именно да проучваме техния опит и да го прилагаме“, коментира Милена Марковска.\r\n„Благодарение на участието ни в този проект, лично аз успях да проуча финландския и испанския опит и да го представя на колегите-участници в този форум. Надявам се, че практиките, които показах, ще бъдат изключително ценни за тях. Така че, ще продължим да прилагаме световния опит и се надявам, че ще имаме възможност да реализираме и да бъдем партньори и участници в други международни проекти“, посочи директорът на Градската библиотека „Паисий Хилендарски“ в Асеновград.\r\nМилена Марковска изтъкна, че освен всичко останало, библиотеката организира също информационни кампании и обучителни програми в различни области. „Причината е, че библиотеките вече не са това, което бяха. Те са насочени повече към съвременни технологии, към предоставянето на онези услуги, от които гражданите и местната общност имат нужда. В началото на 2018 година ще имаме възможността да предоставим информация на нашите съграждани за това кои са най-четените автори и книги в Асеновград. Също така за пореден път ще организираме церемония  за връчването на приза „Читател на годината“, като особен акцент поставяме върху читател, който е до 14-годишна възраст“, добави Марковска.\r\nТони МИХАЙЛОВ", "date": "2017.12.25", "title": "Милена Марковска, ГБ „Паисий Хилендарски“-Асеновград: И през 2018 г. ще продължим да усвояваме и въвеждаме добрите световни практики в библиотечната дейност"}
{"url": "http://www.focus-news.net/news/2017/12/25/2470962/the-jerusalem-post-papa-frantsisk-se-zastapi-za-dvudarzhavnoto-reshenie-na-konflikta-mezhdu-izrael-i-palestina.html", "text": "Папа Франциск използва Коледната меса в понеделник, за да призове за двудържавно решение на конфликта между Израел и Палестина, след като държавният глава на САЩ Доналд Тръмп предизвика напрежение в региона, като призна Ерусалим за столица на Израел, коментира вестник The Jerusalem Post.\r\n„Нека се помолим волята за възобновяване на диалога да надделее между страните и да се постигне договорено решение, което ще позволи мирното съвместно съществуване на две държави в рамките на взаимно съгласувани и международно признати граници\", подчерта папа Франциск в традиционното послание „Урби ет Орби”.\r\nТова е вторият път, когато папата публично говори за Ерусалим след решението, което Доналд Тръмп обяви на 6 декември. Тогава предстоятелят на Римокатолическата църква призова „статуквото“ на града бъде зачитано, за да не се стигне до нова ескалация на насилието в Близкия изток. Тереза Герова", "date": "2017.12.25", "title": "The Jerusalem Post: Папа Франциск се застъпи за двудържавното решение на конфликта между Израел и Палестина"}
{"url": "http://www.focus-news.net/news/2017/12/25/2470963/burgas-trima-piyani-mazhe-sa-zameryali-politsai-s-keremidi-ot-pokriva-na-sgrada-sled-signal-za-silna-muzika.html", "text": "Трима пияни мъже са замеряли полицаи с керемиди от покрива на сграда след сигнал за силна музика, съобщиха от пресцентъра на ОДМВР - Бургас. Във връзка с подадени сигнали за силна музика и нарушаване на обществения ред в бургаския квартал \"Горно Езерово\", екипи на Четвърто РУ - Бургас се отправили към визирания адрес. Полицейските служители, срещайки несъобразяване с полицейските разпореждания и агресивни действия от страна на трима мъже, намиращи се в къща на ул. \"Перла\" в квартала, видимо употребили алкохол и с неадекватно поведение, потърсили съдействие от допълнителни полицейски сили. До идването им служителите на реда успели да задържат двама от тримата мъже, които за да дадат отпор, се качили на покрива на постройката и с керемиди, камъни и подръчни средства, замеряли полицаите, ранявайки единия от тях в областта на лицето. Пострадалият полицейски служител е откаран за преглед в УМБАЛ - Бургас, като към момента медицинските изследвания продължават. Самоличността на третия участник в инцидента е установена и същият се издирва от служителите на реда.", "date": "2017.12.25", "title": "Бургас: Трима пияни мъже са замеряли полицаи с керемиди от покрива на сграда след сигнал за силна музика"}
{"url": "http://www.focus-news.net/news/2017/12/25/2470964/vecher-makedoniya-baba-vanga-e-predskazala-za-2018-g-dve-sabitiya-koito-shte-promenyat-sveta.html", "text": "Според мнозина, известната българска пророчица Ванга, предсказала атаката от 11 септември 2001 г. в Ню Йорк, възхода на близкоизточната радикална групировка „Ислямска държава“ и Брекзит има прогнози и за следващата, 2018 г., пише скопското електронно издание „Вечер“.\r\nРодената в Струмица пророчица, починала през 1996 г. на 85-годишна възраст, има предсказания чак до LI век, когато според нея ще настъпи краят на света. \r\nСпоред нейните прогнози, приведени от редакцията на македонското издание, през следващата година Китай ще стане новата световна суперсила, която ще надмине САЩ. Второто събитие, което ще промени света, ще бъде намирането на нова форма на енергия на Венера. \r\nОт редакцията припомнят, че през 2018 г. НАСА ще стартира мисията „Слънчева сонда“ (The Parker Solar Probe), която ще достигне много близко до Слънцето. Според теоретиците на конспирацията, Баба Ванга е предвидила, че тази мисия на НАСА ще разкрие нова форма на енергия, която ще промени света – въпреки че в проекта не се предвижда сондата на кацне на Венера.Тереза Герова", "date": "2017.12.25", "title": "„Вечер“ (Македония): Баба Ванга е предсказала за 2018 г. две събития, които ще променят света"}
{"url": "http://www.focus-news.net/news/2017/12/25/2470965/aktualna-patna-obstanovka-kam-1730-chasa.html", "text": "Агенция \"Пътна инфраструктура\" предоставя информация за състоянието на републиканските пътища към 17:30 часа. Актуалната пътна обстановка в страната е следната:Метеорологична обстановка:\r\nТемпературите са в интервала от – 1° до 18°. Времето над страната е предимно ясно.\r\nСлаб вятър духа в областите Варна, Бургас, Кърджали и Смолян.\r\nПътните настилки в по-голямата част от страната са сухи, на места – мокри, а по усойните и планински райони – частично заледени и обработени.Ограничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим.Състояние на автомагистралите:\r\nАМ „Тракия“: няма ограничения.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.Въведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” – отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т;\r\n- „Троянски” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nобласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Перник: Движение в една лента от км 78+500 до км 79+500, поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.01.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nобласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.12.2017 г.;\r\nобласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация, поради обезопасяване на движението в следствие на ремонтни дейности. Срок до 30.10.2018 г.Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2017 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2017 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 10.01.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 07.01.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 05.01.2018 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 07.01.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 03.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-358: Движението по път III-358 Шипково – Рибарица от км 13+100 до 32+800 е ограничено за МПС над 12 т, поради снегопочистване. Срок до 28.12.2017 г.\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 21.12.2018 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+ се ограничава за всички МПС за целия зимен период. \r\nОбходен маршрут: гр. Борово – път І-5 /Русе- В.Търново/ - кръгово кръстовище гр.Бяла и обратно. Срок до 31.03.2018 г.\r\nОПУ-Силистра:\r\nВременно са въведени следните ограничения за движение на МПС: няма ограничения.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г.\r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.\r\n2. Опасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2017.12.25", "title": "Актуална пътна обстановка към 17.30 часа"}
{"url": "http://www.focus-news.net/news/2017/12/25/2470966/pregled-na-mezhdunarodnite-novini-do-18-chasa-agentsiya-fokus.html", "text": "Според мнозина, известната българска пророчица Ванга, предсказала атаката от 11 септември 2001 г. в Ню Йорк, възхода на близкоизточната радикална групировка „Ислямска държава“ и Брекзит има прогнози и за следващата, 2018 г., пише скопското електронно издание „Вечер“.\r\nРодената в Струмица пророчица, починала през 1996 г. на 85-годишна възраст, има предсказания чак до LI век, когато според нея ще настъпи краят на света. \r\nСпоред нейните прогнози, приведени от редакцията на македонското издание, през следващата година Китай ще стане новата световна суперсила, която ще надмине САЩ. Второто събитие, което ще промени света, ще бъде намирането на нова форма на енергия на Венера. \r\nОт редакцията припомнят, че през 2018 г. НАСА ще стартира мисията „Слънчева сонда“ (The Parker Solar Probe), която ще достигне много близко до Слънцето. Според теоретиците на конспирацията, Баба Ванга е предвидила, че тази мисия на НАСА ще разкрие нова форма на енергия, която ще промени света – въпреки че в проекта не се предвижда сондата на кацне на Венера.\r\n*** Папа Франциск използва Коледната меса в понеделник, за да призове за двудържавно решение на конфликта между Израел и Палестина, след като държавният глава на САЩ Доналд Тръмп предизвика напрежение в региона, като призна Ерусалим за столица на Израел.\r\n„Нека се помолим волята за възобновяване на диалога да надделее между страните и да се постигне договорено решение, което ще позволи мирното съвместно съществуване на две държави в рамките на взаимно съгласувани и международно признати граници\", подчерта папа Франциск в традиционното послание „Урби ет Орби”.\r\nТова е вторият път, когато папата публично говори за Ерусалим след решението, което Доналд Тръмп обяви на 6 декември. Тогава предстоятелят на Римокатолическата църква призова „статуквото“ на града бъде зачитано, за да не се стигне до нова ескалация на насилието в Близкия изток.\r\n*** Руският опозиционен лидер Алексей Навални призова избирателите да бойкотират президентските избори в страната, насрочени за март 2018 г., след като ЦИК отказа да го регистрира като кандидат за поста.\r\n„Ние обявяваме стачка на избирателите и ще поискаме от всички да бойкотират тези избори, няма да признаем резултата от тези избори\", заяви Навални пред журналисти, след като ЦИК отхвърли с единодушно решение кандидатурата му.\r\nПо думите на един от членовете на ЦИК – Борис Ебзеев, причината за отказа е свързана с неговото съдебно минало – по-рано тази година критикът на Кремъл получи петгодишна условна присъда за незаконно присвояване на средства. Още тогава бе обявено, че той ще има право да се кандидара за президентския пост в Русия не по-рано от 2028 г. \r\n„Бих искал да отбележа, че неговото криминално досие се запазва, и следователно трябва да предложа проекторешение на ЦИК, смисълът на което се свежда до това да му бъде отказана регистрация… тъй като той няма пасивни избирателни права“, поясни Ебзеев, който увери, че за взимането на съответното решение членовете на ЦИК са заседавали в рамките на цяла нощ. \r\nПо-рано Европейският съд по правата на човека (ЕСПЧ) обяви за несправедлива присъдата срещу руския опозиционен политик Алексей Навални и неговия брат Олег по дело за финансови престъпления през 2014 г. В решението си ЕПСЧ заявява, че становищата на руските съдилища по делото срещу двамата братя са „предубедени и демонстративни“. Базираният в Страсбург съд постанови Русия да изплати като компенсация в полза на двамата братя общо 76 000 евро и 460 000 рубли. \r\nАлексей и Олег Навални бяха обвинени в присвояването на около 500 000 долара от две руски фирми, едната от които свързана с френска козметична компания, както и в пране на пари. Алексей Навални получи условна присъда за срок от 3 години и половина. Олег Навални получи ефективна присъда за същия срок и към момента остава в затвора. \r\nРуското министерство на правосъдието обяви несъгласието си с присъдата на ЕСПЧ. В свое изявление ведомството заявява, че ще изчака решението да влезе в сила и ще обмисли обжалване.\r\n*** Чанта с възпламенителни материали е открита пред централата на Християндемократическия съюз (ХДС) в Берлин.\r\nВ чантата е имало газови патрони, поясниха правоохранителните органи. Според полицията инцидентът вероятно е свързан с катастрофата пред партийната централна на Германската социалдемократическа партия (ГСДП) в берлинския квартал „Кройцберг“, която се случи на Бъдни вечер. Водачът на превозното средство, което бе умишлено врязано, е настанен в болница. Той твърди, че е искал да се самоубие. \r\nРазследването на двата инцидента продължава.\r\n*** Министър-председателят на Израел Бенямин Нетаняху приветства решението на Гватемала да премести посолството си в страната от Тел Авив в Ерусалим, подчертавайки, че и други нации ще последват спорното решение на САЩ, взето на 6 декември.\r\n„Други държави ще признаят Ерусалим и ще обявят преместването на техните посолства. Втората страна го направи и аз я повтарям: ще има други, това е само началото и това е важното\", се казва в изявление на Нетаняху.\r\n*** Петима души загинаха, а 15 други пострадаха, след като автобус от градския транспорт в руската столица Москва навлезе в подлез на „Славянски булевард“.\r\nСъгласно разпространените данни, четирима от ранените са настанени в болница, но не се разкриват допълнителни подробности за състоянието им. Водачът на превозното средство е задържан и отведен от полицията за изясняване на случилото се.\r\nИзточник на агенцията пояснява, че правоохранителните органи работят по две основни версии за инцидента – ситуация с друго превозно средство или отказ на спирачките. Автобусът или е бил в неизправност, или шофьорът не се е справил с управлението. Версията за терористичен атентат не се разглежда.  \r\n*** В понеделник, 25 декември, в Истанбул бе подновено делото срещу 17 журналисти от опозиционния вестник „Джумхуриет“, обвинени в подкрепа за терористични организации, включително и за движението на Фетхуллах Гюлен (ФЕТО).\r\nОбвиняемите, включително главният редактор на изданието Мурат Сабунчу, отхвърлят твърденията. \r\nПроцесът срещу 17 бивши и настоящи служители на антиправителствения турски вестник „Джумхуриет“ започна на 24 юли тази година. \r\nИзправените на подсъдимата скамейка са обвинени в подпомагане на терористични организации като забранената „Работническа партия на Кюрдистан“ (ПКК), движението на гюленистите (ФЕТО) и други радикални леви групировки.\r\nСпоред „Репортери без граници“ подсъдимите биха могли да получат до 43 г. затвор. Сред обвиняемите е и бившият главен редактор на изданието – Джан Дундар, който понастоящем живее в изгнание в Германия. Обвинени са сегашният главен редактор Мурат Сабунчу, изпълнителният директор Акън Аталай и добре познатит разследващия журналист Ахмет Сик. Дванадесет служители на „Джумхуриет“, включително Сабунчу, Аталай и Сик, са в ареста. \r\nНяколко организации, сред които и „Репортери без граници“, отхвърлиха твърденията на турските власти срещу журналистите като „политически мотивирани“.\r\n***", "date": "2017.12.25", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2017/12/25/2470967/afp-palestintsite-opredeliha-kato-sramno-reshenieto-na-gvatemala-da-premesti-posolstvoto-si-v-erusalim.html", "text": "В понеделник Министерството на външните работи на Палестинската автономия определи като „срамно“ решението на Гватемала да последва примера на САЩ и да премести посолството си в Израел от Тел Авив в Ерусалим, предава AFP.\r\n„Това е срамно и незаконно действие, което напълно противоречи на желанията на църковните лидери в Ерусалим\" и на незадължителна резолюция на Общото събрание на ООН, осъждаща американското признание, се казва в изявление на външнополитическото ведомство в Рамала.Тереза Герова", "date": "2017.12.25", "title": "AFP: Палестинците определиха като „срамно“ решението на Гватемала да премести посолството си в Ерусалим"}
{"url": "http://www.focus-news.net/news/2017/12/25/2470968/stara-zagora-lektsii-za-povishavane-na-finansovata-kultura-na-podrastvashtite-shte-initsiira-ot-nachaloto-na-2018-godina-obshtestveniyat-posrednik-na-kazanlak.html", "text": "Лекции за повишаване на финансовата култура на подрастващите ще инициира от началото на 2018 година в училищата от община Казанлък общественият посредник, каза за Радио „Фокус“ Гинка Щерева, обществен посредник на Казанлък. Тя поясни, че мотивът ѝ за тази инициатива е продиктуван от факта, че от опита си в ежедневните приемни и срещите си с млади хора е установила, че те самите имат нужда и търсят такъв тип знания. Лекциите по финансова култура ще се водят от местни банкери, като продължение на проведените в няколко училища преди година лекции по правна култура, гражданско образование и часове по родолюбие. \r\nОт началото на 2018 година, веднъж месечно в Казанлък ще се организира изнесено бюро за правна помощ, което е част от открития в края на лятото Консултантски правен център в Стара Загора. \r\nБлизо 400 жители на община Казанлък са посетили приемната на омбудсмана през 2017 година. „Тенденцията е за увеличаване на директните посещения, вместо писането на жалби“, каза Щерева. \r\nСлавяна ГАЙДАРОВА", "date": "2017.12.25", "title": "Стара Загора: Лекции за повишаване на финансовата култура на подрастващите ще инициира от началото на 2018 година общественият посредник на Казанлък"}
{"url": "http://www.focus-news.net/news/2017/12/25/2470969/blagoevgrad-intenzivno-e-dvizhenieto-po-avtomagistrala-struma-i-glaven-pat-e-79-v-chastta-im-ot-oblastta.html", "text": "Интензивно е движението по автомагистрала „Струма“ и главен път Е-79 в частта им от областта. Това съобщиха за Радио „Фокус“- Пирин от Областно пътно управление - Благоевград. Интензивен е трафикът по основните пътни артерии в област Благоевград, полицейското присъствие е засилено. Интензивно е движението по автомагистрала „Струма“, главен път Е-79 и по второкласен път – 19 Симитли Гоце Делчев. През деня обстановката в региона е била спокойна и няма регистрирани тежки пътни инциденти.\r\nЛора КАЛЧЕВА", "date": "2017.12.25", "title": "Благоевград: Интензивно е движението по автомагистрала „Струма“ и главен път Е-79 в частта им от областта"}
{"url": "http://www.focus-news.net/news/2017/12/25/2470970/saudi-gazette-shestima-dushi-sa-zaginali-pri-samoubiystvena-ataka-v-blizost-do-tsentralata-na-afganistanskoto-razuznavane-v-kabul.html", "text": "Шестима цивилни са загинали при самоубийствен атентат в близост до централата на афганистанската разузнавателна служба в столицата Кабул – последната от серия атаки, отговорност за които поеха джихадистите от „Ислямска държава“, съобщава електронното издание Saudi Gazette. \r\nНападателят е задействал взривно устройство в момент, в който служителите на Националната дирекция по сигурността са пристигали на работното си място. Атентатът е извършен само седмица, след като членове на радикалната групировка нахлуха в тренировъчен център на службата в Кабул. \r\nГоворител на вътрешното министерство поясни, че шестима цивилни са убити, когато нападателят се е взривил, като потвърди, че в резултат на атаката са пострадали още трима души. Целта й обаче не е изяснена напълно към настоящия момент, подчерта говорителят.  \r\nМинистерството на здравеопазването потвърди броя на загиналите, но приведе информация само за един ранен. \r\nСлед експлозията силите за сигурност са блокирали пътищата, водещи към сградата на разузнавателната служба. На място са изпратени и линейки, които според медиите са превозили жертвите и пострадалите при атаката.Тереза Герова", "date": "2017.12.25", "title": "Saudi Gazette: Шестима души са загинали при самоубийствена атака в близост до централата на афганистанското разузнаване в Кабул"}
{"url": "http://www.focus-news.net/news/2017/12/25/2470971/pazardzhik-momichentse-e-parvoto-bebe-rodeno-na-rozhdestvo-hristovo-v-oblastnata-bolnitsa.html", "text": "Момиченце е първото бебе, родено на Рождество Христово в родилното отделение на областната болница в Пазарджик, съобщиха за Радио „Фокус“ – Пазарджик от Родилна зала към пазарджишката болница. То се е родило в 8.40 часа тази сутрин, тежи 2,2 кг и е с ръст от 47 см. Майката е 16-годишната Светла Симеонова от Пазарджик. Бебето е проплакало в ръцете на д-р Иво Цанов и акушерките Стефка Маринова, Зинка Димитрова и Петя Петрова. \r\nАлбена ЖИЛЕКОВА", "date": "2017.12.25", "title": "Пазарджик: Момиченце е първото бебе, родено на Рождество Христово в областната болница"}
{"url": "http://www.focus-news.net/news/2017/12/25/2470972/sport-manchestar-yunayted-shte-napravi-pauza-v-pregovorite-s-zhoze-mourinyo.html", "text": "Ръководството на Манчестър Юнайтед ще направи пауза в преговорите за нов договор с Жозе Моуриньо, съобщава британският вестник The Independent.\r\nПортугалецът е начело на английския тим вече два сезона, в рамките на които Манчестър Юнайтед успя да спечели два турнира – Купата на Лигата и Лига Европа.  Договорът на Моуриньо е до края на следващата кампания, а засега е взето решение преговорите за подновяването му да бъдат отложени и да се следят резултатите, които показва отборът.", "date": "2017.12.25", "title": "Спорт: Манчестър Юнайтед ще направи пауза в преговорите с Жозе Моуриньо"}
{"url": "http://www.focus-news.net/news/2017/12/25/2470973/pazardzhik-mitropolit-nikolay-shte-otsluzhi-liturgiya-v-hrama-sv-bogoroditsa-v-grada-na-26-dekemvri.html", "text": "Негово Високопреосвещенство Пловдивският митрополит Николай ще отслужи архиерейска света литургия в храм „Св. Успение Богородично“ в Пазарджик, съобщи за Радио „Фокус“ – Пазарджик отец Боян Кочев, от Архиерейското наместничество в областния град. Празничната свата литургия ще започне в 9.00 часа на 26 декември. Очаква се миряни от цялата Пазарджишка духовна околия да присъстват на службата.\r\nАлбена ЖИЛЕКОВА", "date": "2017.12.25", "title": "Пазарджик: Митрополит Николай ще отслужи литургия в храма „Св. Богородица“ в града на 26 декември"}
{"url": "http://www.focus-news.net/news/2017/12/25/2470974/ivanela-andreeva-obshtina-vidin-vidin-e-pilotna-obshtina-v-koyato-startira-vavezhdaneto-na-elektronni-uslugi-za-grazhdanite-i-biznesa.html", "text": "Община Видин е пилотна община, в която съвместно с ДА „Електронно управление“ стартира въвеждането на електронни услуги за гражданите и бизнеса, каза за Радио „Фокус“ – Видин Иванела Андреева, секретар на Общината. Тя посочи, че ръководството на Общината е осигурило компютърни конфигурации, електронни подписи за всички 33 кметства и населени места с назначен кметски наместник. „След приключването и внедряването на до петдесет електронни услуги, гражданите и бизнеса ще могат да заявят същите от всяко място, в което се намират и да ги получат електронно, като възможностите за плащане ще бъдат увеличени с още една – виртуален ПОС-терминал“, каза Иванела Андреева. Тя посочи, че е внедрен  нов софтуер осигуряващ възможност за електронен обмен на документи с други администрации, като това ще намали административната тежест за гражданите и бизнеса и ще даде възможност за осъществяване на комплексно административно обслужване. „Това означава, че всяка услуга може да се заяви от мястото, в което се намира потребителят, без да е необходимо да се явява лично в Община Видин“, допълни Андреева. Новата интернет страница на Община Видин ще е с нова визия, ориентирана към потребителите с възможност за докладване на неспешни сигнали от различно естество към общинската администрация, включително и възможност за прикачване на файлове със снимков материал или видеоклип. „Например – дупка в асфалта, счупена пейка, разпилян боклук, неправилно паркиран автомобил и други. Ще осигурим възможност чрез интернет сайта за безплатна телефонна комуникация между гражданите и администрацията на Общината“, каза Андреева.  По този начин гражданите ще разговарят безплатно от цял свят с посочените телефони за контакт в сайта.\r\nАнна ЛОЗАНОВА", "date": "2017.12.25", "title": "Иванела Андреева, Община Видин: Видин е пилотна община, в която стартира въвеждането на електронни услуги за гражданите и бизнеса"}
{"url": "http://www.focus-news.net/news/2017/12/25/2470990/balgarskiyat-patriarh-neofit-oglavi-praznichnite-bogosluzheniya-za-rozhdestvo-hristovo-v-patriarsheskata-katedrala-sv-al-nevski-obzor.html", "text": "Българският патриарх Неофит оглави празничните богослужения за Рождество Христово в патриаршеската катедрала \"Св. Алeксандър Невски\". В храма за Патриаршеската света литургия присъстваха президентът Румен Радев, народни представители, общински съветници и десетки миряни.\r\n„На този чуден празник - раждането на Исус Христос, трябва винаги да помним неговите завети и да живеем според тях, за да има мир, любов и разбирателство. Христовото Рождение озарява всеки от нас и цялото творение“, каза патриарх Неофит по време на патриаршеското и синодално послание за Рождество Христово. По думите му, възприел човешката природа, Бог се ражда, за да освободи човечеството от онзи, който незаконно e притежавал властта на греха и смъртта.\r\n„Нека с думите и делата си бъдем истински Господни ученици, Негови свидетели и възвестители на святата Му воля, проповедници на спасителното за човеците евангелско благовестие, та по завета Христов, като виждат делата ни, всички да познаят Истината и да прославят Небесния наш Отец. Нека със слово и дело подражаваме на Неговата жертвена любов към нас, както и Сам Той ни казва: “По това ще познаят всички, че сте Мои ученици, ако любов имате помежду си”, заяви българският патриарх и пожела на всички сънародници в страната и по света крепко здраве, бодър дух и благословени от Бога успехи във всяко богоугодно и доброполезно начинание. „Божията милост и любов, благодат и мир на раждащия се днес във Витлеем Богомладенец и общението в Светия Дух да бъдат с всички нас“, каза още патриарх Неофит.\r\nЦветилена СИМЕОНОВА", "date": "2017.12.25", "title": "Българският патриарх Неофит оглави празничните богослужения за Рождество Христово в патриаршеската катедрала \"Св. Ал. Невски\" (ОБЗОР)"}
{"url": "http://www.focus-news.net/news/2017/12/25/2470991/ibna-aleksis-tsipras-shte-prekara-kolednite-praznitsi-v-belgrad-po-lichna-pokana-na-srabskiya-prezident.html", "text": "Гръцкият министър-председател Алексис Ципрас и семейството му ще прекарат Коледните празници в Белград, където пристигнаха по лична покана на сръбския президент Александър Вучич, предава Independent Balkan News Agency.\r\nСпоред сръбски дипломатически източници, посещението на Ципрас за Коледа е силно послание към Белград, особено като се има предвид фактът, че това е първото му задгранично семейно пътуване след встъпването му на премиерския пост в Атина. Според събеседниците на IBNA визитата на Ципрас е потвърждение на отличните двустранни отношения между Гърция и Сърбия.\r\nЦипрас е приел поканата на Вучич при посещението си в Белград на 9 декември за четиристранната среща с колегите му от България и Румъния, и с президента на Сърбия.   Тереза Герова", "date": "2017.12.25", "title": "IBNA: Алексис Ципрас ще прекара Коледните празници в Белград по лична покана на сръбския президент"}
{"url": "http://www.focus-news.net/news/2017/12/25/2470992/plovdiv-v-rayon-yuzhen-e-priklyuchil-sotsialen-proekt.html", "text": "Около 160 души с трайни увреждания и самотно живеещи от район „Южен“ са подкрепени от новосъздадения Център за почасово предоставяне на услуги за социално включване в общността или в домашна среда. Това съобщи за Радио „Фокус”- Пловдив кметът на района Борислав Инчев. Проектът „Независим живот“ за намаляване на бедността и насърчаване на социалното включване стартира на 1 януари 2016 г. Той продължи в следващите две години и се финансира с близо половин милион лева от Оперативна програма „Развитие на човешките ресурси 2014-2020”. Дейностите по проекта имаха за цел да подобрят качеството на живот и достъпа до услуги на една особено уязвима група, каквито са възрастните хора. „За нас най-ценното постижение е, че успяхме да предложим услуги, които са близо до нуждите на хората”, коментира Инчев. „Комплексният подход към потребностите на тези хора и предлагането на здравна грижа, социална подкрепа и помощ в домакинството в най-голяма степен гарантира, че хората с увреждания и самотно живеещите възрастни хора, които трудно се справят сами в ежедневието си, няма да попаднат в социална изолация и бедност. Освен това дадохме шанс на техните близки и роднини, които бяха ангажирани с грижата за нуждаещите се да се върнат на пазара на труда, а в това време някой професионално да ги замести. Отдавна у нас се говори, че социалните услуги трябва да са гъвкави, да са почасови, да съчетават различен тип грижа и да предлагат индивидуален подход. Този проект направи точно това“, каза още Борислав Инчев.\r\nПо проекта са били назначени 81 лични асистенти и 12 социални асистенти, които да подкрепят възрастните хора в поддържането на домакинството, пазаруването, посещенията при лекар, но също така са им помагали за създаване на социални контакти, посещение на културни събития, писане и подаване на документи. Предоставени са били и услуги от медицинска сестра, рехабилитатор и психолог.\r\nВ края на проекта е била направена социална оценка на всеки отделен потребител, за да се определи от каква подкрепа има нужда. След това е била предоставена на нуждаещите се възможност, въпреки ограниченията си, да получат грижа в семейна среда.\r\nЦветана ТОНЧЕВА", "date": "2017.12.25", "title": "Пловдив: В район „Южен“ е приключил социален проект"}
{"url": "http://www.focus-news.net/news/2017/12/25/2470993/voa-bez-koledni-prikazki-za-ukraintsite-izpraveni-pred-mrazoviti-temperaturi-i-posleditsite-ot-voenniya-konflikt.html", "text": "Върховният комисариат за бежанците на ООН (ВКБООН) алармира, че хиляди хора, разселени от домовете им в Донецката и Луганската област на Украйна, са изправени пред редица предизвикателства в условията на мразовити температури, които допълнително влошават положението им, предава радио Voice of America.\r\nСитуацията е особено трудна за хората, живеещи в близост до контактната линия, разделяща правителството и зоните, контролирани от бунтовниците. От ВКБООН отбелязват, че домовете им често са повредени от обстрела, инфраструктурата е разрушена, а транспортът -  нередовен, което възпрепяства хората да взимат помагащите им се обезщетения, храна и лекарства.\r\n„В някои села инфраструктурата, като газовите тръби, е била повредена от обстрела и в резултат на това въглищата и дърва за огрев представляват единствено средство за отопление на домовете. Нашият екип съобщава, че хората често са принудени правят избор между това да купуват храна и лекарства или гориво, за да затоплят домовете си\", уточнява говорител на Агенцията на ООН за бежанците.\r\nВКБООН предоставя помощ на 15 300 от най-уязвимите украинци, включително самотни родители, възрастните хора, многодетни семейства, хора с увреждания или хроничните заболявания.\r\nПовечето от получателите на тези помощи са в източните райони на страната, които не са контролирани от Киев, и където ситуацията е особено критична. В областите, контролирани от правителството, помощта на ВКБООН е с парични субсидии за 1000 домакинства и зимни якета на повече от 4700 деца.Тереза Герова", "date": "2017.12.25", "title": "VOA: Без коледни приказки за украинците, изправени пред мразовити температури и последиците от военния конфликт"}
{"url": "http://www.focus-news.net/news/2017/12/25/2470994/shumen-danachnite-kasi-v-obshtinata-shte-badat-s-namaleno-rabotno-vreme-na-28-dekemvri.html", "text": "На 28 декември, четвъртък, касите за обслужване на граждани към отдел “Местни данъци и такси  и ТБО” в сградата на Община Шумен ще работят с намалено работно време до 15.30 часа. Това съобщиха от пресцентъра на Общината. Промяната се налага във връзка с приключване на финансовата година съобразно указанията на Министерството на финансите и Българската народна банка. Ако има граждани, които желаят да заплатят задълженията си и след този час, те могат да го направят по банков път.", "date": "2017.12.25", "title": "Шумен: Данъчните каси в общината ще бъдат с намалено работно време на  28 декември"}
{"url": "http://www.focus-news.net/news/2017/12/25/2470995/ria-novosti-tsik-na-ruskata-federatsiya-otkaza-registratsiya-za-prezidentskite-izbori-na-oshte-trima-kandidati.html", "text": "Централната избирателна комисия (ЦИК) на Руската федерация отказа да регистрира още трима кандидати за президентските избори през март 2018 г., предава РИА Новости.\r\nАгенцията уточнява, че в списъка на кандидатите за вота за държавен глава на Русия няма да бъдат включени тези на партията „Женски диалог“, „Руски общонароден съюз“ и „РОТ Фронт“, а причината – установени нарушения на процедурите. \r\nОт ЦИК поясняват, че кандидатите разполагат със срок до 12 януари 2018 г., за да отстранят нарушенията и да подадат отново документите си.\r\nПо-рано в понеделник ЦИК на Руската федерация отказа да регистрира опозиционния лидер Алексей Навални като кандидат за президентските избори в страната. По думите на един от членовете на ЦИК – Борис Ебзеев, причината за отказа е свързана с неговото съдебно минало – по-рано тази година критикът на Кремъл получи петгодишна условна присъда за незаконно присвояване на средства. Още тогава бе обявено, че той ще има право да се кандидара за президентския пост в Русия не по-рано от 2028 г. Тереза Герова", "date": "2017.12.25", "title": "РИА Новости: ЦИК на Руската федерация отказа регистрация за президентските избори на още трима кандидати"}
{"url": "http://www.focus-news.net/news/2017/12/25/2470996/tanya-mareva-rim-smolyan-zasluga-za-uspeshnata-godina-na-muzeya-ima-i-izdatelska-deynost.html", "text": "Заслуга за успешната година на музея в Смолян има и издателска дейност. Това каза в интервю за Радио „Фокус“ – Смолян директорът на Регионалния исторически музей в Смолян, Таня Марева. Тя посочи, че поредната книжка на РИМ - Смолян е дадена за печат, като това е книга трета. Марева изрази надежда тази инициатива да продължи, за да може най-любопитните, които се интересуват от историята, бита, културата, достиженията на музейните специалисти от научна гледна точка да прочетат най-новите разработки, защото те се вписват от неговите експерти. Тя допълни, че са съорганизатори и съиздатели на две книги – едната посветена на Васил Левски „Есета за Левски“, под надслова „Дела трябват, а не думи“. „Това е нещо изключително любопитно, тъй като е писано от ученици и един учител от цялата Смолянска област - от Любча до Баните, естествено и от Смолян, Чепеларе, Златоград и други селища в региона. Другата книга, която излиза и сме в последния етап от отпечатването й е сборник, посветен на 18 юли – празника на град Смолян, наречена „Стопанско и културно развитие на Тракия и Родопите през 19 и 20 век“, каза още Марева.\r\nНели ГЕРГЬОВСКА", "date": "2017.12.25", "title": "Таня Марева, РИМ – Смолян: Заслуга за успешната година на музея има и издателска дейност"}
{"url": "http://www.focus-news.net/news/2017/12/25/2470997/zdf-darzhavniyat-glava-na-frg-se-opita-da-vdahne-kurazh-na-germantsite-v-kolednoto-si-poslanie.html", "text": "Времената изглеждат несигурни, а формирането на правителство се проточва, но в коледното си обръщение към нацията държавният глава на ФРГ Франк-Валтер Щайнмайер се опита да вдъхне кураж на германците, предава телевизионният канал ZDF.\r\nЩайнмайер призова гражданите на Германия да продължат да се усмихват и да не губят доверие дори в несигурните времена. Неочакваното не означава, че то непремененно ще бъде лошо, подчерта германският президент в обръщението си.  \r\nПо отношение на забавянето в съставянето на ново правителство на страната, Щайнмайер заяви: „Уверявам Ви, че държавата работи съгласно всички правила, изрично предвидени от Конституцията на нашата страна“. Тереза Герова", "date": "2017.12.25", "title": "ZDF: Държавният глава на ФРГ се опита да вдъхне кураж на германците в коледното си послание"}
{"url": "http://www.focus-news.net/news/2017/12/25/2470998/pazardzhik-168-sa-lichnite-lekari-v-oblastta.html", "text": "Запазва се броят на личните лекари в област Пазарджик, каза за Радио „Фокус“ – Пазарджик д-р Красимир Кулински, председател на Сдружението на общопрактикуващите лекари в Пазарджик. Той уточни, че броят им в региона е 168. „Засега имаме колеги, които специализират и очакваме да получат съответната специалност. Това са двама колеги, които очакваме да се присъединят към нашата гилдия“, коментира д-р Кулински. Той каза също, че в равнинната част на областта няма проблеми с осигуряването на джипита в населените места. „Във Велинградско има проблем, защото там населените места са малки и труднодостъпни. Лекарите, които работят там, са направили графици, за да обслужват няколко села. Хората вече са свикнали и знаят кога и къде да ги намерят”, обясни д-.р Кулински.\r\nВаня НИКОЛОВА", "date": "2017.12.25", "title": "Пазарджик: 168 са личните лекари в областта"}
{"url": "http://www.focus-news.net/news/2017/12/25/2471000/ivitsa-dachich-sarbiya-vodi-politika-na-pomirenie-vapreki-che-poluchava-shamari.html", "text": "В интервю за местна медия министърът на външните работи на Сърбия Ивица Дачич заяви, че страната му води политика на помирение и е пример за добросъседски отношения в региона, въпреки „шамарите“, които получава в замяна, отбелязва скопското електронно издание „Стандард“.\r\nДачич подчерта, че Сърбия е независима държава, която провежда неутрална политика. „Ние не сме неутрални като Швейцария, но ние провеждаме политика на военен неутралитет, което означава, че не сме членове на нито един военен съюз и военното сътрудничество може да равноправно с всички страни\", категоричен бе първият дипломат на Белград.\r\nЗапитан дали Сърбия може да запази тази политика, Дачич заяви, че би искал държавният глава на САЩ Доналд Тръмп да посети Сърбия, като напомни, че последният американски президент, пристигнал на визита в Белград, е Джими Картър (на власт в периода 1977-1981 г.).\r\n„Бих искал Тръмп да дойде в Сърбия и да ни каже ясно. Докога ще говорим само със заместник-помощник държавния секретар Брайън Хойт Йи? Когато ходим в Москва, говорим с (Владимир) Путин, а не с ръководителя на служба за външни отношения\", припомни Дачич, като увери, че Сърбия се стреми към добри отношения със САЩ, но –съгласно думите му, за тази цел са необходими двама. Тереза Герова", "date": "2017.12.25", "title": "Ивица Дачич: Сърбия води политика на помирение, въпреки че получава шамари"}
{"url": "http://www.focus-news.net/news/2017/12/25/2471001/sport-simona-halep-specheli-demonstrativniya-turnir-v-tayland.html", "text": "Румънската тенисистка Симона Халеп спечели демонстративния турнир в Хуа Хин, Тайланд, след като на финала се наложи с 6:2, 6:3 над чехкинята Каролина Плишкова.\r\nСъс същия резултат Йохана Конта победи Елена Остапенко в двубой за третото място. \r\nБившата номер едно в света ще започне новия сезон с участие в турнира в Шенжен, Китай, който стартира в първия ден на новата, 2018 година.", "date": "2017.12.25", "title": "Спорт: Симона Халеп спечели демонстративния турнир в Тайланд"}
{"url": "http://www.focus-news.net/news/2017/12/25/2471002/vratsa-petima-dushi-zaginaha-v-katastrofa-na-patya-mezhdu-selata-devene-i-borovan-obzor.html", "text": "Петима души загинаха в катастрофа на пътя между селата Девене и Борован. Пътният инцидент е станал към 11.40 часа между два леки автомобила, движещи се по правия участък от пътя. По първоначални данни вероятната причина е загуба на управление над единия автомобил. Шофьор е изгубил управлението, колата му е застанала перпендикулярно на пътя и в нея се е ударил друг автомобил. Първоначални данни бяха за трима загинали от първия автомобил и един – от втория, но после стана ясно, че още един от пострадалите е починал. \r\nПри друг пътен инцидент, станал на пътя между селата Стряма и Калековец, пострадаха трима души, сред които 5-годишно дете. Лек автомобил „Шкода“ се е сблъскал челно с лек автомобил „Поло“. В болница са откарани 32-годишният водач на първата кола и 5-годишно дете, което е пътувало с него, както и водачът на втория автомобил, на 47 години. Няма данни за употреба на алкохол. До приключване на огледа и изясняване на причините за произшествието, движението в участъка бе преустановено, а автомобилите, които пътуваха от Раковски към Пловдив, се отбиваха през пътен възел „Чекерица“ към магистралата.", "date": "2017.12.25", "title": "Враца: Петима души загинаха в катастрофа на пътя между селата Девене и Борован (ОБЗОР)"}
{"url": "http://www.focus-news.net/news/2017/12/25/2471003/plyus-info-makedoniya-gasta-magla-i-smog-nalozhiha-zatvaryane-na-letishteto-v-saraevo.html", "text": "Гъста мъгла и смог наложиха отмяната на всички полети от и до летището в босненската столица Сараево, предава македонската електронна медия „Плюс Инфо“. Мерките на властите засегнаха полети на компаниите Wizz Air, Adria Airways, Air Serbia и други. \r\nСъщевременно местните медии съобщават, че мъглата и плътният смог затрудняват и движението по автомобилните пътища в района.  \r\nСараево, както и Тузла, са сред най-замърсените в Европа днес, припомнят от редакцията.Тереза Герова", "date": "2017.12.25", "title": "„Плюс Инфо“ (Македония): Гъста мъгла и смог наложиха затваряне на летището в Сараево"}
{"url": "http://www.focus-news.net/news/2017/12/25/2471004/milena-markovska-gb-paisiy-hilendarski-asenovgrad-otchitame-mnogo-uspeshna-2017-godina-v-koyato-napravihme-poredna-krachka-kam-moderniziraneto-na-bibliotekata.html", "text": "Градската библиотека „Паисий Хилендарски“ в Асеновград отчита много успешна 2017 година. Това каза за Радио „Фокус“ – Пловдив Милена Марковска, директор на културната институция.  По думите й наред с всички постоянни програми и инициативи, които библиотеката реализира през последните години, през 2017-та ръководството е приключило успешно и няколко проекта. „Един от тях беше по програма „Еразъм +“ за повишаване на обучителния капацитет на мениджърите и служителите в общинските библиотеки, който се изпълняваше от Фондация „Глобални библиотеки – България“ и 7 общински библиотеки в страната. Самият проект беше отличен с много високо качество за постигнатите резултати, което всъщност е голяма чест както за фондацията, така и за всички библиотеки, които участвахме в проекта. Благодарение на него успяхме да реализираме и да въведем някои добри европейски практики както в останалите общински библиотеки, така и в нашата. С това направихме още една крачка към модернизирането на библиотеката. Също така, много важен проект през тази година беше и „Стамимашки еко-калейдоскоп за устойчиво развитие“, който изпълнявахме с ученици от ОУ „Ангел Кънчев“ и настоятелството на училището, както и с Националния алианс за работа с доброволци (НАРД). Този проект, насочен към местната общност, към повишаване на екологичната култура и гражданската активност, също имаше много сериозен обществен отзвук както сред децата в училището, така и сред родителите и цялата общественост“, каза Милена Марковска. Тя посочи, че през 2017 година Градската библиотека „Паисий Хилендарски“ е продължила работата по програмата, насочена към родителите и свързана с ранното детско развитие „Работилница за родители – да пораснем заедно“. „Тази програма ще продължим да изпълняваме и през следващата година, като се надявам, че по посока на ранното детско развитие ще имаме възможност да направим и други различни инициативи и събития“, коментира Марковска.\r\nПо думите й сред основните акценти в работата на библиотеката и през тази година са били свързани с насърчаване на четенето и с книгата, включени в постоянните програми „Час в библиотеката“, „Ваканция в библиотеката“, която се реализира през лятната ваканция. „Другият акцент в работата на библиотеката е програмата в помощ на безработните лица, която изпълняваме съвместно с Дирекция „Бюро по труда“ – Асеновград. Това е едно много успешно партньорство, което през тази година успяхме заедно с директора на дирекцията Екатерина Гешева да представим като една много добра практика и в националния форум с международно участие на фондация „Глобални библиотеки – България“. Така показахме, че нашите практики си кореспондират с тези в останалите европейски страни“, посочи още Милена Марковска.\r\nТони МИХАЙЛОВ", "date": "2017.12.25", "title": "Милена Марковска, ГБ „Паисий Хилендарски“-Асеновград: Отчитаме много успешна 2017 година, в която направихме поредна крачка към модернизирането на библиотеката"}
{"url": "http://www.focus-news.net/news/2017/12/25/2471005/balgariya-v-balkanskite-medii-vanga-e-predskazala-dve-vazhni-sabitiya-za-2018-godina-sofiya-zabranyava-dvizhenieto-na-konski-karutsi-agentsiya-fokus.html", "text": "Според мнозина, известната българска пророчица Ванга, предсказала атаката от 11 септември 2001 г. в Ню Йорк, възхода на близкоизточната радикална групировка „Ислямска държава“ и Брекзит има прогнози и за следващата, 2018 г., пише скопското електронно издание „Вечер“.\r\nРодената в Струмица пророчица, починала през 1996 г. на 85-годишна възраст, има предсказания чак до LI век, когато според нея ще настъпи краят на света. \r\nСпоред нейните прогнози, приведени от редакцията на македонското издание, през следващата година Китай ще стане новата световна суперсила, която ще надмине САЩ. Второто събитие, което ще промени света, ще бъде намирането на нова форма на енергия на Венера. \r\nОт редакцията припомнят, че през 2018 г. НАСА ще стартира мисията „Слънчева сонда“ (The Parker Solar Probe), която ще достигне много близко до Слънцето. Според теоретиците на конспирацията, Баба Ванга е предвидила, че тази мисия на НАСА ще разкрие нова форма на енергия, която ще промени света – въпреки че в проекта не се предвижда сондата на кацне на Венера.\r\n*** Властите в българската столица ще наложат пълна забрана за движение на конски каруци по улиците на София в периода, в който България ще председателства Съвета на Европейския съюз, отбелязва скопската електронна медия „Плюс Инфо“ .\r\n„Конските каруци са опасни на пътя, те са мръсни и са забранени във всички столици на Европа, освен ако не се използват за туристически цели“, коментира Симеон Славчев, общински съветник в СОС. \r\nВ София е забранено движението на каруци в центъра на града, но е разрешено в зоните извън него. Тази забрана обаче често бива нарушавана, коментират от редакцията.\r\n*** Гръцкият министър-председател Алексис Ципрас и семейството му ще прекарат Коледните празници в Белград, където пристигнаха по лична покана на сръбския президент Александър Вучич, предава Independent Balkan News Agency.\r\nСпоред сръбски дипломатически източници, посещението на Ципрас за Коледа е силно послание към Белград, особено като се има предвид фактът, че това е първото му задгранично семейно пътуване след встъпването му на премиерския пост в Атина. Според събеседниците на IBNA визитата на Ципрас е потвърждение на отличните двустранни отношения между Гърция и Сърбия.\r\nЦипрас е приел поканата на Вучич при посещението си в Белград на 9 декември за четиристранната среща с колегите му от България и Румъния, и с президента на Сърбия.   \r\n***", "date": "2017.12.25", "title": "България в балканските медии – Ванга е предсказала две важни събития за 2018 година, София забранява движението на конски каруци (Агенция „Фокус“)"}
{"url": "http://www.focus-news.net/news/2017/12/25/2471006/reuters-dvadeset-i-dvama-dushi-sa-postradali-pri-eksploziya-na-foyerverki-na-festival-v-kuba.html", "text": "Двадесет и двама души, сред които шест деца на възраст между 11 г. и 15 г., са пострадали при експлозия на фойерверки по време на популярен кубински фестивал навръх Бъдни вечер, предава Reuters, като се позовава на информация от държавните медии на карибската държава, публикувана в понеделник, 25 декември.\r\nПо данни на местните средства за масова информация, които цитират здравните власти, сред 22-та ранени има някои с „много тежки наранявания, някои – с по-малко сериозни и други, които са в критично състояние“. Всички пострадали са кубинци, в разпространените доклади не се споменава информация за ранени туристи. \r\nВековният фестивал „Парандас“ в централния град Ремедиос на северния бряг на острова се провежда на 24 декември и привлича хиляди кубинци и туристи. Два от кварталите на града се състезават всяка година на Бъдни вечер, за да направят най-зрелищното шоу с фойерверки сред карнавална атмосфера, поясняват от редакцията.\r\nПричината за експлозията се разследва, според официалните медии.Тереза Герова", "date": "2017.12.25", "title": "Reuters: Двадесет и двама души са пострадали при експлозия на фойерверки на фестивал в Куба"}
{"url": "http://www.focus-news.net/news/2017/12/25/2471007/za-14-godini-balgarskata-koleda-e-sabrala-29-984-449-leva-s-koito-sa-podpomognati-3-883-detsa-i-e-zakupena-aparatura-za-259-lechebni-zavedeniya.html", "text": "За 14 години всички ние дарихме 29 984 449 лева. С тях са подпомогнати 3883 деца и е закупена апаратура за 259 лечебни заведения в цялата страна. Това обяви в началото на традиционния благотворителен спектакъл „Българската Коледа“ водещият Юлиян Вергов, предаде репортер на Агенция „Фокус“. Той се проведе в Народния театър „Иван Вазов“  под патронажа на държавния глава Румен Радев, а заедно с президентското семейство на него присъстваха председателят на парламента Цвета Караянчева, Негово Светейшество патриарх Неофит, представители на държавните институции и много граждани, подкрепящи инициативата. \r\nПетнадесетото издание на „Българската Коледа“ 2017/2018 година е „В подкрепа на спасения детски живот“, а от сцената на Народния театър изявени български музиканти, танцьори, спортисти, актьори и журналисти подкрепиха благородната кауза, посветена на изпадналите в беда деца. \r\nВ благотворителния концерт участваха много български изпълнители, сред които Васил Найденов, Орлин Горанов и Еделина Кънева, група „БТР“ и група „Фондацията“, Михаела Филева, Графа, Криско, Миро, Поли Генова, Васил Петров, Орлин Павлов, Мариана Попова, Михаела Маринова. Там бяха възпитаниците на Национално училище за танцово изкуство в София, детска вокална група „Бон-Бон“, Фолклорен танцов ансамбъл „Пламъче“, Софийска филхармония и хора към Национален фолклорен ансамбъл „Филип Кутев“. \r\nЗа съпричастност призоваха още тенисистът Григор Димитров, лекоатлетката Ивет Лалова, сноубордистите Александра Жекова и Радослав Янков, алпинистът Боян Петров, волейболистите Радостин Стойчев и Владимир Николов, лекоатлетката Мирела Демирева, състезателят по тенис на маса Денислав Коджабашев, художествената гимнастичка Невяна Владинова, актрисата Десислава Бакърджиева и други. Участие в спектакъла взеха и много журналисти. \r\nДопълнителна информация за „Българската Коледа“, както и начините, по които може да бъде направено дарение, са посочени на интернет-страницата на благотворителната инициатива: www.bgkoleda.bg.", "date": "2017.12.25", "title": "За 14 години „Българската Коледа“ е събрала 29 984 449 лева, с които са подпомогнати 3 883 деца и е закупена апаратура за 259 лечебни заведения"}
{"url": "http://www.focus-news.net/news/2017/12/25/2471008/alsat-m-makedoniya-bosna-i-hertsegovina-ne-planira-da-priznae-nezavisimostta-na-kosovo-uveri-bivshiyat-vanshen-ministar-na-stranata.html", "text": "Бившият външен министър на Босна и Херцеговина Игор Църнадак заяви, че страната му не възнамерява да признае Косово и че тази позиция в бъдеще няма да се промени, предава скопският телевизионен канал „Алсат-М“.\r\nВ интервю за местната телевизия Н1 Църнадак припомни, че „Република Сръбска има подобна позиция“ и подчерта, че за Сараево е важо да се съобрази с политиката на Белград.\r\nКоментирайки решението на американския конгресмен Майк Търнър, който изпрати писмо до държавния секретар на САЩ Рекс Тилерсън, в което посочи, че страната (САЩ) трябва да поеме водещата роля на Балканите и да предложи да се подпише споразумение „Дейтън 2\", Църнадак заяви, че подобно развитие е излишно.\r\n„Няма нужда, аз съм сигурен, че няма да има, този вид международен интервенционизъм приключи. САЩ ще бъдат представени в тези ширини с желание да се стигне до стабилизиране, реформи, но ангажимент от този вид – да се свиква международна конференция, за да се съберат всички важни актьори, това няма да се случи, имаше стотици такива идеи“, подчерта бившият първи дипломат на Сараево.Тереза Герова", "date": "2017.12.25", "title": "„Алсат-М“ (Македония): Босна и Херцеговина не планира да признае независимостта на Косово, увери бившият външен министър на страната"}
{"url": "http://www.focus-news.net/news/2017/12/25/2471009/faz-chetirima-zhurnalisti-ot-dzhumhuriet-shte-ostanat-v-aresta-do-mart-2018-g.html", "text": "Четирима журналисти на турския опозиционен вестник „Джумхуриет“ ще останат в ареста поне до март 2018 г., когато ще се проведе следващото заседание по делото срещу 17-те бивши и настоящи служители на изданието, съобщава германският вестник Die Frankfurter Allgemeine Zeitung. Съответното решение бе взето в рамките на заседанието по делото в понеделник, 25 декември. \r\nПроцесът срещу 17 бивши и настоящи служители на антиправителствения турски вестник „Джумхуриет“ започна на 24 юли тази година. \r\nИзправените на подсъдимата скамейка са обвинени в подпомагане на терористични организации като забранената „Работническа партия на Кюрдистан“ (ПКК), движението на гюленистите (ФЕТО) и други радикални леви групировки.\r\nСпоред „Репортери без граници“ подсъдимите биха могли да получат до 43 г. затвор. Сред обвиняемите е и бившият главен редактор на изданието – Джан Дундар, който понастоящем живее в изгнание в Германия. Обвинени са сегашният главен редактор Мурат Сабунчу, изпълнителният директор Акън Аталай и добре познатит разследващия журналист Ахмет Сик. Дванадесет служители на „Джумхуриет“, включително Сабунчу, Аталай и Сик, са в ареста. \r\nНяколко организации, сред които и „Репортери без граници“, отхвърлиха твърденията на турските власти срещу журналистите като „политически мотивирани“. Тереза Герова", "date": "2017.12.25", "title": "FAZ: Четирима журналисти от „Джумхуриет“ ще останат в ареста до март 2018 г."}
