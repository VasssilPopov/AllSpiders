{"url": "http://www.focus-news.net/news/2018/08/21/2558551/afp-uchenite-potvarzhdavat-sashtestvuvaneto-na-led-na-lunata.html", "text": "Учените казаха във вторник, че са потвърдили съществуването на лед на повърхността на Луната за първи път - откритие, което един ден може да помогне на хората да оцелеят там, предава  AFP . \r\nПризнаци за наличие  на лед на Луната са съобщавани от учените в продължение на години, но предишните наблюдения биха могли да се обяснят с други явления, като необичайно отразяваща лунна повърхност, съобщиха авторите на изследването. \r\n\"Това е първият път, когато учените имат окончателни доказателства за наличието на воден лед на повърхността\", заяви ръководителят Шуай Ли от Института по геофизика и планетология на Хавайския университет. \r\nЛедът главно се крие в студените сенки на кратерите на лунните полюси и е открит с помощта на уреди, които се намираха на  космическия апарат \"Чандраян-1\", изстрелян през 2008 г. от Индийската организация за космически изследвания. \r\nИзползвайки данни от инструмента на NASA за Механизма на Минералната Минералогия (M3), изследователите идентифицираха три химични признака, \"които окончателно доказват наличието на лед на повърхността на Луната\", се казва в изявление на НАСА.  Юлиян Марков", "date": "2018.08.21", "title": "AFP: Учените потвърждават съществуването на лед на Луната"}
{"url": "http://www.focus-news.net/news/2018/08/21/2558526/sport-starshiyat-trenyor-na-inter-e-globen-s-10-hil-evro-za-obida-na-sadiya.html", "text": "Старшият треньор на Интер Лучано Спалети е глобен с 10 хил. евро за обида на съдия по време на мача от първи кръг на италианското първенство срещу Сасуоло.    \r\nСрещата се проведе на 19 август и завърши с победа на Сасуоло 1:0. След играта Спалети разкритикува работата на съдията и неговите думи бяха класифицирани като сериозно оскърбление.  \r\nСлед първи кръг Удинезе е глобен с 4000 евро, Парма с 2000, а Наполи с 2500 за различни нарушения.   Виктор Турмаков", "date": "2018.08.21", "title": "Спорт: Старшият треньор на „Интер“ е глобен с 10 хил. евро за обида на съдия"}
{"url": "http://www.focus-news.net/news/2018/08/21/2558530/aleksandar-aleksandrov-vidinski-sayuz-na-zarnoproizvoditelite-aktivna-e-targoviyata-s-pshenitsa-v-regiona-sled-priklyuchvane-na-zhatvata.html", "text": "Активна е търговията с пшеница в региона след приключване на жътвата, каза за  Радио „Фокус“ – Видин  Александър Александров, председател на Видинския съюз на зърнопроизводителите. Той посочи, че преди 20 дни жътвата е приключила във Видинска област. „В момента активно пшеница се кара до Черноморските пристанища, откъдето се изнася. Добивите в световен мащаб тази година не са добри заради засушаването и това качва борсовата цена на пшеница“, допълни земеделският производител. Той посочи, че в момента фуражната пшеница се продава на цена около 300 лв. за тон, а хлебната за 320-350 лв. за тон. „Предлагането на хлебна пшеница е доста ограничено, много от производителите я задържат, за да могат да отделят по-качественото зърно за посев за следващата година“, заяви Александров. Той посочи, че средният добив от пшеница за Видинска област е около 430 кг от декар. \r\nАнна ЛОЗАНОВА", "date": "2018.08.21", "title": "Александър Александров, Видински съюз на зърнопроизводителите: Активна е търговията с пшеница в региона след приключване на жътвата"}
{"url": "http://www.focus-news.net/news/2018/08/21/2558528/nikolay-gaydov-sdruzhenie-akatsiya-1899-osobeno-golyam-problem-e-vnosat-na-ukrainski-i-kitayski-med-koyto-podbiva-tsenata-na-balgarskiya.html", "text": "Особено голям проблем е вносът на украински и китайски мед, който подбива цената на българския. Проблемите на пчеларите са много. Те са както вътрешни, така и външни. Това каза за  Радио „Фокус“-Пловдив  Николай Гайдов, председател на пчеларско сдружение „Акация 1899“. Според него няма организация, която да обединява пчеларите и която да защитава техните интереси. По думите му външните са неглижиране от страна на правителството. Гайдов добави, че очаква през следващия програмен период средствата за пчеларите да се увеличат. В момента производителите на мед получават целеви средства по т.нар. Национална програма за пчеларство. „Това са субсидии, които обаче стигат до едва 1500 души при регистрирани над 4000. Тези средства са недостатъчни, но проблемът е друг, че те може би не са разпределени както трябва. Те се разпределят по различни мерки и т.н. Някои от мерките не са добре планувани, не се усвояват. Вярно е, че се прехвърлят в други мерки. Очакваме тези средства да бъдат удвоени от ЕС през 2020 година. Въпрос на координация на министерството и между самите пчелари да могат да бъдат разпределени тези средства, както биха искали пчеларите. Според мен е добре да се вземе тяхното мнение и да се разпределят средствата там, където е необходимо и по пера там, където биха могли да подобрят състоянието на отделните пчелари“, коментира още Гайдов. Като друг проблем той посочи реализацията на продукцията на едро, която е много слаба, с много ниски цени. „Проблеми има и със здравословното състояние на пчелните семейства, като миналата година беше изключително тежка – много смъртност имаше между пчелните семейства. Има и други болести, които в крайна сметка не се котират от научните сфери в пчеларството. Пчеларите не знаят как да лекуват своите пчелни семейства и срещу какво. Може би трябва да бъде направен един мониторинг на заболяванията на пчелните семейства, какъвто в момента правят във Франция“, коментира Гайдов. \r\nМария РУСЕВА", "date": "2018.08.21", "title": "Николай Гайдов, Сдружение „Акация 1899“: Особено голям проблем е вносът на украински и китайски мед, който подбива цената на българския"}
{"url": "http://www.focus-news.net/news/2018/08/21/2558527/silistra-31-svobodni-mesta-za-uchiteli-sa-obyaveni-v-oblastta.html", "text": "31 свободни места за учители са обявени в област Силистра към 20 август. Това съобщиха за  Радио „Фокус“ – Шумен  от Регионалната служба по заетостта в Русе. В Бюрото по труда в Силистра, в чийто обхват попадат общините Силистра, Ситово и Кайнарджа, са обявени 24 позиции за учители. Две са местата за старши учител – по английски език, гимназиален етап и по електроника, автоматика, комуникационна и компютърна техника, гимназиален етап. Две позиции са заявени за учители по български език и немски език, и две за педагози по немски език. Обявени са места за учител по растениевъдство и животновъдство, по химия и опазване на околната среда, гимназиален етап, по биология и здравно образование, гимназиален етап, по философия, гимназиален етап, по физика и астрономия, гимназиален етап, по география и икономика, гимназиален етап, по история и цивилизация, гимназиален етап, учител в детска градина – предучилищна педагогика, учител по информатика и информационни технологии, математика и физика, прогимназиален етап, учител по география и икономика, история и цивилизация и философски цикъл, прогимназиален етап, по теоретично обучение – мебелно производство, по английски език, гимназиален етап по практическо обучение – транспортна техника, по практическо обучение – механизация на селското стопанство, земеделска техника, по английски език и български език, по теоретично обучение – интериорен дизайн, по математика – висше образование. В Бюрото по труда в Тутракан, което обхваща общините Тутракан и Главиница, има заявка за 7 свободни учителски позиции. На 4 часа се търсят учител по физическо възпитание и спорт, прогимназиален етап, учител по музика, прогимназиален етап и учител по биология, прогимназиален етап, работа с компютър, с минимим 10 години професионален опит. Изискване за най-малко 10-годишен опит има за позицията старши учител по математика и физкултура, прогимназиален етап, работа с компютър. Не се изисква професионален опит за педагогически съветник – висше образование, педагогика/социална педагогика/психология, работа с компютър, учител по история, прогимназиален етап, работа с компютър, учител по химия, прогимназиален етап, работа с компютър. В Бюрото по труда в Дулово, в чийто обхват попадат общините Дулово и Алфатар, няма обявени свободни работни места за учители, възпитатели или друг училищен персонал. \r\nИвелина ИВАНОВА", "date": "2018.08.21", "title": "Силистра: 31 свободни места за учители са обявени в областта"}
{"url": "http://www.focus-news.net/news/2018/08/21/2558531/balgariya-komentari-v-makedonskite-medii-agentsiya-fokus.html", "text": "Министър-председателят на България Бойко Борисов заяви, че кризата в Търговския регистър на страната е преодоляна, след като системата се срина по технически причини, предава  „Вечер“. \r\nСпоред министър-председателя причините за проблема са  определени 24 часа след дефекта и данните са  успешно извлечени от повредените твърди дискове. Борисов уточни, че информацията  за регистрираните фирми е възстановена до средата на юли 2018 г. и че в момента се работи над тази от останалата част на юли и август. \r\n„Получих уверения от държавната агенция за Електронно управление, че ще имаме напълно функционален Търговски регистър може би до края на седмицата“, заяви Борисов, който днес направи изказване на извънредно заседание на Народното събрание за проблемите в електронните бази данни. \r\n***  Македонският историк и магистър по политически науки Благойче Атанасов публикува в скопското електронно издание  „Трибуна.мк“  авторска статия, озаглавена „Македонско-български поглед към бъдещето“.  Агенция „Фокус“   представя превод на материала без редакторска намеса. \r\nПоследното изявление на лидерът на българската опозиция Корнелия Нинова (председател на Българската социалистическа партия-БСП), в коeто обвинява премиера на Република Македония Зоран Заев за изявлението му, че „Илинденското въстание е българско\", предизвика пожар от реакции от двете страни на границата. Президентът на България Румен Радев, който спечели като кандидат тъкмо на българската левица, отиде по-далеч, и поиска „анекс“ към вече подписания Договор за добросъседство и приятелство между двете съседни страни. Ето защо министър-председателят (на България) Бойко Борисов реагира с изявлението: „Колегата Заев да помисли два пъти, преди да каже нещо\". Кому отговарят тези съзнателни нарушения на отношенията между двете съседни страни, с близка и сродна културна и етнолингвистичка връзка, но с тежко обременена история, точно в момента, в който Македония е на прага на исторически пробив в европейските и евроатлантическите интеграции след подписването на Преспанския договор със съседна Гърция? Руски противопехотни мини в София и Атина \r\nКато една малка част от мозайката на архитектурата на сигурността на НАТО в Югоизточна Европа, за Кремъл членството на Македония в Алианса представлява „загуба на още една вакумна територия\" от Западните Балкани. Всъщност, руската дипломация работи за предотвратяване на интеграцията на страните от тази част на Балканите в НАТО, като състояние на постоянно присъствие на „черна дупка\" на полуострова, която може да доведе до военни, социални вълнения и трусове, точно в предверието на ЕС и НАТО. Чрез Иван Савидис, мощен петролен олигарх, финансира(ше) пряко патриотичните съюзи и организации, които яростно се бориха срещу подписването на историческото споразумение. Всичко това, подкрепено от радикалния клир в Гръцката православна църква и неофашистите от „Златна зора“, представлява сериозен проблем за правителството на Алексис Ципрас за институционализиране на договора. Когато никой не очакваше, от Изток задуха руският вятър. Лидерът на българската опозиция Корнелия Нинова и българският президент Румен Радев създадоха проблем, който го нямаше, който събуди отново националистическите и тъмни сили от миналото, които могат да усложнят отношенията между Македония и България, и да създадат реален проблем при интеграцията на Македония, преди всичко с ЕС. На моста на компромиса \r\nСамо ако днешните български политици, учени, историци и самия български народ приемат днешните реалности - че има и съществува независима македонска държава и македонски народ, и само ако македонските интелектуалци, историци, политици и македонският народ приемат историческата истина, че македонската политическа нация е създадена през 1944 г. като смес от геополитическите обстоятелства и условия, и че преди това историческите дейци, революционери, интелектуалци и учени, са тясно свързани и преплетени с българската национална тъкан, то ние можем да се срещнем по средата и да разговаряме като двама цивилизовани съседа, които ще уреди отношенията си и ще тръгнат към пътя на сътрудничеството. Пътят на бъдещето \r\nСрамът от липсата на  магистрална и железопътна връзка между двете столици София и Скопие трябва да бъде основен крайъгълен камък в подобряването на историческите отношения между двете страни и двата народа. Македонското и българското правителство трябва да положат всички усилия, за да създадат модерни пътни връзки с цел да се улесни комуникацията между двете страни. От друга страна, отварянето на културното, научното, художественото, спортното и всякакво друго сътрудничество ще бъде ползотворно поле за запознаване на двата братски народи, и бавно, но сигурно отхвърляне на историческите стереотипи, митове и квалификации, които затрудняват отношенията в последните десетилетия, и които те не донесоха нищо добро. \r\n***  България демонстрира невероятна подкрепа за референдума за промяна на конституционното име на Македония, предава скопският информационен сайт  Infomax.mk . \r\nОсновна подкрепа идва от българските политици и историци, констатира медията. Последният от поредицата, който даде подкрепата на България за македонското самоотричане е историкът Стефан Иванов, който заяви, че референдумът ще бъде тест за това дали Македония ще сложи край на – съгласно думите му – лъжите, написани в македонските учебници. България има интерес от това референдумът, насрочен за 30 септември, да бъде успешен, уверен е Иванов.  \r\n„Това ще бъде тест в каква посока иска да продължи Македония - дали ще остане сенките на миналото или ще се приближи към Европейския съюз и ще превъзмогне лъжите, написани в македонските учебници\", подчертава българският историк. \r\nСпоред него историята, че Македония е нещо различно от България, е фалшива руско-сръбска история, а автор на македонската идея е официален Белград.„Големият въпрос е дали ще се върнем към фалшивата руско-сръбска история, че Македония е нещо различно. Интересите на Балканския полуостров минават през Сърбия, тя е автор на „македонската идея\", коментира Стефан Иванов.  \r\nСпоред него, ако референдумът се провали има шанс македонците имат шанс да се превърнат в нещо различно от българите, а ако е успешен – да се обърнат към България. „В момента изборът е между миналото и бъдещето. Македонците може да искат да бъдат различни или да се върнат и да се обърнат към България\", подчертава Иванов, който изрази увереност, че огромна част от българите в Македония подкрепят референдума. \r\n***  През септември 1978 година, по-точно от 25 до 28 септември, протоколът на министерството на външните работи на Югославия организира четиридневно посещение в Македония на акредитираните посланици в Белград. Тук, наред с други неща, записва в своя тефтер българският посланик Райко Николов, чиито записки са представени от електронното издание на македонския вестник  „Денешен“  без редакторска намеса: „Пътуваме със специалния влак на Тито, настанени в комфортни вагони, подредени в стил от началото на века, в големи, плюшени купета. Бяхме около сто и десет души – 55 посланика със съпругите си. Гръцкият колега не прие поканата и най-демонстративно бойкотираше тази инициатива на МВнР. Разстоянието от Белград до Скопие преминахме неусетно в приятно разговори и весело настроение, престоявайки по-голямата част от времето във вагон-ресторанта, където ни сервираха напитки по желание. Скопското ръководство се беше потрудило да се справи добре с ролята на домакин и със задачата да убеди чужденците, че хората в Македония се чувстват щастливи в Титова Югославия“. \r\n„В Скопие, на срещата с Благой Попов, председател на Изпълнителния съвет на Народното събрание, забелязах, че той говори умерено похвално за развитието на Македония в различни области, а се оказа и доста тактичен, така че не говореше за борбите на ‚македонския народ‘, нито за ‚македонските национални малцинства‘ в България и в Гърция. Спомена само, че поради ‚исторически причини много македонци живеят в чужбина и в съседните страни‘. Нищо повече. Срещата щеше да остане напълно ‚дипломатическа‘, ако не се беше обърнал посланикът на Перу. Когато Благой Попов завърши експозето, перуанецът внесе оживление в залата, питайки дали съществува ‚македонска нация‘, бидейки, както го нарече, слушал различни мнения по този въпрос. За миг Попов почувства объркване, но бързо се съвзе и се опита да се измъкне от неудобната ситуация, заявявайки че всеки от посланиците, след като се запознае на място с миналото и настоящето на Македония, сам ще може да си направи заключение. Същата тактичност очевидно не беше препоръчана на придружителя ни на екскурзията из града, който при разглеждането на забележителностите в Скопие, не забрави няколко пъти да спомене за „действията на чуждите окупатори“ по време на Втората световна война, хвалейки Георги Димитров за това, че е върнал на ‚македонския народ‘ мощите на Гоце Делчев, за да бъдат погребани в родната земя…“ \r\nБележките, които обхващат периода от 12 до 16 октомври 1978 година, са свързани с реакциите по повод речта на Тито в Скопие в частта си за „македонското малцинство“ в Гърция и в България: „Югославското правителство е много внимателно към Гърция и не си позволява остри нападки към нея по малцинствените въпроси, защото е членка на НАТО. Случаят с България е по-различен – тя е член на Варшавския договор. С нападките към нас, Югославия си създава позиция пред Запада и от това извлича политическа полза. Иначе новият турски посланик сподели с мен, че е учуден от югославската пропаганда към България. Миналата вечер гледал по телевизията документален филм по повод годишнината на въстанието в Македония и му направило впечатление, че много се говорило за ‚българските окупатори‘ в Македония, докато съвсем бегло са се споменавали действията на ‚нацистите‘ в Югославия и почти нищо не е имало за германските войски. От българските вестници, които пристигат със закъснение, разбирам че речта на Тито в Скопие към нас е била публикувана със съкращения чак на 11 октомври, пет дена след изричането ѝ. Вероятно горе, в София, дълго са размишлявали, а за това време вестниците са мълчали и чакали да им се нареди какво да „пуснат“. И югославският печат е дирижиран, но с по-голяма експедитивност. В онова, което е обявено в нашия печат от речта на Тито, са изпуснати ключовите части за България. До кога ще крием от българските читатели какво говорят другите за нас!“ \r\nВ края на годината посланик Райко Николов повторно е в Македония, неговата най-важна посланическа дестинация. Именно от 13 до 19 декември той идва в така нареченото „протоколно посещение“, пътувайки с автомобил до Скопие: „Обичам пътуванията с автомобил във всички сезони. Но този път тръгнах без задоволство, не защото е зима, а защото трябва да направя задължително, протоколно посещение в Македония. Психологически бях подготвен за това, което ми предстоеше. Знаех, че краткият ми престой в главния град на Македония няма да бъде приятен. Всички мои срещи в Скопие бяха предварително договорени и планирани от протокола на МВнР и трябва да бъдат реализирани в един ден. С това по недвусмислен начин ми се намекваше, че не съм желан гост за по-дълго време. Още в колата чухме по радиото как Лазар Колишевски, по повод годишнината от формирането на някой партизански отряд, без да щади епитети за ‚българските окупатори‘, говореше за българската фашистка окупация на Македония по време на Втората световна война. За разлика от него и от някои други, Благой Попов в моите очи изглеждаше като човек, с който е възможно да се разбереш, не е фанатик. Особено ми прави впечатление това, че към своята фамилия не е добавил това ‚ски‘, както е модерно тук в сърбоманските кръгове. Останал си е Попов. Освен това в кабинета си не влачеше преводач, както се практикува, а това значеше, че не иска да демонстрира, че моят българския е различен от неговия ‚македонски‘ език“ , пише българският посланик в своя личен дневник на 18 декември 1978 година. \r\nВ бележките за следващата година отново доминират проблемите около въпроса за българската „окупация на Македония“, въпросите за „македонската нация“ и „македонското малцинство в Пиринска Македония“. При това от тона може да се види, че става дума за посланик с радикално националистически възгледи, който не приема никакво друго мислене по отношение на тези и други подобни въпроси, а политиката на Тодор Живков за него е светска, лидерска и визионерска, за разлика от политиката, която води югославското правителство. Впрочем, заради тези негови възгледи, той е единственият посланик, който в края на своята мисия в Белград не получава обичайния медал за заслуги за подобряването на отношенията между страните, която представлява и Югославия. В бележките може да се прочете за затягане на отношенията между Югославия и България във връзка с правата на ‚македонското малцинство‘ в България, за проблемите около посещението на новия министър на външните работи на Югославия Йосип Върховец в София, както и за реакциите от посещението на Тито в СССР и разговорите с Леонид Брежнев. В контекст на неговия антимакедонски дипломатически поглед върху Македония и македонския народ, Райко Николов, посланик на България в Югославия в бележката от 5 юли 1979 година отбелязва:  „Има сигнали, че екстремистите в Македония не са много доволни от ‚помирителния курс‘ на Милош Минич на срещата с (Пенчо) Кубадински, плашейки се да не си загубят позициите в Скопие и в Белград в полза на привържениците на една по-умерена политика към България.С това се обяснява факта защо вчера на Срещата на югославските запасни офицери в Прилеп, Лазар Мойсов, член на Председателството на ЦК на СКП, изнесе ‚борбена реч‘ против нашата страна. Подобно изпълнение е противно на разговорите между Кубадински и Минич и взаимно изразеното желание за по-добра атмосфера в отношенията. Хора като Лазар Мойсов, Лазар Колишевски и други са директно отговорни за унищожаването на нашите сънародници, родолюбци в Македония в поствоенния период под обвинение, че са били сътрудници на българската фашистка армия. Те знаят каква омраза е събрана против тях и осъзнават, че могат да останат на високи позиции в държавата и партията само в условията на неразбирателство между Югославия и България. Само един ден по-късно използвах приема при Видич по повод празника на Сърбия, за да изразя учуденост пред Милош Минич от говора на Лазар Мойсов в Прилеп. Според Минич, срещата с Кубадински е била крачка напред в подобряването на отношенията между нашите две страни. С това той съвсем дезавуира Мойсов“. \r\nСпоред част от бележките за 1980 година, публикувани три години преди смъртта на Тодор Живкова, посланикът Райко Николов, като официален представител на българското правителство в Югославия, чрез определени структури в Белград, се разбира, че се е опитвал да дистанцира официалната югославска политика от въпросите за правата на „македонското малцинство“ в България, а всички, които споменавали това като приоритетен въпрос, в неговите бележки са описани като „бесни националисти“, особено Лазар Мойсов и Лазар Колишевски. Въпреки това, поне в първата половина на годината, главната тема на неговите „дипломатически“ операции са болестта и смъртта на Тито. Главният блок по тази тема започва с бележка от 4 май, когато се обявява новината за смъртта на Йосип Броз Тито: „Светкавично, след четиримесечна агония, в света се разпространи новината за смъртта на Тито. В София, където бях на консултации, (Петър) Младенов ми заяви, че за погребението на Тито в Белград ще дойде премиерът Станко Тодоров. Тодор Живков трудно може да прости на Тито, че се отнасяше с непочитание към него и не прие многократното настояване за среща помежду им. Сега, когато Тито е мъртъв, Тодор Живков изглежда не гори от желание да отиде да се поклони пред неговите мощи, си казах. Мисля, че той всъщност никога не е таял симпатии към починалия югославски президент, но дълбоко в себе си все пак го почиташе, заради голямата му популярност в света… Ще го осъди ли историята след смъртта? Само бъдещето ще покаже.“ \r\nДва дена по-късно бележката от 6 май 1980 година се потвърждава с твърдата „решителност“ на Живков да не отиде на погребението:  „Първоначално ние известихме югославяните, че премиерът Станко Тодоров ще присъства на погребението на Тито. Междувременно стана известно, че Брежнев и ръководителите на европейските социалистически страни, както и председателите и премиерите на много западни страни, и други държави, ще дойдат в Белград, за да отдадат последна почит на починалия югославски президент. В такава ситуация отсъствието от погребението на президента на съседна България би шокирало мнозина (Белград е на по-малко от 400 километра от София), затова той реши да следва примера на другите президенти и държави“. \r\nИ, разбира се, на следващия ден Тодор Живков, знаейки че безкрайно ще разгневи „големия брат“, се втурва към Белград, та чак се е записал и в книгата на състраданието. Според бележката на посланик Райко Николов българският лидер с насилствена суета е написал следното: „Другарят Тито беше начело на партията на югославските комунисти повече от 40 години и има големи заслуги в успеха на народоосвободителната борба на югославските народи против фашизма и капитализма, в изграждането на съвременна социалистическа Югославия…“  В продължение на бележката пише:  „След това от Двореца на федерацията отидохме в Парламента на СФРЮ, за да се поклоним пред ковчега с тялото на Тито. Траурната музика тихо звучеше през залата. Тук Живков положи венец с червена лента, на която пишеше ‚На Йосип Броз Тито от Тодор Живков‘. \r\nС това официалните и протоколни задължения за този ден приключиха и Живков се върна в Интерконтинентал“. На следващия ден посланикът ще напише: „Добре наспан, отпочинал, Живков беше бодро разположен, но все пак поиска да седне в един ъгъл на флоайето на Народното събрание. Докато течеше почетното шествие той ме разпитваше за Югославия и за някои нейни ръководители. По-късно, след погребението в своя апартамент в Интерконтинентал, около 17:30 часа го прие президента на Малта, който помоли за помощ при Брежнев за гаранции от двете суперсили – СССР и САЩ – във връзка с независимостта и неутралността на Малта. След разговора с президента на Малта тръгнахме с автомобилите към Двореца на федерацията, където в 19:00 часа Лазар Колишевски трябва да го приеме заедно с делегацията. Пристигнахме малко по-рано от определеното време и докато чакахме, седейки в приемната за да ни повикат, Живков, обръщайки се към Тихомир Влашкалич, шеговито подхвърли: \r\n‚Другарю Влашкалич, ние възрастните вече губим властта, младите идват!‘ Младенов се почувства длъжен да отрече: ‚Не е вярно, другарю Живков, вие държите властта здраво в ръце‘. Тогава Тодор Живков, придружен от нас, беше съпроводен в кабинета на Лазар Колишевски“ , пише в дневника на Райко Николов. Бележка от 20 февруари 1982 година: „Преди две седмици, в своето обръщение пред Съюзното събрание, Йосип Върховец публично обяви България за виновна за неприятното състояние, в което се намират българо-югославските отношения. Парламентът за пръв път прие резолюция с искане да признаем съществуването на македонска нация и македонското малцинство в Пиринска Македония“. Бележка от 11 май 1982 година: „Днес, по време на сбогуването, на своя прощален прием Йосип Върховец ми каза, че българските интелектуалци трябва да престанат да се занимават с миналото на Македония. Аз отвърнах, че това не е възможност, защото това е част от историята на България. В новото правителство, начело с Милка Планиц, за външен министър на Югославия е предложен Лазар Мойсов“. Бележки от есента на 1982 година: „Най-после дойде денят на моя прощален прием в Белград, който се провеждаше в салона на резиденцията и беше много посетен. В духа на протокола от югославска страна ми беше даден прощален обяд, но, разбира се, не от външния министър Лазар Мойсов, а от член на правителството, д-р Милорад Станоевич, председател на комитета по земеделие. \r\nНа 29 октомври си тръгнахме с Лидия, моята съпруга, за София, изпратени от персонала на нашето посолство. Върнах се в България без обичайния югославски орден, с който фактически се награждават всички посланици в Белград на края на своя мандат за заслуги и принос в развитието на отношенията между тяхната страна и Югославия. На фона на това, колкото и да звучи абсурдно, Държавният съвет на Народна република България награди югославския посланик в София, Р. Урошев, с орден ‚Мадарски конник‘ първа степен за неговия принос в развитието на отношенията между двете страни, но по заповед на неговото правителство, той отказва да го приеме. По-достойно ще постъпим, ако изобщо не му го дадем“. \r\n***", "date": "2018.08.21", "title": "България – коментари в македонските медии ( Агенция „Фокус“ )"}
{"url": "http://www.focus-news.net/news/2018/08/21/2558538/dima-ukalska-obshtina-kyustendil-110-godishninata-ot-rozhdenieto-na-marin-goleminov-shte-bade-osnovniyat-aktsent-pri-vrachvane-na-natsionalnata-nagrada-za-prinos-v-muzikalnoto-izkustvo.html", "text": "110-годишнината от рождението на Марин Големинов ще бъде основният акцент при връчване на Националната награда за принос в музикалното изкуство. Това каза пред  Радио „Фокус” – Кюстендил  Дима Укалска, началник на отдел „Култура и духовно развитие” към Община Кюстендил. По думите й в момента се изготвя програмата за церемонията, която е насрочена за 28 септември в голямата зала на Общински драматичен театър – Кюстендил. В организацията са включени Министерство на културата, Община Кюстендил, Съюз на българските композитори, Музикално сдружение „Марин Големинов”. В рамките на церемонията ще бъдат връчени две награди – Национална награда за принос в музикалното изкуство „Марин Големинов” и „Златен квартет”. Програмата предвижда представяне на проявите, включени в новия музикален сезон на сдружение „Марин Големинов”, което отбелязва своята 10-годишнина, както и откриване на изложба „110 + 10”. За финал ще бъде представена танцовата драма от Марин Големинов – „Нестинарка”, в което представяне ще участва балет „Арабеск”. \r\nВенцеслав ИЛЧЕВ", "date": "2018.08.21", "title": "Дима Укалска, Община Кюстендил: 110-годишнината от рождението на Марин Големинов ще бъде основният акцент при връчване на Националната награда за принос в музикалното изкуство"}
{"url": "http://www.focus-news.net/news/2018/08/21/2558534/tass-prezidentat-na-moldova-ne-izklyuchva-nova-politicheska-kriza-v-stranata-prez-2019-godina.html", "text": "Президентът на Молдова Игор Додон смята, че парламентарните избори през февруари 2019 година могат да въвлекат страната в поредната политическа криза. Той отбеляза, че основната борба ще се разгърне между поддържащата го опозиционна Партия на социалистите и проевропейските партии, предава  ТАСС. \r\n„Ако демократите разберат, че десните, проевропейски партии са силни, то изборите ще се проведат на 24 февруари, по план. Ако ли не, то всичко е възможно“, предупреди Додон.  Според него е възможно след изборите да не се формира управляващо мнозинство. Той съобщи, че най-голямата партия в страната – тази на социалистите, няма да влезе в коалиция с проевропейски партии. \r\nВ момента парламентът на Молдова се контролира от Демократическата партия. Според последните социологически проучвания в парламента след изборите ще влязат три политически сили, които изключват сътрудничество помежду си.   Виктор Турмаков", "date": "2018.08.21", "title": "ТАСС: Президентът на Молдова не изключва нова политическа криза в страната през 2019 година"}
{"url": "http://www.focus-news.net/news/2018/08/21/2558535/kyustendil-detsa-ot-grada-sa-uchastvali-v-initsiativata-letni-olimpiyski-igri.html", "text": "Деца от Кюстендил са участвали в инициативата „Летни олимпийски игри”. Това съобщи за  Радио „Фокус” – Кюстендил  директорът на Детска градина „Слънце” – Кюстендил Маргарита Цекина. Инициативата е била в рамките на една седмица, а мотото й е „По-бързо, по-високо, по-силно“. В първия ден на игрите малките възпитаници на детската градина са участвали в първата си тренировка – спринт 30 м. „Идеята е възпитателна – децата да се възпитат в борбен дух, да се учат да побеждават и да покоряват спортни върхове. Всеки ден те се състезаваха в различни екипни и индивидуални спортове – баскетбол, бадминтон, плуване, вдигане на тежести, футбол, художествена гимнастика, скок дължина, спринт и други”, каза Маргарита Цекина. По думите й спортът, закаляването и здравословното хранене са приоритет в работата на детската градина. Всички деца са получили медали и награди. \r\nВенцеслав ИЛЧЕВ", "date": "2018.08.21", "title": "Кюстендил: Деца от града са участвали в инициативата „Летни олимпийски игри”"}
{"url": "http://www.focus-news.net/news/2018/08/21/2558533/veliko-tarnovo-izgrazhdaneto-na-klasna-staya-na-otkrito-v-uchilishteto-po-izkustva-v-selo-rusalya-finansiraha-organizatorite-na-festivala-rekata.html", "text": "Изграждането на класна стая на открито в училището по изкуства в село Русаля финансираха организаторите на фестивала „Реката“. Тя бе открита преди броени дни. Средствата за нея бяха осигурени от предходното издание на културното събитие, което се провежда в Свищов и спонсори. Това каза пред  Радио „Фокус“ – Велико Търново  Ирина Гюрчева от екипа на фестивала. Друга част от събраните през миналата година приходи бяха вложени в интериорен ремонт на Детския отдел на библиотеката при Първо българско народно читалище „Еленка и Кирил Д. Аврамови“. „Целта на фестивала е преди всичко да обединява хората в обща работа и в обща кауза. Ние се опитваме да им придадем усещането, че всеки има своето място при нас и може да направи своите малки стъпки за създаването на истински празник на културата и духа. В последните години доброволчеството набира скорост, затова е важно хората да бъдат вдъхновени да правят промяна, да дават пример със създаването на традиции и да търсят общ език за това, какъвто несъмнено е изкуството“, коментира Ирина Гюрчева. \r\nСъбитието се организира със съдействието на Община Свищов, Първо българско читалище „Еленка и Кирил Д. Аврамови“, Стопанска академия „Димитър А. Ценов“ и Пространство за бизнес и култура „Casa Verde“. \r\nЛуиза ТРАНЧЕВА", "date": "2018.08.21", "title": "Велико Търново: Изграждането на класна стая на открито в училището по изкуства в село Русаля финансираха организаторите на фестивала „Реката“"}
{"url": "http://www.focus-news.net/news/2018/08/21/2558537/sport-aleksandar-cheferin-e-izdignat-kato-kandidat-za-vtori-mandat-kato-prezident-na-uefa.html", "text": "Федерацията по футбол на Словения издигна кандидатурата на Александър Чеферин за преизбиране на поста президент на УЕФА. Официалната заявка е изпратена тази сутрин. \r\nОсвен Словения, кандидатурата на Чеферин е подкрепяна от Швеция, Норвегия, Финландия, Дания, Исландия, Италия и Фарьорските острови. Изборите ще се проведат на 7 февруари 2019 година. \r\n51-годишният словенец е начело на организацията от 2016 година.  Виктор Турмаков", "date": "2018.08.21", "title": "Спорт: Александър Чеферин е издигнат като кандидат за втори мандат като президент на УЕФА"}
{"url": "http://www.focus-news.net/news/2018/08/21/2558536/voenen-kugar-skasa-zhitsi-na-elektroprovod-kray-selo-tsalapitsa-nyama-postradali-pri-intsidenta.html", "text": "Военен „Кугър” скъса жици на електропровод край с. Цалапица, няма пострадали при инцидента. Това съобщиха от пресцентъра на  Министерство на отбраната . Инцидентът е станал около 18.25 часа днес край село Цалапица по време на тренировъчен полет за медицинска евакуация с вертолет „Кугар“ от състава на 24-та авиобаза в Крумово. По време на полета се налага рязка маневра, за да се избегне ято птици, при която машината е закачила жици на електропровод. Тричленният екипаж веднага е приземил вертолета. Военнослужещите са невредими. \r\nПо случая се води разследване от Служба „Военна полиция“.", "date": "2018.08.21", "title": "Военен „Кугър” скъса жици на електропровод край село Цалапица, няма пострадали при инцидента"}
{"url": "http://www.focus-news.net/news/2018/08/21/2558529/ria-novosti-ministerstvoto-na-vanshnite-raboti-na-rusiya-otgovori-na-obvineniyata-na-maykrosoft-za-atakite-na-ruskite-hakeri.html", "text": "Руското министерство на външните работи обяви в официално заявление, че ще направи определени изводи във връзка със заявлението на технологичната компания „Майкрософт“, според която „руски хакери“ са се опитали да повлияят на изборите за Конгрес на САЩ, които ще се проведат през ноември, предава   РИА Новости. \r\nПо-рано американска корпорация обяви, че е открила нов опит на хакери, свързани с Русия, да повлияят на изборите за Конгрес. Според „Майкрософт“ група, която е тясно свързана с руското правителство“ е създавала уеб страници и URL-адреси, които имитират сайтовете на „Международния републикански институт“, чийто борд на директорите се състои от шест републикански сенатори, както и на „Хъдзъновия институт“ \r\n„При цялото ни желание е невъзможно предметно да коментираме заявленията, направени без никакви доказателства и явно целящи максимална политическа и публична сензация“, гласи коментарът на министерството.  \r\n„Жалко е, че голяма международна компания, която отдавна, активно и успешно работи на руския пазар, трябва да участва в разпалилия се във Вашингтон „лов на вещици“. Видимо, за да демонстрира своята лоялност. Това е неин избор. Ние ще направим необходимите изводи“, смята институцията.  Виктор Турмаков", "date": "2018.08.21", "title": "РИА Новости: Министерството на външните работи на Русия отговори на обвиненията  на „Майкрософт“ за  „атаките на руските хакери\""}
{"url": "http://www.focus-news.net/news/2018/08/21/2558180/predstoyashti-mezhdunarodni-sabitiya-za-21-avgust-agentsiya-fokus.html", "text": "Чешката република отбелязва 50 години от разбиването на \"Пражката пролет\". \r\n***  Руското министерство на отбраната открива изложението за военно оборудване \"Арми-2018\". \r\n***  Британският министър по въпросите, свързани с Брекзит Доминик Рааб ще проведе преговори с основния преговарящ по въпроса на ЕС Мишел Барние. \r\n***  Длъжностни лица от САЩ и Мексико ще проведат преговори, посветени на реформирането на НАФТА. \r\n***  Президентът на САЩ Доналд Тръмп ще се срещне с последователи в щата Западна Вирджиния, където ще изнесе реч. \r\n***  Втори ден от събиранията на разделените от Корейската война семейства от Северна и Южна Корея. \r\n***", "date": "2018.08.21", "title": "Предстоящи международни събития за 21 август (Агенция \"Фокус\")"}
{"url": "http://www.focus-news.net/news/2018/08/21/2558540/obshtinskiyat-savet-v-gotse-delchev-otkaza-da-prieme-bokluka-na-obshtina-blagoevgrad.html", "text": "На свое извънредно заседание Общинският съвет в Гоце Делчев отхвърли предложението на зам.-министъра на околната среда и водите Николай Кънчев, в което се настоява депото за твърди и битови отпадъци, което обслужва общините Гоце Делчев, Гърмен и Хаджидимово, да започне да събира отпадъците на община Благоевград. Това каза за  Агенция „Фокус“  председателят на Общинския съвет в Гоце Делче, Ангел Гераксиев. По думите му сметището в община Гоце Делчев на 50%-60% вече е запълнено, като му остават още около 3 години живот. „Ако Благоевград заемат 10% от оставащия свободен капацитет на сметището, значи след 2 години ние трябва да търсим място, където да депонираме“, уточни Гераксиев и добави, че запълването на капацитета на сметището е предпоставка за повишаване на таксите и цените за сметосъбиране и сметоизвозване.  \r\n„Законът всъщност позволява да се направят тези промени и боклука на община Благоевград да се събира в депото на община Гоце Делчев, независимо от нашето несъгласие“, посочи той. Според него ако това предложение бъде въведено, население в порядъка на 60 хил. ще претърпи увеличение на цените за смет. „По този начин не се разрешава въпросът на община Благоевград, а се отваря проблем на още три общини“, каза още Ангел Гераксиев. „Разстоянието Благоевград-София е по-малко от това Благоевград-Гоце Делчев, в София при това има цял завод, който би могъл да поеме този боклук и съответно по един или друг начин да го преработи“, коментира още председателят на общинския съвет.  \r\nТой каза, че по време на извънредното събрание на общинския съвет е приета протестна декларация, която ще бъде изпратена до Министерството на околната среда и водите и до Министерски съвет. „В общините Гърмен и Хаджидимово също се проведоха извънредни заседания, на които също позицията беше за отхвърляне на предложението на зам.-министъра“, коментира още Ангел Герасков. \r\nДаяна ДЮЛГЕРОВА", "date": "2018.08.21", "title": "Общинският съвет в Гоце Делчев отказа да приеме боклука на Община Благоевград"}
{"url": "http://www.focus-news.net/news/2018/08/21/2558155/predstoyashti-sabitiya-v-stranata-za-21-avgust-agentsiya-fokus.html", "text": "*** \r\nОт 13.00 часа ще се проведе извънредно заседание на Народното събрание. \r\n*** \r\nОт 11.00 часа в хотел „Ландмарк Крийк“ в град Пловдив зам.-министър Малина Крумова ще участва в семинар „Възможности за адресиране на жилищните нужди на уязвими групи чрез Националната жилищна стратегия 2018-2030“. \r\n*** \r\nОт 11.00 часа в пресклуб на БТА Българска асоциация на пострадали при катастрофи организира пресконференция във връзка с кампания за безопасност на пътя, насочена към младите хора. \r\n*** \r\nОт 11.00 часа кметът на София Йорданка Фандъкова ще провери изграждането и възстановяването на градината при колелото на трамвай 5 в кв.”Княжево”. \r\n*** \r\nОт 12.00 часа в централата на ПП АБВ на ул. „Врабча“ 23 ръководството на партията ще даде пресконференция. \r\n*** \r\nОт 12.30 часа в градинката пред Народния театър ще бъде открита изложба „Златните момичета“. На събитието ще присъства Илиана Раева, президент на БФХГ, националните отбори на България и техните треньори и др.  \r\n*** \r\nОт 13.00 часа Специализираният наказателен съд ще гледа делото за промяна на мярката за неотклонение на бившия заместник-кмет на ж.к. \"Младост\" Биляна Петрова. \r\n*** \r\nОт 18.00 часа в Културен център \"Морско казино\" (зала \"Георги Баев\") ще бъде представена изложбата \"21 август 1968: Краят на Пражката пролет\". \r\n*** \r\nОт 8.30 часа пред паметника на загиналите в Сръбско-българската война ще стартира Международeн колопоход Варна – Сърбия. \r\n***    \r\nОт 10.00 часа в музейния комплекс в града ще започне Детска академия за изкуства.  \r\n***  \r\nОт 11.00 часа в пресклуба на БТА ще се състои пресконференция във връзка с десетото издание на Миндя рок фест. Проф. Евгений Дайнов ще представи участниците и новите моменти в организацията на българския Уудсток.  \r\n***  \r\nОт 20.00 часа на Сцена „Арт лято“ до ХГ„Борис Денев“ ще започне „Колко калории има в 100 грама нежност“ – среща с Миглена Ташкова и София Фердинандова.  \r\n*** \r\nОт 10.30 часа в Регионална библиотека „Дора Габе“ ще се проведе литературно утро „Дечица, не мога без вас!”, посветено на 130 години от рождението на Дора Габе. \r\n*** \r\nОт 18.00 часа в Художествена галерия ще бъде представена ретроспективна изложба на Христо Господинов – керамика, графика, проекти, пана, стенописи, натюрморти, фотографии. \r\n*** \r\nОт 14.00 часа в пресклуба на БТА в Плевен пресконференция ще даде кметът на община Белене Милен Дулев по повод 54-тата годишнина от обявяването на Белене за град и актуални теми за общината. \r\n*** \r\nВ 11.00 часа в хотел „Ландмарк Крийк“ регионалният заместник-министър Малина Крумова ще присъства на семинар „Възможности за адресиране на жилищните нужди на уязвими групи чрез Национална жилищна стратегия 2018-2030“. \r\n*** \r\nОт 19.30 часа на площад „Захарий Зограф“ ще бъде отслужен Тържествен водосвет по повод празника на град Самоков.  \r\n*** \r\nОт 17.30 часа в зала 247 на Община Смолян ще се проведе публично обсъждане на отчета за изпълнение на бюджета на Общината за 2017 г. \r\n*** \r\nОт 10.00 часа в Детски отдел на библиотека „Родина“ ще се проведе Програма „Чета и играя – знам и мога“. \r\n*** \r\nОт 10.00 часа в Къща музей „Гео Милев“ ще се проведат литературни занимания за деца от 5 до 9 години: „Четем и рисуваме“.", "date": "2018.08.21", "title": "Предстоящи събития в страната за 21 август (Агенция „Фокус“)"}
{"url": "http://www.focus-news.net/news/2018/08/21/2558154/reshenieto-na-donald-tramp-da-otmeni-dostapa-do-sekretna-informatsiya-na-bivshiya-razuznavatel-dzhon-brenan-reaktsii-v-amerikanskiya-pechat-agentsiya-fokus.html", "text": "Повече от 175 бивши служители на службите за разузнаване и национална сигурност на САЩ подписаха писмо, в което осъдиха решението на президента Доналд Тръмп да отмени достъпа до секретна информация на определени лица като бившия директор на ЦРУ Джон Бренън, пише   The Washington Times. \r\n„Ние вярваме, че бившите правителствени служители имат правото да изразяват своето мнение по това, което смятат за важни въпроси около националната сигурност, без страх, че ще бъдат преследвани за това. Нашите подписи долу не означават, че сме съгласни с мненията, изразени от Бренън или с начина, по който той ги е изразил“, пише в писмото. „Това, което тези подписи представляват е твърдата ни убеденост, че страната ще бъде отслабена, ако има лакмусов тест преди закалените експерти да имат позволение да споделят гледната си точка“, гласи посланието. \r\nДоналд Тръмп защити решението си за отмяната на достъпа до чувствителна информация, посочвайки, че бившите служители в разузнавателните служби са политизирали тази своя привилегия. \r\nОсвен Бренън, другите служители, назначени по време на администрацията на бившия президент на САЩ Барак Обама, които са заплашени с отмяна на достъпа, са бившият директор на ФБР Джеймс Коми, бившият агент на ФБР Питър Строк и бившият министър на правосъдието Сали Йейтс. \r\n***   Адвокатът на президента на САЩ Доналд Тръмп Руди Джулиани заяви, че би се възползвал, ако бившият директор на ЦРУ Джон Бренън реши да започне съдебно дело, след като държавният глава му отне достъпа до секретна информация. Според него това ще е „прекрасна възможност“ да задава  въпроси на бившия разузнавач, докато е под клетва, пише   The Washington Examiner. \r\n„Ще се възползваме веднага“, заяви Джулиани,коментирайки заканата на Бренън да направи всичко възможно, за да попречи на Тръмп да отнема достъпа до секретна информация на бившите служители на разузнаването. „Бих искал да се сблъскам с Бренън, докато е под клетва в съда“, допълни адвокатът. \r\nПо-рано прессекретарят на Белия дом Сара Сандърс обяви, че достъпът на Бренън е отменен, защото „той е направил серия възмутителни и необосновани публични обвинения срещу администрацията“.  \r\nПо-рано Бренън спомена, че с него са се свързали няколко адвоката, изразили готовност да го представляват, ако реши да оспори решението в съда. \r\n***   Бившият директор на отдел „Комуникации“ на ЦРУ Бил Харлоу предупреди, че президентът на САЩ Доналд Тръмп може да постави прецедент за бъдещите администрации, отнемайки достъпа до секретна информация на бивши и настоящи служители на разузнавателната общност, пише   The Hill. \r\nТака Харлоу коментира решението на президента да отмени достъпа на бившия директор на ЦРУ Джон Бренън.  \r\n „Ако администрацията отнема достъпа на хората, за това че противоречат, то и следващата администрация може да направи така“, убеден е Харлоу. „Има правила и регулации как може да се отнема достъпът до секретна информация, ако са направили нещо нередно. Тези правила трябва да се спазват, а не да се използват политически прищевки“, допълни той. \r\nБелият дом обвинява Бренън, че използва статута си на бивш високопоставен държавен служител, за да повдига „необосновани и възмутителни“ обвинения срещу президентската администрация.  \r\nВ момента Тръмп обмисля дали да не отмени достъпа до класифицирана информация и на някои други бивши служители в разузнавателните служби, които са го критикували публично. Сред тях са бившият директор на ФБР Джеймс Коми, бившият съветник по националната сигурност Сюзън Райс и бившия заместник-директор на ФБР Андрю Маккейб. \r\n***  Бившият директор на ЦРУ Джон Бренън заяви, че обмисля дали да обжалва в съда решението на президента на САЩ Доналд Тръмп да отмени достъпа до секретна информация на него и на други бивши и настоящи държавни служители, пише   The New York Times. \r\nБренън заяви, че с него са се свързали няколко адвокати с предложения да го представляват, ако реши да обжалва решението на Тръмп да отмени достъпа му и заплахите да лиши от такъв още девет души, които са  критично настроени към президента или са свързани с разследването за предполагаемата руска намеса на изборите през 2016 г. \r\n„Ако цената, която трябва да платя, за да предотвратя Доналд Тръмп да предприеме същото срещу други, са достъпът ми до информация и моята репутация, то тази цена е ниска. Затова и ще направя всичко, което мога, за да предотвратя бъдеще злоупотреби. Ако това значи съд, значи съм готов“, заяви Бренън. \r\nСпоред него конгресмените трябва да загърбят партийните си различия и да се намесят. „Страната разчита на тях, по-добре да решат не кое е най-доброто за партията им, а кое е най-добро за страната“, допълни той. \r\n По-рано миналата седмица Тръмп отне достъпа на Бренън до секретна информация, заявявайки, че той има „нещо общо с опорочаването“ на разследването за руската намеса на изборите. Той допълни, че може да направи същото срещу още девет лица, включително служител от министерството на правосъдието, чиято съпруга е работила за компанията, замесена в създаването на досието за предполагаемите връзки на президента с Русия. \r\n***", "date": "2018.08.21", "title": "Решението на Доналд Тръмп да отмени достъпа до секретна информация на бившия разузнавател Джон Бренън – реакции в американския печат (Агенция „Фокус“)"}
{"url": "http://www.focus-news.net/news/2018/08/21/2558160/the-moscow-times-rusiya-podgotvya-nay-golemite-voenni-uprazhneniya-ot-1981-godina-s-ucheniya-za-boyna-gotovnost.html", "text": "Руската армия обяви началото на петдневна „внезапна проверка“, която ще изпита бойната готовност на военнослужещите преди предстоящите масивни маневри в Сибир и Далечния изток, пише руското англоезично издание  The Moscow Times . \r\nРусия ще проведе военни учения наречени „Изток-2018“ в централните и източни военни области през август и септември, а около 3 200 китайски военнослужещи ще се присъединят към ученията в Забайкалския регион на Сибир през следващия месец. \r\nМинистърът на отбраната на Русия Сергей Шойгу нарече предстоящите обучения „най-големите подготвителни действия на въоръжените сили от Запад-81“, визирайки военните упражнения проведени от Съветския съюз през 1981 година. Министърът добави, че предстоящите учения ще бъдат „безпрецедентни по мащаб, както по отношение на района на операции, така и по отношение на броя участващи военни командни структури, военнослужещи и въоръжени сили.“ \r\nВоенновъздушните сили също са били прибавени към внезапната проверка, която ще се проведе между 20 и 25 август, в която ще бъдат тествани далекобойната и транспортна авиация в регионите, добави Сергей Шойгу, цитиран от „Интерфакс“. \r\nОтбранителният министър поясни, че масовата инспекция, включваща 16 специални учения, е била започната по разпореждане на президента Владимир Путин.  Йонислав Дочев", "date": "2018.08.21", "title": "The Moscow Times: Русия подготвя „най-големите военни упражнения от 1981 година“ с учения за бойна готовност"}
{"url": "http://www.focus-news.net/news/2018/08/21/2558532/rakovodstvoto-na-kfn-ostana-bez-ralitsa-agayn-rabotna-grupa-shte-tarsi-vazmozhnosti-za-pomosht-na-oshtetenite-ot-olimpik-obzor.html", "text": "Със 138 гласа „за“, 3 - „против“ и 3 - „въздържал се“ парламентът освободи Ралица Агайн от поста заместник-председател на Комисията за финансов надзор (КФН). Агайн, която ръководеше и управление „Застрахователен надзор“ към комисията, депозира оставката си в деловодството на парламента по-рано през деня заради казуса със застрахователната компания „Олимпик“, след което депутатите включиха обсъждането и гласуването ѝ в дневния ред на извънредното си заседание.  \r\nС друго свое решение парламентът възложи на Комисията за финансов надзор да представи доклад за дейността си спрямо фалиралото кипърско застрахователно дружество „Олимпик“ до 7 септември. Информацията, която Комисията за финансов надзор ще предостави, трябва да съдържа всички нейни действия, предприети от появяването на дружеството на българския пазар до 17 август 2018 г., когато задължителните застраховки „Гражданска отговорност“ на повече от 200 хил. българи бяха прекратени. Докладът трябва да съдържа и информация за собствеността на компанията и направените от нея вноски в Гаранционния фонд, както и информация за актуалното състояние на фонда. \r\nНародното събрание прие решението, което възлага на вицепремиера  Екатерина Захариева съвместно с КФН да предприеме действия в помощ на засегнатите от „Олимпик“. Предложението на БСП бе сходно, но бе отхвърлено от парламента. От опозицията предлагаха Народното събрание да възложи на финансовия министър Владислав Горанов да търси възможности да се изплатят парите на пострадалите от „Олимпик“.  \r\nПо време на дебатите в зала премиерът Бойко Борисов изтъкна, че правителството не може да поеме политическа отговорност за случилото се, тъй като КФН е избрана от парламента. По думите му оставката на Ралица Агайн не решава кардиналните въпроси. Той предложи създаването на работна група, която да реши как могат да бъдат подпомогнати засегнатите български граждани. „Предлагам всяка партия да представи експерт. Нека тези експерти да проработят сега, да уеднаквим версиите, да прочетем хубаво това, което пише, и да кажат откъде могат да се вземат пари. И ние ще го направим“, коментира Борисов. \r\nРалица Агайн увери от своя страна, че всички правомощия на КФН относно „Олимпик“ са изпълнени, както е по закон, и няма никакви пропуски. „Консултирали сме се още преди време и с правната служба по европейския орган по застраховане. По закон правомощията за представителство не са на зам.-председателя на комисията“, обясни тя. Aгайн уточни, че тези, които имат да получават обезщетение по застраховка „Гражданска отговорност“, са изцяло подсигурени чрез системата за гаранционните фондове.  \r\nМинистърът на финансите Владислав Горанов уточни от своя страна, че основният упрек към Българския гаранционен фонд е, че не е комуникирал с гръцкия, за да няма проблеми като сегашния. „Всеки български гражданин трябва да знае, че ако сключи застраховка с чужд застраховател, няма гаранционен фонд, който да покрие загубите при фалит“, коментира той. \r\nЛидерът на БСП Корнелия Нинова заяви, че е недопустимо да има разминаване между информацията на КФН и на правителството. „Премиерът заяви публично, че който се е подлъгал да плаща по-евтини застраховки, си е поел риска. Би трябвало хората да очакват, че щом е по-евтино, има проблем. А зам.-председателят на КФН казва, че цената не е била дъмпингова. Кое е вярно?“, попита лидерът на БСП.  \r\nПГ на „БСП за България“ призова КФН да подаде колективна оставка, тъй като органът е колективен. Секретарят на  парламентарната група Филип Попов допълни, че правителството няма желание да защити интереса на засегнатите от „Олимпик“ български граждани. Той обърна внимание, че застрахователната компания е регистрирана през 2009 г. - по времето на управлението на ГЕРБ и фалира отново при управление на партията. Проф. Румен Гечев от БСП заяви, че сме свидетели на пълен срив на българските институции и на бягство на отговорност и измиване на ръце и посочи, че през есента партията започва с поредица от въпроси към финансовия министър и КФН във връзка с това защо институциите, които управляват не са във форма.  \r\nПредседателят на ПГ на „Обединени патриоти“ Волен Сидеров коментира, че до казуса с „Олимпик“ се е стигнало, защото България е тръгнала по пътя на една безгранична либерализация. По думите му в решението на БСП се възлагат неизпълними задачи на министъра на финансите.  \r\nНародният представител от ПГ на ДПС Йордан Цонев от своя страна изказа благодарност и възхищение от решението на Агайн да подаде оставка, като го определи като морален акт. Според него КФН като цяло си е свършила работата, но е учуден от голямата доза незнание и неразбиране на проблема.  \r\nОт ПП „Воля“ излязоха с позиция, че заседанието е било излишно и на правителството са възложени мерки, които то вече е предприело. \r\nПо-късно общественият защитник Мая Манолова изпрати официално писмо до Павлос Йоану – финансов омбудсман на Република Кипър, в което поиска съдействие по казуса на близо 275 000 български шофьори с фалиралата застрахователна компания „Олимпик“. „Като омбудсман, призван да защитава правата на българските граждани, съм силно обезпокоена и от липсата на ясна и подробна информация за това по какъв начин те ще могат да защитят икономическите си интереси“, пише още Мая Манолова. Тя призовава кипърския си колега да съдейства при решаване на споровете на нашите шофьори със ЗК „Олимпик“ за изплащане на обезщетения и премии по автоматично прекратените договори, като посочи необходимите действия и ред съгласно кипърското законодателство за предявяване на претенциите. \r\nНа свое извънредно заседание Комисията за финансов надзор (КФН) избра за заместник на Ралица Агайн Владимир Савов. Той ще изпълнява правомощията на заместник-председател на КФН, ръководещ управление „Застрахователен надзор“, до встъпване в длъжност на избран от Народното събрание нов заместник-председател.", "date": "2018.08.21", "title": "Ръководството на КФН остана без Ралица Агайн, работна група ще търси възможности за помощ на ощетените от „Олимпик“ (ОБЗОР)"}
{"url": "http://www.focus-news.net/news/2018/08/21/2558157/tass-sergey-lavrov-shte-se-sreshtne-s-ivitsa-dachich.html", "text": "Министърът на външните работи на Русия Сергей Лавров във вторник ще се срещне със своя сръбски колега Ивица Дачич в Сочи, предава  ТАСС . \r\nОчаква се те да обсъдят различните въпроси на двустранните отношения, а също и обстановката на Балканите, включително и диалога Белград-Прищина. \r\nКакто заявиха в Белград, Дачич възнамерява да обсъжда в Сочи „двустранното сътрудничество, както и регионалната и международна проблематика“.  Йонислав Дочев", "date": "2018.08.21", "title": "ТАСС: Сергей Лавров ще се срещне с Ивица Дачич"}
{"url": "http://www.focus-news.net/news/2018/08/21/2558156/reuters-donald-tramp-obeshta-da-nyama-otstapki-kam-turtsiya-zaradi-zadarzhaniya-amerikanski-sveshtenik.html", "text": "Президентът на САЩ Доналд Тръмп в понеделник отхвърли правенето на каквито и да е отстъпки към Турция, за да бъде освободен задържаният американски свещеник Андрю Брънсън и заяви, че не е загрижен, че увеличените мита, които наложи, ще окажат влияние и ще наранят европейската икономика, предава  Reuters . \r\nТръмп, в интервю за Reuters в Овалния кабинет, заяви че е вярвал, че има споразумение с турския президент Реджеп Тайип Ердоган, когато е помогнал да убеди Израел да освободи задържана турска гражданка. Американският президент е смятал, че след това Ердоган ще освободи Андрю Брънсън. \r\n„Мисля, че това което Турция прави е много тъжно. Мисля, че те правят ужасна грешка. Няма да има отстъпки“, заяви той. \r\nТръмп удвои митата върху вноса на турска стомана и алуминий в отговор на отказа на Ердоган да освободи Брънсън, повишавайки притесненията за икономически щети върху Европа. \r\n„Не съм притеснен. Никак даже. Това е правилното нещо“, заяви той, запитан за потенциалните щети върху други икономики. \r\nСпоред Тръмп турският му колега е искал турската гражданка, Ебру Йозкан, да бъде освободена и върната от Израел. Турция е поискала помощ от САЩ да убедят израелската страна да освободи Йозкан. В замяна Анкара е обещала, че ще освободи Брънсън и други американци, които са държани в Турция. Тръмп заяви, че е спазил своята част от сделката. \r\n„Освободих този човек (Йозкан) заради него. Очаквам от него (Ердоган) да освободи този невинен и прекрасен човек (Брънсън), който е и страхотен баща и християнин, от Турция“, заяви американският държавен глава. \r\nТръмп добави: „Харесвам Турция. Харесвам народа на Турция много. До този момент имах страхотна връзка с президента, както знаете. Разбирах се с него страхотно. Имах много добри отношения. Но това не може да бъде еднопосочна улица. Вече не е еднопосочна улица за САЩ“.  Йонислав Дочев", "date": "2018.08.21", "title": "Reuters: Доналд Тръмп обеща да „няма отстъпки“ към Турция заради задържания американски свещеник"}
{"url": "http://www.focus-news.net/news/2018/08/21/2558162/sport-mario-baloteli-ostava-v-nitsa.html", "text": "Италианският нападател Марио Балотели реши да остане за трети пореден сезон във френския Ница. Новината беше съобщена от самия клуб. След цяло лято не спекулации и контакти с редица отбори, Балотели не успя да си уреди така желания трансфер и ще носи фланелката с номер 9 на стадион „Алианц Ривиера“ и през настоящия сезон. Откакто премина в Ница през 2016 година, Балотели има изиграни 66 мача, в които е отбелязал 43 попадения.", "date": "2018.08.21", "title": "Спорт: Марио Балотели остава в Ница"}
{"url": "http://www.focus-news.net/news/2018/08/21/2558161/nezavisimaya-gazeta-loshiyat-dobar-erdogan.html", "text": "„Ердоган отново идва към нас“. Такива заглавия се появиха в понеделник в много германски медии. Увеличаването на вниманието към предстоящата визита на президента на Турция Реджеп Тайип Ердоган не е случайно. Все пак тя ще стане дебютна за него в качеството си на държавен глава, пише руският вестник  „Независимая газета“ . \r\nОт офиса на президента на Германия Франк-Валтер Щайнмайер (именно от него дойде инициативата за покана на турския му колега) заявиха, че в хода на визитата, която ще се състои на 28 и 29 септември, на турския лидер ще бъде оказан специален прием с „изпълнението на военни почести“. \r\nТози род действия пред Ердоган вече предизвикаха вълна от критики по адрес на Щайнмайер. И не е изненада. Фигурата на турския президент в Германия е много омразна, което оставя и своя отпечатък в германо-турските отношения. \r\nВ последните години те не само преживяват продължителна криза, но и изобилстват от многочислени скандали. Най-шумният от тях е задържането на германски граждани в Турция по политически причини. По данни на германското външно министерство, към момента Турция държи незаконно около десет граждани на Германия. \r\nГерманският външен министър Хайко Маас също заяви, че по време на визитата на Ердоган, той не възнамерява да подмине тази конфликтна тема. \r\nВъпреки това, този род заявления сега изглеждат по-скоро като ритуални фрази и някакъв вид надуване на бузи. Все пак германските власти не възнамеряват да продължат с конфронтацията с Ердоган, на който дори ще бъде позволено да се срещне с представители на турската диаспора, въпреки наложената през 2017 година забрана за изнасянето на речи от турски политици в Германия. \r\nИ причината е доста проста – към момента Германия се нуждае от Турция и Ердоган, за да реши няколко важни въпроса. Един от тях се явява скандала около германския футболист от турски произход Месут Йозил. В края на юли той обяви своето решение за отказване от националния отбор по футбол на Германия, посочвайки като една от причините проявленията на расизъм и неуважение към корените му от страна на футболната федерация на страната. \r\nКакто вярват много, отказът на Йозил не е толкова в следствие на критиките по негов адрес заради слабото му представяне на Световното първенство в Русия, колкото последствие от срещата му с Ердоган в Лондон през май. Германският полузащитник беше обвинен това, че е подкрепил турския президент в хода на избирателната кампания, допринасяйки за увеличението на електоралната му подкрепа за сметка на гласоподавателите, живеещи в чужбина и имащи право да гласуват на турските избори. \r\nСкандалът около Йозил не демонстрира само провала на политиката на мултикултурализъм и интеграция на чужденци в Германия, но и провокира още един рунд на напрежение в германо-турските отношения. Турските власти откровено застанаха на страната на футболиста, за пореден път заявявайки, че политиката на интеграция на чужденци в Германия граничи с фашизъм. \r\nПо този начин предстоящата визита на Ердоган ще бъде използвана, за да се премахне темата за Йозил. За германските власти е крайно важно в страна, в която живеят около 3 милиона етнически турци, за които темата за интеграция е доста болезнена, този епизод да не получи развитие и в крайна сметка да бъде счетен за едно недоразумение. \r\nНе и на последно място, това е свързано и с предстоящите в Германия местни избори, които могат да прекроят привичния политически ландшафт, а в перспектива да имат и дългосрочни последствия. Преди всичко за управляващата „широка коалиция“, в която влизат консервативния блок ХДС/ХСС и Социалдемократическата партия на Германия (СДПГ). Към момента, според социологическите проучвания, тя стремително губи своята популярност. По данни на изследователската група „Infratest“, към момента за нея са готови да дадат гласа си 48 процента от германските избиратели. \r\nА ситуацията е много по-лоша за СДПГ, която в перспектива може да се лиши от статута на една от двете най-големи „народни партии“ на Германия, на фона на стремителния възход на дясно-популистката „Алтернатива за Германия“ (АфД). По последни данни разликата между двете е не повече от два процента. \r\nПодобно развитие на събитията не може да принуди Социалдемократите да предприемат нестандартни стъпки. Една такава е на предстоящите избори да се разиграе „турската карта“, увеличавайки електоралната подкрепа като бъде използван Ердоган в качеството си на лидер на общественото мнение. \r\nЗа СДПГ, която преживява най-значителната криза в своята история, гласът на германските турци, традиционно гравитиращи към „лявото“, могат да изиграят изключително важна роля. Успешното изиграване на „турската карта“ би позволило на социалдемократите да обуздаят напълно миграционната тема, контрирайки както АфД (която има антиимигрантски имидж), така и блока ХДС/ХСС (партньорите в „голямата коалиция“ застават зад твърдия подход към мигрантите). \r\nКолкото до „турския сценарий“, СДПГ могат да бъдат разкрити по редица индиректни признаци, включително и „реверанса“ за федералния президент (между другото, член на СДПГ), липсата на вътрешнопартиен диалог за поканата на Ердоган, а също е достатъчно и неутралната реакция от страната на партийните медии. Впрочем, това е само засега. \r\nОсновната интрига ще бъде в това колко самият Ердоган ще бъде готов да влезе в тази роля на „полезна пионка“. И няма ли той, на свой ред, да заиграе своята игра в немското поле. В такъв случай германо-турските отношения за пореден път ще се окажат в задънена улица, а Ердоган отново ще се превърне от ситуационно „добър“ в неизменно „лош“.  Йонислав Дочев", "date": "2018.08.21", "title": "„Независимая газета“: Лошият добър Ердоган"}
{"url": "http://www.focus-news.net/news/2018/08/21/2558163/pazardzhik-fustanelite-sa-edni-ot-poslednite-vidove-nosii-v-selo-varvara.html", "text": "Една от носиите в село Варвара, община Септември, за която може да се каже, че е последна, преди да се наложат осъвременените вече дрехи, са фустанелите. Това каза за  Радио „Фокус“ – Пазарджик  Петя Пенева, бивш секретар на читалището в пазарджишкото село Варвара. „Те са шити от домашно тъкан или фабричен памучен плат. На цвят в началото са били бели, а след това започват да се шият и цветни – в жълто, в червено и шарени. Отпред и отзад ниско, полите са украсявани с черен сатен и кадифен плат. По-дебелите чорапи вече са заменени с рипсени, а даже и с копринени за празничните дни. Обувките също са осъвременени – с ниски токчета и с връзки. Наричали са ги кундри. Салтамарката е връхна, женска дреха с дълги ръкави, без копчета, къса над кръста. Носела се е при по- хладно време. Наракли са саморъчно изплетени подвижни ръкави, с дължина от китката на ръката до малко над лакътя. Носели са се за предпазване от слънчеви изгаряния на ръцете по време на кърската работа“, обясни Пенева. По думите и неизбежни са и накитите, които жените в миналото са използвали – колани с пафти, кожени и велурени колани, брошки, медальони, гердани, гривни, пръстени, фиби за косата. „Тези допълнения се използвали предимно за официални случаи и в празничните дни“, допълни Пенева. \r\nВаня НИКОЛОВА", "date": "2018.08.21", "title": "Пазарджик: Фустанелите са едни от последните видове носии в село Варвара"}
{"url": "http://www.focus-news.net/news/2018/08/21/2558159/reuters-donald-tramp-zayavi-che-nay-veroyatno-shte-se-sreshtne-s-kim-chen-un-otnovo.html", "text": "Президентът на САЩ Доналд Тръмп заяви в понеделник, че „най-вероятно ще се срещне отново със севернокорейския лидер Ким Чен-ун, докато в същото време защити усилията си да убеди Пхенян да се откаже от ядреното си въоръжение, предава  Reuters . \r\nВ интервю за американската агенция, Тръмп заяви, че вярва че Северна Корея е предприела конкретни мерки към денуклеаризация, въпреки широко разпространените съмнения относно готовността на Ким да се откаже от ядрения си арсенал. \r\nДокато настояваше, че „много добри неща се случват“ със Северна Корея, американският президент се оплака, че Китай не помага толкова, колкото го е правил в миналото, заради търговския си спор със САЩ. \r\n„Аз спрях ядрените опити (на Северна Корея). Аз спрях ракетните тестове. Япония е въодушевена. Какво ще се случи? Кой знае? Предстои да видим“, заяви той. \r\nВ интервюто Тръмп приписа на своята „страхотна химия“ с Ким, разведряването в ядрения спор, който през изминалата година породи страхове от нова Корейска война. \r\n„Харесвам го. Той ме харесва. Вече няма излитащи балистични ракети, има много тишина… Имам много добри лични отношения в председателя Ким и мисля, че това поддържа всичко“, заяви Тръмп. \r\nЗапитан дали нова среща със севернокорейския лидер се намира зад ъгъла, той заяви: „Най-вероятно ще има такава среща, но просто не искам да коментирам“. Тръмп не разкри детайли за време или място на бъдещата среща.  Йонислав Дочев", "date": "2018.08.21", "title": "Reuters: Доналд Тръмп заяви, че „най-вероятно“ ще се срещне с Ким Чен-ун отново"}
{"url": "http://www.focus-news.net/news/2018/08/21/2558166/london-evening-standard-trima-sa-raneni-sled-strelba-v-severozapaden-london.html", "text": "Трима души са били откарани в болница, след стрелба пред метростанция „Kingsbury Tube“ в северозападен Лондон, пише британският вестник  London Evening Standard . \r\nПолицията и медицински екип са били извикани на мястото в понеделник вечер. \r\nПолицейските служители са откликнали на доклад за изстрели в улицата близо до метростанцията. \r\nТрима души са били открити с рани и са били откарани незабавно към болницата за лечение, заявиха от „Скотланд Ярд“. \r\nУлицата е била затворена след пристигането на полицейските служители. Мястото е останало оградено за цялата вечер. \r\nВсе още никой не е арестуван.  Йонислав Дочев", "date": "2018.08.21", "title": "London Evening Standard: Трима са ранени след стрелба в северозападен Лондон"}
{"url": "http://www.focus-news.net/news/2018/08/21/2558165/afp-avstraliyskiyat-premier-malkalm-tarnbul-otselya-sled-predizvikatelstvo-za-myastoto-mu-na-partien-lider.html", "text": "Министър-председателят на Австралия Малкълм Търнбул оцеля предизвикателство за лидерство в собствената си партия във вторник, предава  AFP . \r\nТърнбул е обявил позицията си в Либералната партия за вакантна по време на среща на партийното ръководство, за да форсира въпроса, след нестихващите спекулации, че вътрешният министър Питър Дътън иска неговото място. \r\nГоворителят на партията Нола Марино е заявил пред журналисти, че Дътън е предизвикал Търнбул, но в крайна сметка премиерът е победил с 48-35.  Йонислав Дочев", "date": "2018.08.21", "title": "AFP: Австралийският премиер Малкълм Търнбул оцеля след предизвикателство за мястото му на партиен лидер"}
{"url": "http://www.focus-news.net/news/2018/08/21/2558539/24-vesti-pravitelstvoto-na-makedoniya-shte-obyavi-na-22-avgust-razmera-na-sredstvata-neobhodimi-za-provezhdaneto-na-referenduma-za-imeto.html", "text": "Правителството на Македония ще обяви утре, на 24 август, размера на средствата, необходими за провеждането на референдума за името, предава  „24 Вести“. \r\nТекат  последните 24 часа, в които компетентните институции и министерства трябва да представят информация до Министерството на финансите за средствата, които ще отделят за кампанията преди референдума. На 22 август на правителствената сесия всички доклади ще бъдат доставени и ще бъде известно колко ще струва кампанията.  \r\nНад 1700 граждани от диаспората са се регистрирали до днес в дипломатическо-консулските представителства на Македония в чужбина, за да гласуват на предстоящия референдум, информират от Държавната избирателна комисия. Повечето заявления са подадени от Берн, следвани от Любляна, Лондон, Торонто. Засега най-малко се интересуват от референдума македонските граждани, които живеят и работят в Киев, Подгорица и Прищина.  Виктор Турмаков", "date": "2018.08.21", "title": "„24 Вести“ : Правителството на Македония ще обяви на 22 август размера на средствата, необходими за провеждането на референдума за името"}
{"url": "http://www.focus-news.net/news/2018/08/21/2558168/emsc-zemetresenie-s-magnitud-42-po-skalata-na-rihter-e-registrirano-v-italiya.html", "text": "Земетресение с магнитуд 4.2 по скалата на Рихтер е регистрирано край в северната част на Италия, показва справка на интернет страницата на  Европейския средиземноморски сеизмологичен център (EMSC) . \r\nЗеметресението е регистрирано в 02:33 часа местно време (03:33 часа българско време) на дълбочина от 2 км. Епицентърът е на 67 км северозападно от град Болоня и на 134 км югоизточно от град Милано. \r\nЗасега няма данни за жертви и материални щети.  Йонислав Дочев", "date": "2018.08.21", "title": "EMSC: Земетресение с магнитуд 4.2 по скалата на Рихтер е регистрирано в Италия"}
{"url": "http://www.focus-news.net/news/2018/08/21/2558164/the-times-brekzit-bez-sporazumenie-mozhe-da-ostavi-bolnitsite-s-nedostig-na-lekarstva.html", "text": "Болниците са пред опасността от недостиг на лекарства в случай на Брекзит без споразумение, предупреждават тръстове на Националната здравна система (НЗС) на Великобритания в лично съобщение към изпълнителния директор на системата, пише британският вестник  The Times . \r\nМинистри и началници на здравеопазването са обвинени за това, че са се провалили в адекватната подготовка за потенциален провал в преговорите за сключване на споразумение за Брекзит от „Доставчиците“ на НЗС, което се явява асоциацията на тръстовете на НЗС. \r\nКрис Хопстън, изпълнителният директор на групата, твърди че „в случая на Брекзит без споразумение, или твърд Брекзит“, още на първия ден извън ЕС „цялата верига за доставки на фармацевтика може да бъде неблагоприятно засегната“. Той добавя: „Публичното здравеопазване и координацията на контрола върху заразите също може да пострадат и нашите усилия да уверим, задържим и привлечем европейската работна сила, на която НЗС разчита, също могат да бъдат застрашени“. \r\nПредупреждението е изложено в писмо, изпратено в петък към Саймън Стивънс, началникът на НЗС Англия и Иън Далтън, началникът на НЗС „Напредък“, до което вестник The Times е получил достъп. \r\nХопсън е нападнал неадекватното планиране за вариант на лош изход от Брекзит и от двата държавни органа. „Докато наближаваме март 2019 година, рискът Великобритания да бъде изправена пред ситуация на никакво споразумение в преговорите за Брекзит или ‚твърд Брекзит‘ с минимално регулаторно подравняване, изглежда че нараства“, пише той. „Докато този риск съществува е важно да бъде предприето детайлно операционно планиране сред цялата НЗС. Въпреки това тръстовете ни казват, че работата им в този сектор е обременена от липсата на прозрачна и адекватна комуникация. \r\nНашите членове започнаха да планират… но се изправиха пред проблем, в това че някои дейности очевидно се правят най-добре на национално ниво и от гледната точка на тръстовете, са най-добре координирани от НЗС Англия и НЗС Напредък. Въпреки това, няма никаква формална комуникация към тръстовете от нито една от вашите организации по отношение на този въпрос“. \r\nТой твърди, че ще бъде „по-ефикасно и ефективно“ за министрите и органите на НЗС да изработят национален план за тръстовете, вместо да „очакват тръстовете да разработват планове индивидуално, във вакуум, и да трябва да откриват колелото 229 пъти“. Слабата национална координация, добавя той, може да означава „както опашки, така и недостиг на лекарства и медицински устройства“. \r\nПрез изминалия месец Саймън Стивънс заяви, че обширно планиране се извършва, за да се подготви страната за сценарий без споразумение. „Има незабавно планиране, което здравното министерство, с други части на правителството, предприемат около осигуряването на доставките на лекарства и оборудване при различни сценарии“, заяви той. „Това очевидно ще кристализира, когато е ясно, по-късно през тази есен, каква ще бъде позицията на Великобритания“.  Йонислав Дочев", "date": "2018.08.21", "title": "The Times: Брекзит без споразумение може да остави болниците с недостиг на лекарства"}
{"url": "http://www.focus-news.net/news/2018/08/21/2558170/the-daily-express-dzheremi-korbin-tvardi-che-leybaristkata-partiya-e-na-raka-razstoyanie-ot-dauning-striyt.html", "text": "Лидерът на Лейбъристката партия на Великобритания Джереми Корбин ще заяви във вторник, че се намира на „една ръка разстояние“ от Даунинг стрийт, въпреки антисемитската криза в партията. Докато бурята сред лейбъристите не дава знаци да отслабва, във вторник Корбин се очаква да заяви пред шотландски активисти, че партията му „поставя основите за следващите избори“, според информация на британския евроскептичен ежедневник  The Daily Express . \r\nПартийният лидер започна в понеделник серия от визити на ключови места в северната част на Великобритания, докато в същото време бушува скандала в партията му с обвинения към самия него в антисемитизъм. \r\nКорбин осъди бившия шотландски депутат Джим Шеридън, който беше отстранен за това, че предполагаемо е твърдял, че „еврейската общност“ е работила с „Блеърски заговорници“, за да подкопаят лидерството. \r\nГоворейки в автобусна фирма във Фалкърк, Корбин настоя, че Лейбъристката партия „предприема действия срещу всеки, който се държи антисемитски“. \r\nПартията му спечели шест места в северните част на Великобритания по време на предсрочните избори през миналата година. \r\nОчаква се във вторник Джереми Корбин да заяви: „Ние сме на една ръка разстояние от лейбъристко правителство, което работи за мнозинството, не за малцинството. Не правете грешка, ние сме готови да се борим и да спечелим следващите генерални избори“. \r\n„Шотландските гласоподаватели ще са тези, които ще изритат торитата (членовете на Консервативната партия) от Даунинг стрийт когато му дойде времето – и цялото Обединено кралство ще спечели от лейбъристкото правителство, което ще сложи край на аскетичността и ще инвестира в нашия народ и публичните услуги“, ще добави Корбин, според британското издание.  Йонислав Дочев", "date": "2018.08.21", "title": "The Daily Express: Джереми Корбин твърди, че Лейбъристката партия е на „ръка разстояние“ от Даунинг стрийт"}
{"url": "http://www.focus-news.net/news/2018/08/21/2558167/the-guardian-dzheremi-hant-shte-prizove-donald-tramp-da-nalozhi-novi-sanktsii-varhu-rusiya.html", "text": "Министърът на външните работи на Великобритания Джереми Хънт ще призове президента на САЩ Доналд Тръмп да се изправи пред заплахата на Москва към западните ценности като наложи по-обширни икономически санкции върху Русия и се съгласи на нови правила за защита на легитимацията на демократичните избори, пише британският вестник  The Guardian . \r\nВ реч във Вашингтон по време на първата си визита, откакто пое поста на първи дипломат на Великобритания от Борис Джонсън, Хънт ще призове конкретно за по-тясна регулация на политическите реклами онлайн и нови мерки за предотвратяване на кибератаките върху електоралните машини, според информация на вестника. \r\nХънт ще отправи и предизвикателство към протекционистките политики на Тръмп, като го предупреди, че отслабването на свободната търговия ще навреди единствено на западните икономики и накрая на западната политическа сила. Според вестника той ще заяви и че появяването на международен ред основан на върховенството на правото, вместо на това на мощта, е довело до показателен ръст в търговията, водещ до необикновен напредък в икономиката и социалния просперитет в света. \r\nТой ще призове и НАТО да постави ясни червени граници относно използването на химически оръжия и набези от страна на Русия във външната политика, като например анексията на Кримския полуостров през 2014 година. \r\nБез директно да опонира легитимността на избора на Тръмп като президент през 2016 година, Хънт ще посочи недостатъците в много скорошни демократични изходи, заявявайки: „Сърцето на всяка демокрация е свобода на изразяването, която позволява на гражданите да имат достъп до независима информация, за да си помагат в избора за кого да гласуват. Но властващото положение на фалшивите новини, таргетирането в социалните медии и чуждестранните опити за манипулиране на избори подкопаха увереността, че това може да се случи наистина“.  Йонислав Дочев", "date": "2018.08.21", "title": "The Guardian: Джереми Хънт ще призове Доналд Тръмп да наложи нови санкции върху Русия"}
{"url": "http://www.focus-news.net/news/2018/08/21/2558158/rossiyskaya-gazeta-dmitriy-peskov-opisa-reaktsiite-v-kremal-na-novite-sanktsii-na-sasht.html", "text": "В Кремъл са коментирали възможните санкции на САЩ, в това число и тези за спиране на проекта „Северен поток 2“, разкрива говорителят на руския президент Дмитрий Песков, цитиран от официалното издание на правителството на Руската федерация  „Российская газета“ . \r\n„Вече заявихме, че опитите за попречване на един чисто комерсиален международен проект, са абсолютно в разрез със Световната търговска организация (СТО) и това е категорично нарушение на всички нейни търговски правила, норми и регулации“, напомни Песков. \r\n„Това не може да бъде прикрито от никакви други мотиви“, отбеляза той. \r\nЗапитан за възможното въвеждане на нов пакет от санкции от САЩ на 22 август, Песков заяви: „Известно ни е, че този законопроект е подготвен. Знаем и текста: той е публикуван в достоверни интернет-ресурси. Разбира се, ние го разучихме с повишено внимание“, добави той. \r\n„Това е продължението на неприятелските и незаконни действия от гледна точка на международното право. Подобни рестрикции, определено нанасят вреда на цялата международна търговия“, смята президентският говорител. \r\nВ същото време Песков отбеляза: „Но ние няма да избягаме и ще направим това, което прави винаги президентът на Русия – а това е най-доброто за интересите на страната“. \r\nНа уточняващия въпрос по законопроекта за новите санкции на САЩ по случая Скрипал, прессекретарят предложи: „Нека изчакаме: те вече са оплетени в своите проекти… така че нека да изчакаме, защото каквото ще става – ще стане. Преди всичко ще се водим от интересите на Русия“. \r\n„Президентът е настроен за най-доброто, той все още иска да извади нашите двустранни отношения от най-дълбоката им криза, за което е говорил нееднократно“, напомни Песков. „Тази настройка остава, но никой няма да изпада в траур, ако не срещнем същата реципрочност от Вашингтон“, заключи той.  Йонислав Дочев", "date": "2018.08.21", "title": "„Российская газета“: Дмитрий Песков описа реакциите в Кремъл на новите санкции на САЩ"}
{"url": "http://www.focus-news.net/news/2018/08/21/2558174/ministerstvoto-na-zdraveopazvaneto-razporedi-proverki-v-mbal-d-r-ivan-seliminski-sliven-obzor.html", "text": "Министърът на здравеопазването Кирил Ананиев разпореди проверки в МБАЛ „Д-р Иван Селимински” - Сливен във връзка с починалата в петък ( 17.08.2018г.) Ренета Томова, родилка в лечебното заведение. Екип на РЗИ - Сливен е в болницата веднага след като е получена информация за случая. От понеделник в МБАЛ „Д-р Иван Селимински” - Сливен започнаха проверка и експерти от Изпълнителна агенция „Медицински одит”. \r\nРоднини на починалата жената твърдят, че до фаталния край се е стигнало заради травми, причинени от медицинския екип при раждането. Те обясняват, че Ренета е карала спокойна бременност, без усложнения, но пред родилната зала са изживели истински кошмар. Те разказват, че 33-годишната родилка е имала синини по тялото и счупени ребра. Часове след раждането състоянието ѝ се влошило, а жената е починала. Родните настояват аутопсията да бъде извършена от съдебен лекар извън Сливен. Семейството ще заведе и граждански иск срещу медицинския екип, приел раждането. Детето, Мария, според близките, е в тежко състояние. То е с пареза на едната ръка и оток на главата. \r\nПред журналисти в понеделник директорът на лечебното заведение д-р Васислав Петров коментира, че ръководството на областната болница е започнало вътрешно разследване по случая. „Тази сутрин от следствието са изискали цялата документация от раждането и последвалите действия на лекарите. Разпоредена е тройна съдебномедицинска експертиза. Аутопсията ще бъде направена от съдебни лекари от Стара Загора. Все още се уточнява дали тялото ще бъде изследвано в Сливен или ще бъде пренесено в Стара Загора“, допълни д-р Петров и заяви, че становище на лекарската комисия няма да има, докато не бъдат готови резултатите от аутопсията. По думите му, ако бъде доказано, че има пропуски от тяхна страна, ще бъдат предприети съответните мерки, не само от страна на лечебното заведение, но и от други институции. Д-р Петров добави, че не бива предварително да се режат глави и допълни, че досега в лечебното заведение не са постъпвали жалби срещу лекаря, извършил раждането – д-р Таня Пашева. Според него екипът е предприел необходимите действия, за да се изроди бебето нормално. „Раждането на Рената Томова е започнало нормално, но при навлизане на детето в родовия канал, напъните са отслабнали. Затова се наложило да бъде приложен инструментален метод – форцепс. Ренета е загубила около 500 мл. кръв, при раждане без усложнения кръвозагубата е около 300 мл.“, уточни лекарят. „След раждането на Ренета Томова и бебето й е бил направен скенер. Той не е установил счупвания на ребра“, категоричен бе директорът на МБАЛ – Сливен. Усложненията при родилката са настъпили ден и половина по-късно, когато Ренета Томова е настанена в реанимация с белодробен оток и високо кръвно, където е починала. „При започнало раждане, и навлизане на бебето в родовия канал, е късно за други методи като секцио“, поясни лекарят. \r\nС позиция по случая излезе и Българския лекарски съюз, които заявиха, че разглеждат казуса. От Съюза изказаха и съболезнования към близките на починалата. „Лекарския съюз разбира чувствителността на цялото общество по темата за майчино и детско здравеопазване и е наясно, че казуси от тази сфера са изключително деликатни за всички. Все пак, държим да подчертаем, че всяко вменяване на недоказана към настоящия момент вина към медицинско лице, е провокация за нагнетяване на недоверие в системата\", се посочва още в позицията. От БЛС апелират за повече толеранс от обществото към българските лекари и за търпение за установяване на нарушения по надлежния ред, тъй като всеки един човек има право на справедлив процес за изясняване на вина.", "date": "2018.08.21", "title": "Министерството на здравеопазването разпореди проверки в МБАЛ „Д-р Иван Селимински” – Сливен (ОБЗОР)"}
{"url": "http://www.focus-news.net/news/2018/08/21/2558172/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "„Ердоган отново идва към нас“. Такива заглавия се появиха в понеделник в много германски медии. Увеличаването на вниманието към предстоящата визита на президента на Турция Реджеп Тайип Ердоган не е случайно. Все пак тя ще стане дебютна за него в качеството си на държавен глава, пише руският вестник  „Независимая газета“ . \r\nОт офиса на президента на Германия Франк-Валтер Щайнмайер (именно от него дойде инициативата за покана на турския му колега) заявиха, че в хода на визитата, която ще се състои на 28 и 29 септември, на турския лидер ще бъде оказан специален прием с „изпълнението на военни почести“. \r\nТози род действия пред Ердоган вече предизвикаха вълна от критики по адрес на Щайнмайер. И не е изненада. Фигурата на турския президент в Германия е много омразна, което оставя и своя отпечатък в германо-турските отношения. \r\nВ последните години те не само преживяват продължителна криза, но и изобилстват от многочислени скандали. Най-шумният от тях е задържането на германски граждани в Турция по политически причини. По данни на германското външно министерство, към момента Турция държи незаконно около десет граждани на Германия. \r\nГерманският външен министър Хайко Маас също заяви, че по време на визитата на Ердоган, той не възнамерява да подмине тази конфликтна тема. \r\nВъпреки това, този род заявления сега изглеждат по-скоро като ритуални фрази и някакъв вид надуване на бузи. Все пак германските власти не възнамеряват да продължат с конфронтацията с Ердоган, на който дори ще бъде позволено да се срещне с представители на турската диаспора, въпреки наложената през 2017 година забрана за изнасянето на речи от турски политици в Германия. \r\nИ причината е доста проста – към момента Германия се нуждае от Турция и Ердоган, за да реши няколко важни въпроса. Един от тях се явява скандала около германския футболист от турски произход Месут Йозил. В края на юли той обяви своето решение за отказване от националния отбор по футбол на Германия, посочвайки като една от причините проявленията на расизъм и неуважение към корените му от страна на футболната федерация на страната. \r\nКакто вярват много, отказът на Йозил не е толкова в следствие на критиките по негов адрес заради слабото му представяне на Световното първенство в Русия, колкото последствие от срещата му с Ердоган в Лондон през май. Германският полузащитник беше обвинен това, че е подкрепил турския президент в хода на избирателната кампания, допринасяйки за увеличението на електоралната му подкрепа за сметка на гласоподавателите, живеещи в чужбина и имащи право да гласуват на турските избори. \r\nСкандалът около Йозил не демонстрира само провала на политиката на мултикултурализъм и интеграция на чужденци в Германия, но и провокира още един рунд на напрежение в германо-турските отношения. Турските власти откровено застанаха на страната на футболиста, за пореден път заявявайки, че политиката на интеграция на чужденци в Германия граничи с фашизъм. \r\nПо този начин предстоящата визита на Ердоган ще бъде използвана, за да се премахне темата за Йозил. За германските власти е крайно важно в страна, в която живеят около 3 милиона етнически турци, за които темата за интеграция е доста болезнена, този епизод да не получи развитие и в крайна сметка да бъде счетен за едно недоразумение. \r\nНе и на последно място, това е свързано и с предстоящите в Германия местни избори, които могат да прекроят привичния политически ландшафт, а в перспектива да имат и дългосрочни последствия. Преди всичко за управляващата „широка коалиция“, в която влизат консервативния блок ХДС/ХСС и Социалдемократическата партия на Германия (СДПГ). Към момента, според социологическите проучвания, тя стремително губи своята популярност. По данни на изследователската група „Infratest“, към момента за нея са готови да дадат гласа си 48 процента от германските избиратели. \r\nА ситуацията е много по-лоша за СДПГ, която в перспектива може да се лиши от статута на една от двете най-големи „народни партии“ на Германия, на фона на стремителния възход на дясно-популистката „Алтернатива за Германия“ (АфД). По последни данни разликата между двете е не повече от два процента. \r\nПодобно развитие на събитията не може да принуди Социалдемократите да предприемат нестандартни стъпки. Една такава е на предстоящите избори да се разиграе „турската карта“, увеличавайки електоралната подкрепа като бъде използван Ердоган в качеството си на лидер на общественото мнение. \r\nЗа СДПГ, която преживява най-значителната криза в своята история, гласът на германските турци, традиционно гравитиращи към „лявото“, могат да изиграят изключително важна роля. Успешното изиграване на „турската карта“ би позволило на социалдемократите да обуздаят напълно миграционната тема, контрирайки както АфД (която има антиимигрантски имидж), така и блока ХДС/ХСС (партньорите в „голямата коалиция“ застават зад твърдия подход към мигрантите). \r\nКолкото до „турския сценарий“, СДПГ могат да бъдат разкрити по редица индиректни признаци, включително и „реверанса“ за федералния президент (между другото, член на СДПГ), липсата на вътрешнопартиен диалог за поканата на Ердоган, а също е достатъчно и неутралната реакция от страната на партийните медии. Впрочем, това е само засега. \r\nОсновната интрига ще бъде в това колко самият Ердоган ще бъде готов да влезе в тази роля на „полезна пионка“. И няма ли той, на свой ред, да заиграе своята игра в немското поле. В такъв случай германо-турските отношения за пореден път ще се окажат в задънена улица, а Ердоган отново ще се превърне от ситуационно „добър“ в неизменно „лош“. \r\n***  В Кремъл са коментирали възможните санкции на САЩ, в това число и тези за спиране на проекта „Северен поток 2“, разкрива говорителят на руския президент Дмитрий Песков, цитиран от официалното издание на правителството на Руската федерация  „Российская газета“ . \r\n„Вече заявихме, че опитите за попречване на един чисто комерсиален международен проект, са абсолютно в разрез със Световната търговска организация (СТО) и това е категорично нарушение на всички нейни търговски правила, норми и регулации“, напомни Песков. \r\n„Това не може да бъде прикрито от никакви други мотиви“, отбеляза той. \r\nЗапитан за възможното въвеждане на нов пакет от санкции от САЩ на 22 август, Песков заяви: „Известно ни е, че този законопроект е подготвен. Знаем и текста: той е публикуван в достоверни интернет-ресурси. Разбира се, ние го разучихме с повишено внимание“, добави той. \r\n„Това е продължението на неприятелските и незаконни действия от гледна точка на международното право. Подобни рестрикции, определено нанасят вреда на цялата международна търговия“, смята президентският говорител. \r\nВ същото време Песков отбеляза: „Но ние няма да избягаме и ще направим това, което прави винаги президентът на Русия – а това е най-доброто за интересите на страната“. \r\nНа уточняващия въпрос по законопроекта за новите санкции на САЩ по случая Скрипал, прессекретарят предложи: „Нека изчакаме: те вече са оплетени в своите проекти… така че нека да изчакаме, защото каквото ще става – ще стане. Преди всичко ще се водим от интересите на Русия“. \r\n„Президентът е настроен за най-доброто, той все още иска да извади нашите двустранни отношения от най-дълбоката им криза, за което е говорил нееднократно“, напомни Песков. „Тази настройка остава, но никой няма да изпада в траур, ако не срещнем същата реципрочност от Вашингтон“, заключи той. \r\n***  Никой не говори за „изолацията на Русия“ в Запада. Особено три месеца след срещата им в Сочи, президентът на Русия Владимир Путин се срещна с канцлера на Германия Ангела Меркел в град Месеберг, Бранденбург, за да обсъдят стратегическото партньорство в неформална обстановка. Какво решиха те? Това пише във водеща статия руското издание  „Правда.ru“ . Предимството е в Путин \r\nНа 18 август, в къща за гости в Месеберг, Меркел и Путин разговаряха повече от три часа. След това нямаше никаква пресконференция и никакви съвместни изявления – само няколко думи от двамата политици след срещата. Лидерите на Русия и Германия излязоха с усмивки и „заметоха“ предварително подготвените заявления. \r\nТе виждат желание за съвместна работа по настоящите кризи в света. Заради политиката на Доналд Тръмп те търсят нови връзки, нови партньори и нови съюзи. Все по-популярен става лозунгът „опора върху собствените сили“. За Германия това е нова тенденция, за Русия – не. И това е предимство за Путин. \r\n„Германия е отговорна (за световните процеси), както е и Русия, защото Русия е постоянен член на Съвета за сигурност (на ООН). Затова ние сме длъжни да работим заедно, за да намерим решения“, заяви Меркел. Съдейки по официалния дневен ред, двамата лидери са обсъждали Сирия, Украйна и газопровода „Северен поток 2“. Меркел промени тона и намали изискванията \r\nПутин иска да вкара Германия във възстановяването на Сирия, което ще допринесе за завръщането на около 500 хиляди сирийски бежанци. Меркел, както става ясно от речта ѝ, настоява за предотвратяването на хуманитарна катастрофа в Идлиб, за което се подготвя настъпление на сирийската армия. Но нито дума за „палача Асад“ и други подобни твърдения. \r\nПо темата с Украйна беше обявено, че Германия иска да въведе „сините каски“, които „да допринесат за прекратяването на огъня“. Подразбира се, че това ще бъде на цялата територия на самоназовалата се „Донецка народна република“. Путин подчерта първостепенното изпълнение на Минските споразумения и миротворците трябва да се впишат в тази рамка, тоест да се вкарат по линиите на разграничения. Изданието отбелязва, че Меркел се е отказала от стандартните обвинения за „агресията на Русия в източна Украйна“. \r\nЗа „Северен поток 2“ съгласуваната позиция е – това е „комерсиален проект“, заявиха участниците в срещата. Меркел поиска проектът да се обвърже с оставането на Украйна в ролята на транзитна страна. Путин бе привидно съгласен, но единствено ако това е икономически изгодно за Русия. „Правда“ отбелязва, че арбитражът на Световната търговска организация (СТО) наскоро е отменила 50-процентовото ограничение на транспорта на газ по „Северен поток 2“ (Opal), така че към 2020 година, дори без „Северен поток 2“, вече построеният тръбопровод ще концентрира по германския маршрут 80 процента от руските доставки на газ към Европа. Така че дори със санкциите на САЩ върху Германия, този проект е много изгоден. Отговор на изнудвача Тръмп \r\nИ двете страни са изправени пред санкции от администрацията на американския президент Доналд Тръмп. При Русия заради случая Скрипал, а при германските фирми, заради участието в строителството на газопровода „Северен поток 2“. „Точно затова е нужно да вземем мерки против възможно неконкурентни и незаконни атаки от трети страни, за да можем да завършим окончателно този проект“, заяви говорителят на руския президент Дмитрий Песков пред журналисти, малко преди Путин да излети за Русия. Вероятно това значи преход на разчетите в евро и оттегляне на германските компании от международните юрисдикции. \r\nКакто заяви пред „Правда“ председателят на Центъра за системен анализ и прогнози в Украйна Ростислав Ищенко, „Русия и Германия започват да координират действията си в отговор на агресивната политика на САЩ“. По мнение на експерта, „за да оцелееш като академичен играч в Германия е необходимо постепенно, но уверено да преориентираш своята икономика и своята търговия към руско-китайска Евразия“. \r\n„Всички други теми се вливат една в друга като матрьошка. Очевидно това е сирийската криза, това е и „Северен поток 2“, който американците все още не са изгубили надежда, че могат да убият. Година по-късно можем да открием, че търговският оборот на Германия с Русия и Китай, и изобщо с държавите от Евразия, рязко се е увеличил, а този със САЩ е рязко спаднал“, отбелязва Ищенко. Колкото до жизнеспособността на украинския газов транзит, „ако ‚Северен поток‘ успее, то разбира се, че европейските газови компании ще пълнят газ в своите тръби, а не украинските. Това значи, че по украинските тръби ще минава останалата газ“, подчертава експертът. \r\n***  Руската армия обяви началото на петдневна „внезапна проверка“, която ще изпита бойната готовност на военнослужещите преди предстоящите масивни маневри в Сибир и Далечния изток, пише руското англоезично издание  The Moscow Times . \r\nРусия ще проведе военни учения наречени „Изток-2018“ в централните и източни военни области през август и септември, а около 3 200 китайски военнослужещи ще се присъединят към ученията в Забайкалския регион на Сибир през следващия месец. \r\nМинистърът на отбраната на Русия Сергей Шойгу нарече предстоящите обучения „най-големите подготвителни действия на въоръжените сили от Запад-81“, визирайки военните упражнения проведени от Съветския съюз през 1981 година. Министърът добави, че предстоящите учения ще бъдат „безпрецедентни по мащаб, както по отношение на района на операции, така и по отношение на броя участващи военни командни структури, военнослужещи и въоръжени сили.“ \r\nВоенновъздушните сили също са били прибавени към внезапната проверка, която ще се проведе между 20 и 25 август, в която ще бъдат тествани далекобойната и транспортна авиация в регионите, добави Сергей Шойгу, цитиран от „Интерфакс“. \r\nОтбранителният министър поясни, че масовата инспекция, включваща 16 специални учения, е била започната по разпореждане на президента Владимир Путин. \r\n***", "date": "2018.08.21", "title": "Преглед на някои от основните теми в руския печат (Агенция \"Фокус\")"}
{"url": "http://www.focus-news.net/news/2018/08/21/2558176/pregled-na-mezhdunarodnite-novini-do-6-chasa-agentsiya-fokus.html", "text": "Македония се превърна в държава без суверенитет, която ще изчезне в следващите 10 или 20 г. и ще бъде поделена между България и Албания или между Сърбия и Гърция. Това предупреди в интервю за хърватския ежедневник Express академик Митко Манджуков, член на Македонската академия за наука и изкуство (МАНУ), един от класиците на македонската литература и политически ангажиран интелектуалец,  \r\nЕлектронното издание на македонския вестник  \"Денешен\"  публикува откъси от интервюто на академика.  \r\nКоментирайки договора за името с Гърция, Маджуков заяви:  \"Настоящото \"споразумение\" е безусловна и непоправима капитулация. За нас срам, ние, македонците, трябва да се запитаме дали изобщо заслужаваме държава, дали сме достойни за това, знаем ли какво тя означава? Това е може би единственият случай в световната история, в който някой се отказва от името си, от правото си на съществуване, от своята история, от своя народ и диаспората. От държава с ограничен суверенитет, с този срамен договор, в допълнение с Тиранската платформа и в тясна връзка с договора за \"добросъседство\" с България, Македония се превърна в държава без суверенитет, която ще изчезне през следващите 10 или 20 години и ще бъде разделена между България и Албания или между Сърбия и Гърция. Езикът беше първият, който бе ударен, последният удар също ще бъде срещу него. Очевидно е, че нашите лингвисти има какво да обсъждат на техните симпозиуми\".  \r\nСпоред Мандужков след това на дневен ред отново ще дойде законът за употребата на езиците. \"Той ще върне старата пропаганда в Македония, когато цели градове и села бяха принудени да говорят на език, който въобще не бяха чували. За мен сегашното поведение на албанците е изненада. Става въпрос за езиков империализъм, когато чужди територии са били завладявани или гарантирани чрез пряко разпространение на езика. Македония не може да оцелее в условие на двуезичие, защото вторият официален език ще стане първи в международната комуникация, а първият ще бъде унищожен.  \r\nЕдин стар, каноничен език, четвъртият език, на който е било позволено да се разпространява християнството, ще бъде погребан покрай българския, но в гръцка градина. В един свой свидетелски текст преди смъртта си Блаже Коневски (македонски лингвист, основоположник и един от кодификаторите на книжовната норма в Република Македония - бел.р.) пише, че когато \"балканските циници, вдъхновители на геноцида\", успеят да унищожат македонския език, ще знаят, че са направили нещо голямо. Тогава му казах, че това ще бъде слабо утешение за нас\".  \r\nПо отношение на свободата на словото и цензурата в страната към настоящия момент, македонският академик подчерта: \"С настоящото споразумение с Гърция и предишното с България, в историята на човечеството е въведена неотразима обща цензура. Македония ще бъде протекторат, а различни емисари ще идват да ни преглеждат учебниците и да ни дават уроци Това е същото като да пуснете някой да ви ровичка в главата. Нашите книги - доколкото може да се разбере - до голяма степен са предназначени за хвърляне в огъня... Когато ме приемаха в МАНУ, във встъпителна си реч казах: Ако ни изкарат от ковчег от Югославия, знаем къде ще ни закопаят, но ако ни изнесат от Македония, къде ще ни бъде гробът?\" \r\n***  Лидерът на албанската опозиционна Демократическа партия Лулзим Баша, реагирайки на последния доклад на американската разузнавателна служба ЦРУ, в който се посочва, че Албания остава ключова страна за пране на пари, търговия с оръжие, наркотици и мигранти, заяви че „Албанците не заслужават премиер, свързан с организираната престъпност“, предава скопската електронна медия  A1 On . \r\nРеакцията си Баша изрази чрез видеозапис в социалните мрежи, в който посочва, че Албания е главен източник на канабис, дава за пример бройките иззети тонове марихуана и обвинява, че не е арестуван нито един наркобос. \r\n„Независимо, че тази година са иззети над 30 тона марихуана в Албания, Италия и Гърция, в Албания не е арестуван нито един наркобос, а гарант за тяхната неприкосновеност е именно правителството на Еди Рама. Затова албанците не заслужават премиер, който е свързан с организираната престъпност“, заяви Баша. \r\nТой обвинява албанския премиер Еди Рама, че е излъгал албанските граждани, Европейския съюз и САЩ с обявяването на победа в борбата против канабиса и изтриването на Албания от картата на производител на това наркотично растение. \r\n„Министерството на вътрешните работи не извършва анализ на иззетата дрога, за да скрие истината, че Албания продължава да бъде рай за престъпността и за отглеждането на канабис“, твърди опозиционният лидер. \r\nСпоред него иззетите големи количества канабис, произведен в Албания, от страна на полицейските органи на трите държави, доказват че канабисът е засаден в изминалите месеци от тази година и че организираната престъпност е под закрила на политиката, чийто заложник е държавата. \r\n***  Формалното излизане на Гърция от осем години на международна спасителна програма в понеделник беше приветствано от европейските лидери и правителства, които обаче, отбелязаха важността от това гръцките власти да останат на пътя на реформите, по този начин хвърляйки сянка върху правителствения наратив за „чистия изход“, пише електронното издание на гръцкия вестник  Kathimerini . \r\nМинистър-председателят Алексис Ципрас се очаква да направи телевизионно обръщение във вторник оповестявайки новата епоха на фискална свобода. В опит да добави символизъм към събитието, източници съобщават че Ципрас ще изнесе своята реч от Итака, островът който Одисей се стреми да върне в период от десет години след Троянската война. \r\nПокрай подновените спекулации за скорошни кабинетни размествания, правителственият говорител Димитрис Цанакопулос в понеделник заяви, че Гърция и нейният народ са навлезли в „нова фаза“ и обеща, че „гражданите скоро ще усетят разликата“. \r\n„Политическата свобода, която правителството има в момента, е много по-голяма отколкото е имало досега“, добави той. \r\nКонсервативната „Нова демокрация“ отвърна, осмивайки правителствения наратив за „чист изход“ и обвинявайки Ципрас за „ужасяващо управление“. \r\nМеждувременно реториката на европейските държави беше по-оптимистична, но те повториха отново, че Гърция не трябва да се оттегля от пътя на реформите. \r\n„С контрола идва и отговорността. Гърците платиха скъпо за лошите политики в миналото, така че връщането назад ще бъде лоша грешка“, написа председателят на Еврогрупата Марио Сентено в социалната мрежа „Туитър“, добавяйки видеообръщение в което твърди, че „икономическият растеж се е задвижил, нови работни места се отварят и има фискален и търговски излишък“. \r\nЕврокомисарят по финансовите въпроси Пиер Московиси също настоя, че реформите трябва да продължат, заявявайки че „ангажиментите трябва да бъдат уважавани“, когато бе запитан дали има някакъв шанс да има отмяна на пенсионните съкращения, планирани за 1 януари 2019 година. \r\nТой заяви, че проектобюджета през октомври ще разкрие дали ще има фискални възможности за промени. \r\nМосковиси добави, че наблюдението на Гърция след излизането от спасителната програма ще гарантира, че правителството ще продължи с реформите. \r\nПредседателят на Европейската комисия Жан-Клод Юнкер заяви, че винаги се е борил за това Гърция да остане в сърцето на Европа. \r\n„Докато гръцкият народ започва нова глава в своята история, те винаги ще ме намерят като съюзник, партньор и приятел“, заяви той. \r\n***  Парламентът на Македония, а не както се смяташе досега – правителството – ще бъде главният стълб и организатор на кампанията за референдума. Това не изключва и ангажимент от страна на правителството – в понеделник вечер ще се договорят рамките на кампанията за референдума, които трябва да се формализират в сряда, предава скопският телевизионен канал  „Телма“ . \r\nВ сряда първо правителството, а след това и парламентът, ще утвърдят всички детайли около кампанията за референдума. В понеделник вечер се провежда координация на екипа от правителственото мнозинство, който е отговорен за референдума, на която според информации на „Телма“, е съгласувано най-вече, че основният носител на информативната кампания ще бъде парламентът. Това, допълват източниците на „Телма“, не изключва и ангажимент от страна на правителството. \r\nДилемата за това как ще се харчат, кой ще получи и кой ще разпределя парите за кампанията, които правителството ще събере чрез министерствата, остава отворена. Разглеждат се няколко опции – парите да бъдат прехвърлени в парламента, но за това ще е нужно ребалансиране на бюджета. \r\nВтората опция е парламентът да е този, който ще даде насоки около подялбата на средствата. Третата опция на масата е парите да останат в министерството на финансите, което според новите изменения на изборния закон би ги изплащало директно, но само за тези субекти, на които се полага бюджетно финансиране за кампанията. \r\nКоя от трите опции ще се избере, ще се узнае във вторник, за когато е насрочено сутрешно заседание на правителството, а след това и координация в парламента, след което всички решения трябва да бъдат оформени. \r\n***  Президентът на САЩ Доналд Тръмп в понеделник отхвърли правенето на каквито и да е отстъпки към Турция, за да бъде освободен задържаният американски свещеник Андрю Брънсън и заяви, че не е загрижен, че увеличените мита, които наложи, ще окажат влияние и ще наранят европейската икономика, предава  Reuters . \r\nТръмп, в интервю за Reuters в Овалния кабинет, заяви че е вярвал, че има споразумение с турския президент Реджеп Тайип Ердоган, когато е помогнал да убеди Израел да освободи задържана турска гражданка. Американският президент е смятал, че след това Ердоган ще освободи Андрю Брънсън. \r\n„Мисля, че това което Турция прави е много тъжно. Мисля, че те правят ужасна грешка. Няма да има отстъпки“, заяви той. \r\nТръмп удвои митата върху вноса на турска стомана и алуминий в отговор на отказа на Ердоган да освободи Брънсън, повишавайки притесненията за икономически щети върху Европа. \r\n„Не съм притеснен. Никак даже. Това е правилното нещо“, заяви той, запитан за потенциалните щети върху други икономики. \r\nСпоред Тръмп турският му колега е искал турската гражданка, Ебру Йозкан, да бъде освободена и върната от Израел. Турция е поискала помощ от САЩ да убедят израелската страна да освободи Йозкан. В замяна Анкара е обещала, че ще освободи Брънсън и други американци, които са държани в Турция. Тръмп заяви, че е спазил своята част от сделката. \r\n„Освободих този човек (Йозкан) заради него. Очаквам от него (Ердоган) да освободи този невинен и прекрасен човек (Брънсън), който е и страхотен баща и християнин, от Турция“, заяви американският държавен глава. \r\nТръмп добави: „Харесвам Турция. Харесвам народа на Турция много. До този момент имах страхотна връзка с президента, както знаете. Разбирах се с него страхотно. Имах много добри отношения. Но това не може да бъде еднопосочна улица. Вече не е еднопосочна улица за САЩ“. \r\n***  Министърът на външните работи на Русия Сергей Лавров във вторник ще се срещне със своя сръбски колега Ивица Дачич в Сочи, предава  ТАСС . \r\nОчаква се те да обсъдят различните въпроси на двустранните отношения, а също и обстановката на Балканите, включително и диалога Белград-Прищина. \r\nКакто заявиха в Белград, Дачич възнамерява да обсъжда в Сочи „двустранното сътрудничество, както и регионалната и международна проблематика“. \r\n***  Президентът на САЩ Доналд Тръмп заяви в понеделник, че „най-вероятно ще се срещне отново със севернокорейския лидер Ким Чен-ун, докато в същото време защити усилията си да убеди Пхенян да се откаже от ядреното си въоръжение, предава  Reuters . \r\nВ интервю за американската агенция, Тръмп заяви, че вярва че Северна Корея е предприела конкретни мерки към денуклеаризация, въпреки широко разпространените съмнения относно готовността на Ким да се откаже от ядрения си арсенал. \r\nДокато настояваше, че „много добри неща се случват“ със Северна Корея, американският президент се оплака, че Китай не помага толкова, колкото го е правил в миналото, заради търговския си спор със САЩ. \r\n„Аз спрях ядрените опити (на Северна Корея). Аз спрях ракетните тестове. Япония е въодушевена. Какво ще се случи? Кой знае? Предстои да видим“, заяви той. \r\nВ интервюто Тръмп приписа на своята „страхотна химия“ с Ким, разведряването в ядрения спор, който през изминалата година породи страхове от нова Корейска война. \r\n„Харесвам го. Той ме харесва. Вече няма излитащи балистични ракети, има много тишина… Имам много добри лични отношения в председателя Ким и мисля, че това поддържа всичко“, заяви Тръмп. \r\nЗапитан дали нова среща със севернокорейския лидер се намира зад ъгъла, той заяви: „Най-вероятно ще има такава среща, но просто не искам да коментирам“. Тръмп не разкри детайли за време или място на бъдещата среща. \r\n***  Земетресение с магнитуд 4.2 по скалата на Рихтер е регистрирано край в северната част на Италия, показва справка на интернет страницата на  Европейския средиземноморски сеизмологичен център (EMSC) . \r\nЗеметресението е регистрирано в 02:33 часа местно време (03:33 часа българско време) на дълбочина от 2 км. Епицентърът е на 67 км северозападно от град Болоня и на 134 км югоизточно от град Милано. \r\nЗасега няма данни за жертви и материални щети. \r\n***", "date": "2018.08.21", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2018/08/21/2558177/sputnik-pone-10-dushi-sa-zaginali-sled-navodneniya-v-yuzhna-italiya.html", "text": "Поне 10 души са загинали в наводнения, причинени от тежки дъждове в южната италианска провинция Калабрия, заяви говорител на регионалния департамент на италианската гражданска защита Карло Танси в понеделник, предава  Sputnik . \r\nДруги седем души са били хоспитализирани заради контузии, добави той. \r\nСпоред информацията на властите в провинция Косенза, две групи от 18 души са били на екскурзия в националния парк „Полино“ в понеделник. Заради проливни дъждове нивото на планинската река „Раганело“ се е повишила внезапно и много туристи са били отнесени от буреносен поток вода. \r\nТрима души все още липсват. По думите на Танси огнеборците и екипите на гражданска защита ще продължат да търсят за изчезнали хора цяла нощ. Ситуацията в националния парк се наблюдава от министър-председателя Джузепе Конте.  Йонислав Дочев", "date": "2018.08.21", "title": "Sputnik: Поне 10 души са загинали след наводнения в южна Италия"}
{"url": "http://www.focus-news.net/news/2018/08/21/2558175/afp-tayvan-skasa-otnosheniyata-si-s-el-salvador.html", "text": "Тайван обяви във вторник, че къса дипломатическите си отношения с Ел Салвадор, тъй като вярва че централноамериканската държава ще установи отношения с Пекин, предава  AFP . \r\nВъншният министър Джоузеф Ву осъди „грубите действия“ на Китай, докато правеше изявлението. \r\nТова решение остава Тайван със само 17 съюзника в целия свят, докато признанието за Китайската народна република, за сметка на Тайпе, нараства. \r\nАгенцията припомня, че Китай претендира за островната държава като за своя територия. \r\nМалко по-късно стана ясно, че Ел Салвадор и Китай установяват официални дипломатически отношения, с което Сан Салвадор признава Пекин за сметка на Тайван.  Йонислав Дочев", "date": "2018.08.21", "title": "AFP: Тайван скъса отношенията си с Ел Салвадор"}
{"url": "http://www.focus-news.net/news/2018/08/21/2558178/tass-kim-chen-un-zayavi-che-zdravniyat-sektor-v-severna-koreya-se-razviva-zle.html", "text": "Лидерът на Северна Корея Ким Чен-ун разкритикува здравеопазването в страната си, заявявайки че то не се развива в сравнение с други сфери на икономиката, предава  ТАСС , като се позовава на съобщение на агенция „ЦТАК“ от вторник. \r\n„В сравнение с други области, които направиха огромен скок през последните няколко години, областта на здравеопазването запада ден след ден и не прави никакви опити (да се развива). Уважаемите висши ръководители казаха, че партията е поставила под въпрос ситуацията в сферата на здравеопазването, където няма абсолютно никаква работа по укреплението на материално-техническата база“, заяви Ким по време на посещение в завода за медицинско оборудване Мьохянсан. \r\nСевернокорейският лидер също посочи нуждата от съставяне на средносрочен план за развитие на отрасъла за производство на медицинско оборудване, включващо в себе си реконструкция на свързаните с него предприятия. В допълнение той обеща, че ще вземе под своя личен контрол ситуацията в завода Мьохянсан.  Йонислав Дочев", "date": "2018.08.21", "title": "ТАСС: Ким Чен-ун заяви, че здравният сектор в Северна Корея се развива зле"}
{"url": "http://www.focus-news.net/news/2018/08/21/2558181/predstoyashti-sabitiya-v-stranata-za-21-avgust-agentsiya-fokus.html", "text": "*** \r\nОт 13.00 часа ще се проведе извънредно заседание на Народното събрание. \r\n*** \r\nОт 11.00 часа в хотел „Ландмарк Крийк“ в град Пловдив зам.-министър Малина Крумова ще участва в семинар „Възможности за адресиране на жилищните нужди на уязвими групи чрез Националната жилищна стратегия 2018-2030“. \r\n*** \r\nОт 11.00 часа в пресклуб на БТА Българска асоциация на пострадали при катастрофи организира пресконференция във връзка с кампания за безопасност на пътя, насочена към младите хора. \r\n*** \r\nОт 11.00 часа кметът на София Йорданка Фандъкова ще провери изграждането и възстановяването на градината при колелото на трамвай 5 в кв.”Княжево”. \r\n*** \r\nОт 12.00 часа в централата на ПП АБВ на ул. „Врабча“ 23 ръководството на партията ще даде пресконференция. \r\n*** \r\nОт 12.30 часа в градинката пред Народния театър ще бъде открита изложба „Златните момичета“. На събитието ще присъства Илиана Раева, президент на БФХГ, националните отбори на България и техните треньори и др.  \r\n*** \r\nОт 13.00 часа Специализираният наказателен съд ще гледа делото за промяна на мярката за неотклонение на бившия заместник-кмет на ж.к. \"Младост\" Биляна Петрова. \r\n*** \r\nОт 18.00 часа в Културен център \"Морско казино\" (зала \"Георги Баев\") ще бъде представена изложбата \"21 август 1968: Краят на Пражката пролет\". \r\n*** \r\nОт 8.30 часа пред паметника на загиналите в Сръбско-българската война ще стартира Международeн колопоход Варна – Сърбия. \r\n***    \r\nОт 10.00 часа в музейния комплекс в града ще започне Детска академия за изкуства.  \r\n***  \r\nОт 11.00 часа в пресклуба на БТА ще се състои пресконференция във връзка с десетото издание на Миндя рок фест. Проф. Евгений Дайнов ще представи участниците и новите моменти в организацията на българския Уудсток.  \r\n***  \r\nОт 20.00 часа на Сцена „Арт лято“ до ХГ„Борис Денев“ ще започне „Колко калории има в 100 грама нежност“ – среща с Миглена Ташкова и София Фердинандова.  \r\n*** \r\nОт 10.30 часа в Регионална библиотека „Дора Габе“ ще се проведе литературно утро „Дечица, не мога без вас!”, посветено на 130 години от рождението на Дора Габе. \r\n*** \r\nОт 18.00 часа в Художествена галерия ще бъде представена ретроспективна изложба на Христо Господинов – керамика, графика, проекти, пана, стенописи, натюрморти, фотографии. \r\n*** \r\nОт 14.00 часа в пресклуба на БТА в Плевен пресконференция ще даде кметът на община Белене Милен Дулев по повод 54-тата годишнина от обявяването на Белене за град и актуални теми за общината. \r\n*** \r\nВ 11.00 часа в хотел „Ландмарк Крийк“ регионалният заместник-министър Малина Крумова ще присъства на семинар „Възможности за адресиране на жилищните нужди на уязвими групи чрез Национална жилищна стратегия 2018-2030“. \r\n*** \r\nОт 19.30 часа на площад „Захарий Зограф“ ще бъде отслужен Тържествен водосвет по повод празника на град Самоков.  \r\n*** \r\nОт 17.30 часа в зала 247 на Община Смолян ще се проведе публично обсъждане на отчета за изпълнение на бюджета на Общината за 2017 г. \r\n*** \r\nОт 10.00 часа в Детски отдел на библиотека „Родина“ ще се проведе Програма „Чета и играя – знам и мога“. \r\n*** \r\nОт 10.00 часа в Къща музей „Гео Милев“ ще се проведат литературни занимания за деца от 5 до 9 години: „Четем и рисуваме“.", "date": "2018.08.21", "title": "Предстоящи събития в страната за 21 август (Агенция „Фокус“)"}
{"url": "http://www.focus-news.net/news/2018/08/21/2558179/aktualna-patna-obstanovka.html", "text": "Ще преобладава слънчево време. Около и след обяд ще се развива купеста и купесто-дъждовна облачност и на места, главно в северните райони на Западна и Централна България ще превали и прегърми. Ще духа слаб, в източните райони до умерен североизточен вятър. Максималните температури ще са между 28° и 33°, за София – около 28°. Това съобщиха от пресцентъра на   Агенция „Пътна инфраструктура“ . \r\nОграничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1)\tза периода от 01 юни до 15 септември 2018 г. за дните петък - неделя: Ограниченията важат само за следните участъци от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. в посока София – Пловдив; \r\nв неделя от 16 ч. до 20 ч. в посока Бургас – София. \r\nАМ „Струма“: \r\nв събота от 10 ч. до 14 ч. в посока п. в. „Даскалово“ – ГКПП „Кулата“. \r\nАМ „Марица“: \r\nв неделя от 16 ч. до 20 ч. в посока Свиленград – АМ „Тракия“. \r\nи за дните петък – от 17:00 часа до 20:00 часа и неделя – от 14:00 часа до 20:00 часа: \r\n•\tпът I-1 с. Ребърково – Ботевград, като движението се пренасочва по път II-16 Ребърково – Своге – София; \r\n•\tпът I-1 Благоевград – ГКПП „Кулата“; \r\n•\tпът I-5 Русе – Велико Търново; \r\n•\tпът I-9 Варна – Бургас; \r\n•\tпът II-99 Бургас – Царево. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\nІІ. Състояние на автомагистралите: \r\nАМ „Тракия“:  \r\nОбласт София: \r\nДвижението по АМ \"Тракия\" от км 0+000 до км 0+315 посока София се осъществява в една лента поради ремонтни дейности по съоръжение при км 0+000 в активната лента. Движението се извършва в изпреварващата лента и е регулирано с пътни знаци. Срок до 25.08.2018 г. \r\nДвижението по АМ \"Тракия\" от км 0+000 до км 0+315 посока Бургас се осъществява в една лента поради ремонтни дейности по съоръжение при км 0+000 в активната лента. Движението се извършва в изпреварващата лента и е регулирано с пътни знаци. Срок до 25.08.2018 г. \r\nОбласт Бургас: \r\nДвижението в участъка Деветак – Ветрен от км 308+107 до км 359+479 се осъществява в една лента на определени участъци поради частични ремонтни дейности на асфалтовата настилка. Срок до 22.08.2018 г. \r\nАМ „Хемус“:  \r\nОбласт София:  \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г. \r\nДвижението от км 36+170 до км 36+710 в посока София е ограничено поради аварийно – възстановителни дейности по виадукт „Коренишки дол“ при км 36+450. Движението се извършва двупосочно в платното посока Варна. Срок до 20.12.2018 г. \r\nДвижението по от км 36+770 до км 38+150 в посока Варна е ограничено поради аварийно – възстановителни дейности на виадукт при км 37+920. Движението се осъществява двупосочно в платното посока София. Срок 20.12.2018 г.; \r\nДвижението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. Срок 20.12.2018 г. \r\nОбласт Варна: \r\nДвижението от км 390+000 до км 393+700 /п.в.Н.Рилски/ в посока Варна се осъществява с повишено внимание поради монтаж на ограничителни системи /мантинели/. Движението се осъществява съобразно създадената ВОБД. Срок до 21.08.2018г. \r\nАМ „Струма“:  \r\nOбласт Кюстендил: \r\nДвижение с повишено внимание по АМ Струма в посока София при км 56+800 ляво поради ремонтни дейности. Срок до 21.08.2018 г. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Люлин“:  \r\nОбласт София:  \r\nДвижението по АМ „Люлин“ при км 9+700 се извършва двупосочно посока София без спиране на движението поради СМР. Срок до 01.09.2018 г. \r\nІІI. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n-  „Пампорово“ - забранен за МПС над 3,5 т. Срок: целогодишно; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\nо- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\nІV. Състояние на републиканската пътна мрежа: \r\nОграничения в движението на мпс по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана:  \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г. \r\nОбласт Враца: \r\nДвижението по път I-1 Монтана – Враца в района на с. Краводер в участъка oт км 128+369 до км 133+559 е ограничено за всички МПС поради ремонт на мостово съоръжение в района на село Краводер. \r\nОбходен маршрут за МПС с обща маса над 10 т: \r\n- В направление София – Видин: Обходен път на гр. Враца, път III-101 Враца – Криводол – път II-13 Криводол – Липен – Стубел – Крапчене, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца – Обходен път на гр. Враца. \r\nОбходен маршрут за МПС с обща маса до 10 т: \r\n- В направление София – Видин: път I-1, път III-162 Бели извор – Стояново, път III-1621 Стояново – Сумер, по уличната мрежа през с. Сумер, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, път II-13 през гр. Криводол, път III-101 Криводол – Враца – Обходен път на гр. Враца. \r\nОграничението е сигнализирано с пътни знаци съгласно проект за организация на движението. Срок до 30.10.2018 г. \r\nОбласт София:  \r\nДвижението на всички МПС в участъка Жерково – Елешница от км 224+600 до км 229+700 е ограничено поради намален габарит на пътното платно. Срок до 31.08.2018 г.  \r\nДвижението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 13.09.2018 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.;  \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 31.08.2018 г.; \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 30.09.2018 г.; \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nПоради неравности на пътната настилка на път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 31.01.2019 г. \r\nОбласт Благоевград:  \r\nДвижението в участъка гр. Благоевград –  гр. Симитли от км 366+000 до км 374+000 се осъществява с повишено внимание поради монтиране на пътни знаци. Срок до 21.08.2018 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: Област Варна: \r\nДвижението в участъка от км 182+000 до км 183+000 /Повеляново/ се осъществява с повишено внимание поради монтаж на ограничителни системи /мантинели/. Движението се осъществява съобразно създадената ВОБД. Срок до 21.08.2018г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), пътен възел І-3, пътен възел „Ботевград“ на АМ „Хемус“ и обратно. Срок до 30.09.2018 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nОбласт Габрово: \r\nДвижението за транзитно преминаващите МПС в двете посоки по път I-5 Габрово – Шипка през проход \"Шипка\" е ограничено поради провеждане на национално честване на 141-та годишнина от Шипченската епопея. През прохода \"Шипка\" да се пропускат само автобуси и леки автомобили с гости и посетители на мероприятието, като е организиран и междуградски автобусен транспорт. За местното движение и идващите от северозапад МПС движението се пренасочва по обходен маршрут: Габрово - гр. Трявна - с. Белица - с. Вонеща вода - Проход на Републиката и обратно. Поставена е необходимата сигнализация. Ограничението е в сила за периода от 8:00 до 20:00 часа на 25.08.2018 г.  \r\nОбласт Стара Загора: \r\nДвижението по път I-5 Шипка – Габрово през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 01.09.2018 г. \r\nОбласт Кърджали: \r\nДвижението по път Черноочене – Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\nДвижение по път I-5 в участъка надлез Кирково – ГКПП Маказа от км 390+090 до км 390+210 се осъществява с повишено внимание поради извършващи се в близост до пътното платно строително-ремонтни дейности. Въведено е ограничение на скоростта. Срок до 31.08.2018 г. \r\nДвижението по път I-5 надлез Кирково – ГКПП Маказа от км 378+400 до км 378+700 се осъществява с повишено внимание поради строително ремонтни дейности.  \r\nСрок до 26.08.2018 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: \r\nДвижението по път I-6 в участъка Карнобат – Соколово от км 446+000 до км 454+000 се извършва поетапно в една лента с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.08.2018 г. \r\nДвижението по път I-6 в урбанизираната територия на Карнобат от км 456 +500 до км 457+000 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 31.08.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Сливен:  \r\nДвижението в участъка от с. Мокрен до п.кръстовище. „Петолъчката“ от км 232+550 до км 233+550 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок 31.08.2018 г. \r\nДвижението в участъка с. Тополчане – с. Калояново от км 402+700 до км 405+000 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок до 31.08.2018 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 30.09.2018 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\n Обходен маршрут: Кичево – Оброчище. Срок до 28.02.2019 г. \r\nОбласт Бургас:  \r\nДвижението в участъка Бургас – к.к. Слънчев бряг от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 202+307 /разклон за с. Тънково/, път III-9061 Тънково – Александрово, път III-906 Александрово – Каблешково – п.в. „Бургас-север“, по път I-9 при км 229+639 и обратно. Срок до 15.09.2018 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 01.10.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 30.09.2018 г. \r\nІV. Състояние на републиканската пътна мрежа:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът III-208: Движението по път ІІІ-208 в участъка Провадия – Айтос в района на с. Добромир на км 51+713 се осъществява с повишено внимание поради стеснен участък на пътното платно и повредена мантинела в следствие на ПТП. Участъкът е сигнализиран с пътни знаци и ограничение на скоростта до 30 км/ч. Срок до 31.08.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-208: Движението по път III-208 Златина – Айтос от км 6+600 до км 51+132 се осъществява с повишено внимание поради машинно косене на тревни площи. Движението се осъществява  съобразно създадената ВОБД. Срок до 24.08.2018г. \r\nПът III-731: Движението по път III-731 Блъсково – Черноок от км 30+000 до км 18+000 се осъществява с повишено внимание поради частични ремонтни дейности по асфалтовата настилка. Движението се осъществява съобразно създадената ВОБД и се регулира от сигналисти. Срок 22.08.2018 г. \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nПът III-2009: Движението по път III-2009 Девня – Суворово от км 0+000 до км 10+811 се осъществява с повишено внимание поради частични ремонтни дейности. Срок до 31.10.2018 г.; \r\nПът III-2702: Движението по път III-2702 Вълчи дол – Суворово от км 26+680 до км 36+280 се осъществява с повишено внимание поради частични ремонтни дейности. Срок до 31.10.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: по път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 31.10.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок целогодишно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. \r\nРемонтни дейности: \r\nПът III-405: Движението по път III-405 Павликени-Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се пропуска последователно в двете посоки от регулировчици. Срок до 18.00 ч. на 31.10.2018 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: \r\nПът II-14: Движението по път II-14 Видин – Кула – Връшка чука от км 10+100 до км 10+260 е ограничено поради укрепване на свлачище. Обходният маршрут се осъществява по съществуващо ухо /стар път/ в непосредствена близост до път II-14. Движението се регулира с вертикална сигнализация. Срок до 17.11.2018 г. \r\nПът II-14: Движението по път III-114 Лом – Ружинци от км 22+000 до км 43+066 е ограничено за МПС над 12 т. поради ремонтни дейности. Срок до 02.10.2018 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2018 г. \r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички автомобили поради ремонтни дейности по воден цикъл.  \r\nОбходни маршрути: в направление Плевен – Ферибот Оряхово: За автомобили до 10 т. по улици в гр. Оряхово.  \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово. Движещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 26.08.2018 г. \r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 е ограничено поради основен ремонт /рехабилитация/ на пътя. Ограничението е сигнализирано с пътни знаци, съгласно проекта за временна организация. \r\nОбходен маршрут: По уличната мрежа на гр. Козлодуй. Срок 31.08.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г.  \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.  \r\nРемонтни дейности: \r\nПът II-15: Движението по път II-15 в участъка гр. Мизия – гр. Оряхово от км 63+000 до км 76+000 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок: 24.08.2018 г.  \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.08.2018 г. \r\nПът III-103: Движението по път III-103 в участък с. Горна Бешовица – с. Кален се осъществява с повишено внимание поради кастрене на дървета. Работният участък е сигнализиран с пътни знаци. Срок: 31.08.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 20.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 31.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.08.2018 г. \r\nПът III-5004: Движение по път III-5004 Чехлевци - Велчевци от км 10+940 до км 11+829 съвпадащ с  ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 31.08.2018 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът II-44: Движението по път II-44 Драгановци – Габрово в участъка от км 14+600 до км 23+978,36 и от км 25+731 до км 28+972,75 се осъществява поетапно двупосочно първо в дясната свободна лента, после в лявата пътна лента поради ремонт на пътно съоръжение при км 20+484. Срок до 31.08.2018 г. \r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена сигнализация. Срок до 31.08.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. \r\nПът II-71: Движението по път II-71 от км 36+760 до км 38+000 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 22.08.2018 г. \r\nПът II-71: Движението по път II-71 от км 80+500 до км 101+000 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.08.2018 г. \r\nПът II-97: Движението по път II-97 /Околовръстен път на гр. Добрич/ от км 7+824 до км 16+539 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.09.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.08.2018 г. \r\nРемонтни дейности: \r\nПът ІІІ-104: Движението по път ІІI-104 Бобошево – Четирци от км 00+000 до км 25+000 се осъществява с повишено внимание поради косене на храсти и машинно косене на тревни площи. Сигнализирано е с пътни знаци.Срок до 24.08.2018 г. \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 24.08.2018 г. \r\nПът ІІІ-107: Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци. Срок до 31.08.2018 г.; \r\nПът ІІІ-623: Движението по път ІІІ-623 в участъка Бобов дол – Жедна от км 14+800 до км 15+560 се осъществява с повишено внимание поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г. \r\nРемонтни дейности: \r\nПът III-507: Движението по път III-507 Кърджали – Мост в участъка гр. Кърджали – Седловина от км 1+700 до км 2+600 се осъществява в една лента поради –  ремонтни дейности. Срок до 05.09.2018 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nДвижението се регулира с пътни знаци. Срок до 30.11.2018 г. \r\nПът III-358: Движението по път III-358 Ябланица – Гложене в участъка от кръстовище за м. Нановица до кръстовище за с. Малък извор от км 71+169 до км 72+935 е ограничено поради ремонт на мостови съоръжения. Движението се регулира с пътни знаци. Срок до 31.08.2018 г. \r\nОбходен маршрут: по път III-358 от кръстовище с. Малък извор до гр. Ябланица, по път I-3 гр. Ябланица – пътен възел „Коритна”, по път I-4 пътен възел „Коритна”- м. Боаза, по път III-305 м. Боаза - с. Гложене, по път III-358 с. Гложене - кръстовище с. Нановица. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 31.10.2018 г. \r\nПът III-3505: Движението по път III-3505 Казачево – Стефаново от км 0+000 до  \r\nкм 8+500 е ограничено за МПС над 12 тона поради пропадане на банкет и част от пътното платно при км 3+950. Срок до 31.10.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.08.2018 г. \r\nПът II-35: Движението по път II-35 Плевен – Кърнаре в град Троян от км 70+911 до км 73+201 се осъществява с повишено внимание поради довършителни ремонтни работи по банкетите. Водачите да се движат с повишено внимание и съобразена скорост. Срок до 31.08.2018 г.; \r\nПът ІІ-35: Движението по път ІІ-35 Плевен – Троян в участъка от с. Ломец до разклон за с. Дълбок дол от км 64+410 до км 65+213 се осъществява с повишено внимание поради изместване на кабели в банкета. Водачите да се движат със съобразена скорост. Срок: 05.09.2018 г. \r\nПът II-35: Движението по път Плевен – Троян от км 25+450 до км 62+643 се осъществява с повишено внимание поради ръчно и машинно косене на банкети. Водачите да се движат със съобразена скорост. Срок: 24.08.2018 г. \r\nПът ІІІ-307: Движението по път ІІІ-307 Луковит - Тодоричене в гр. Луковит от км 0+400 до км 0+630 се осъществява в една лента поради подмяна на водопровод и възстановяване на асфалтовата настилка. Водачите да се движат с повишено внимание и съобразена скорост. Срок до 24.08.2018 г. \r\nПът III-3505: Движението по път III-3505 Казачево – Стефаново от км 3+600 до км 4+300 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 31.10.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.01.2019 г. \r\nПът ІІІ-112: Движението по път III-112 Смирненски – Славотин от км 20+579 до км 27+736 е ограничено за всички МПС поради извършване на строително монтажни работи. \r\nОбходен маршрут: Смирненски – Одоровци – Белотинци – Смоляновци – Клисурица – Долна рикса – Славотин и обратно. Срок до 21.09.2018 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-1011: Движението по път ІІІ-1011 Владимирово – Мадан – Септемврийци е ограничено за движение на МПС над 10 т. поради извършване на ремонтни дейности на водосток при км 6+323.  \r\nОбходен маршрут: Владимирово - път ІІІ-101 Лехчево - Михайлово и по път ІІІ-133 до Септемврийци и обратно. Срок до 31.08.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 14.09.2018 г. \r\nРемонтни дейности: \r\nПът ІІ-81: Движението по път ІІ-81 Петрохан – Бързия при км 54+500 се осъществява двупосочно в една лента поради срутване на водосток и подпорна стена. Движението е сигнализирано с пътни знаци. Срок до 31.08.2018 г.  \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. \r\nРемонтни дейности: няма. \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: \r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.; \r\nПът ІI-52: Движението по път ІI-52 Свищов – Никопол в участъка разклон Ореш - Лозица от км 64+000 до км 82+000 се осъществява с повишено внимание поради косене на тревни площи. Срок до 22.08.2018 г.; \r\nПът ІІІ-3002: Движението по път III-3002 Българене – Божурлук в участъка Българене – разклон Ореш от км 0+000 до км 20+000 се осъществява с повишено внимание поради машинно косене. Срок до 22.08.2018 г.  \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 15.09.2018 г. \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 30.09.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 граница с ОПУ Шумен – гр. Исперих от км 2+000 до км 22+125 се осъществява с повишено внимание в една лента поради ремонтни дейности на пътното платно. Движението в участъка се регулира с временна сигнализация, съгласно съгласувания проект за ВОД и от сигналисти. Срок до 15.11.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. \r\nРемонтни дейности:  \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 10.09.2018 г. \r\nПът II-54: Движението по път II-54 гара Бяла –  Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти. Срок до 31.10.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-235: Движението по път ІІІ-235 Окорш – Паисиево – Звенимир от км 0+000 до км 12+000 се осъществява с повишено внимание поради монтаж на СПО. Срок до 24.08.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница, в участъка с. Овен – с. Руйно, от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г. \r\nОПУ-Сливен: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 31.08.2018 г. \r\nПът ІІ-55: Движението по път ІІ-55 /Гурково – Нова Загора - Свиленград/ в участъка от с. Млекарево до ТЕЦ 2 Марица Изток от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 31.08.18 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СМР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно. \r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г. \r\nПът II-86: Движението на МПС под 12 т по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.10.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.10.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. \r\nРемонтни дейности: \r\nПът ІІ-86: Движението по път ІІ-86 Хвойна – Чепеларе, при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г. \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента поради пропадане на банкета и част от лявата лента, в следствие на срутила се подпорна стена от суха каменна зидария. Участъкът е сигнализиран с пътни знаци и светофарна уредба. Срок до 30.09.2018 г. \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м вдясно. Участъкът е сигнализиран с пътни знаци. Срок до 31.09.2018 г. \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г.; \r\nПът ІІ-86: Движението по път ІІ-86 Хвойна – Чепеларе – Проглед от км 69+000 до км 71+000 и от км 80+000 до км 84+000 се осъществява с повишено внимание, съобразно създадената организация на движение поради попълване на банкети, почистване на отводнителни окопи и улеи и изграждане на крило на водосток. Участъкът е сигнализиран с пътни знаци. Срок до 31.08.2018 г. \r\nПът IІІ-864: Движението по път IІІ-864 Пампорово – Стойките от км 5+000 до км 8+000 се осъществява с повишено внимание поради почистване и възстановяване на облицовъчни окопи, попълване на банкети и изграждане на подпорна стена. Срок до 15.09.2018 г. \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 31.09.2018 г.  \r\nПът ІІІ-866: Движението по път ІІІ-866 Девин – Михалково, в отсечката от км 50+500 до км 59+000 /отсечка от новопостроен път при строителството на язовир „Цанков камък“ собственост на НЕК, която не се поддържа от ОПУ-Смолян/ се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. Срок до 31.09.2018 г. \r\nПът ІIІ-867: Движението по път IІІ-867 Средногорци – Мадан от км 0+000 до км 2+000 се осъществява с повишено внимание, съобразно създадената организация на движение поради косене и изсичане за видимост. Участъкът е сигнализиран с пътни знаци. Срок до 18.08.2018 г. \r\nПът ІIІ-867: Движението по път IІІ-867 пътно кръстовище за с. Фабрика – Златорад – Пресека от км 25+000 до км 28+060 и от км 33+000 до км 37+300 се осъществява с повишено внимание, съобразно създадената организация на движение поради почистване на свлачища и оформяне на отводнителни окопи. Участъкът е сигнализиран с пътни знаци. Срок до 18.08.2018 г. \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 31.09.2018 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 31.03.2019 г. \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г. \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 31.08.2018 г.  \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г. \r\nРемонтни дейности:  \r\nПът II-18: Движението по път II-18 Софийски околовръстен път /СОП/ в участъка Казичене – АМ \"Тракия\" от км 34+500 до км 35+500 в платното посока Бургас е ограничено поради ремонтни дейности. Движението се осъществява двупосочно в платното посока Варна. Срок 10.09.2018 г. \r\nПът II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни дейности. Срок до 31.08.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът II-57: Движението по път II-57 Стара Загора – Раднево – път II-55 в участъци от км 0+250 до км 11+074 и от км 12+460 до км 31+880 е ограничено за всички МПС с изключение на автобусният транспорт, който обслужва селата Могила, Малко Кадиево, Сърнево, Диня, Д. Атанасово и Тополяне поради изпълнение на СМР. Движението се ограничава в дните от понеделник до събота включително в часовете от 09:00 ч. до 20:00 ч.  \r\nОбходен маршрут: през гр. Нова Загора. Срок до 29.08.2018 г. \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.08.2018 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.09.2018 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 30.09.2018 г. \r\nПът III-202: Движението по път III-202 Опака – Попово от км 52+553 до км 66+144 се осъществява с повишено внимание поради частични ремонтни дейности на асфалтовата настилка. Срок до 30.08.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.08.2018 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание поради частични ремонтни дейности на асфалтовата настилка. Срок до 30.10.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: няма. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 31.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 31.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът III-5305: Движението по път III-5305 в участъка Обходен път Изток на гр. Ямбол от км 1+760 до км 4+280 се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента съобразно създадената организация. Срок до 24.08.2018 г. \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2018 г.; \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.08.21", "title": "Актуална пътна обстановка"}
{"url": "http://www.focus-news.net/news/2018/08/21/2558171/pravdaru-germaniya-otmenya-izolatsiyata-na-rusiya.html", "text": "Никой не говори за „изолацията на Русия“ в Запада. Особено три месеца след срещата им в Сочи, президентът на Русия Владимир Путин се срещна с канцлера на Германия Ангела Меркел в град Месеберг, Бранденбург, за да обсъдят стратегическото партньорство в неформална обстановка. Какво решиха те? Това пише във водеща статия руското издание  „Правда.ru“ . Предимството е в Путин \r\nНа 18 август, в къща за гости в Месеберг, Меркел и Путин разговаряха повече от три часа. След това нямаше никаква пресконференция и никакви съвместни изявления – само няколко думи от двамата политици след срещата. Лидерите на Русия и Германия излязоха с усмивки и „заметоха“ предварително подготвените заявления. \r\nТе виждат желание за съвместна работа по настоящите кризи в света. Заради политиката на Доналд Тръмп те търсят нови връзки, нови партньори и нови съюзи. Все по-популярен става лозунгът „опора върху собствените сили“. За Германия това е нова тенденция, за Русия – не. И това е предимство за Путин. \r\n„Германия е отговорна (за световните процеси), както е и Русия, защото Русия е постоянен член на Съвета за сигурност (на ООН). Затова ние сме длъжни да работим заедно, за да намерим решения“, заяви Меркел. Съдейки по официалния дневен ред, двамата лидери са обсъждали Сирия, Украйна и газопровода „Северен поток 2“. Меркел промени тона и намали изискванията \r\nПутин иска да вкара Германия във възстановяването на Сирия, което ще допринесе за завръщането на около 500 хиляди сирийски бежанци. Меркел, както става ясно от речта ѝ, настоява за предотвратяването на хуманитарна катастрофа в Идлиб, за което се подготвя настъпление на сирийската армия. Но нито дума за „палача Асад“ и други подобни твърдения. \r\nПо темата с Украйна беше обявено, че Германия иска да въведе „сините каски“, които „да допринесат за прекратяването на огъня“. Подразбира се, че това ще бъде на цялата територия на самоназовалата се „Донецка народна република“. Путин подчерта първостепенното изпълнение на Минските споразумения и миротворците трябва да се впишат в тази рамка, тоест да се вкарат по линиите на разграничения. Изданието отбелязва, че Меркел се е отказала от стандартните обвинения за „агресията на Русия в източна Украйна“. \r\nЗа „Северен поток 2“ съгласуваната позиция е – това е „комерсиален проект“, заявиха участниците в срещата. Меркел поиска проектът да се обвърже с оставането на Украйна в ролята на транзитна страна. Путин бе привидно съгласен, но единствено ако това е икономически изгодно за Русия. „Правда“ отбелязва, че арбитражът на Световната търговска организация (СТО) наскоро е отменила 50-процентовото ограничение на транспорта на газ по „Северен поток 2“ (Opal), така че към 2020 година, дори без „Северен поток 2“, вече построеният тръбопровод ще концентрира по германския маршрут 80 процента от руските доставки на газ към Европа. Така че дори със санкциите на САЩ върху Германия, този проект е много изгоден. Отговор на изнудвача Тръмп \r\nИ двете страни са изправени пред санкции от администрацията на американския президент Доналд Тръмп. При Русия заради случая Скрипал, а при германските фирми, заради участието в строителството на газопровода „Северен поток 2“. „Точно затова е нужно да вземем мерки против възможно неконкурентни и незаконни атаки от трети страни, за да можем да завършим окончателно този проект“, заяви говорителят на руския президент Дмитрий Песков пред журналисти, малко преди Путин да излети за Русия. Вероятно това значи преход на разчетите в евро и оттегляне на германските компании от международните юрисдикции. \r\nКакто заяви пред „Правда“ председателят на Центъра за системен анализ и прогнози в Украйна Ростислав Ищенко, „Русия и Германия започват да координират действията си в отговор на агресивната политика на САЩ“. По мнение на експерта, „за да оцелееш като академичен играч в Германия е необходимо постепенно, но уверено да преориентираш своята икономика и своята търговия към руско-китайска Евразия“. \r\n„Всички други теми се вливат една в друга като матрьошка. Очевидно това е сирийската криза, това е и „Северен поток 2“, който американците все още не са изгубили надежда, че могат да убият. Година по-късно можем да открием, че търговският оборот на Германия с Русия и Китай, и изобщо с държавите от Евразия, рязко се е увеличил, а този със САЩ е рязко спаднал“, отбелязва Ищенко. Колкото до жизнеспособността на украинския газов транзит, „ако ‚Северен поток‘ успее, то разбира се, че европейските газови компании ще пълнят газ в своите тръби, а не украинските. Това значи, че по украинските тръби ще минава останалата газ“, подчертава експертът.  Йонислав Дочев", "date": "2018.08.21", "title": "„Правда.ru“: Германия отменя „изолацията“ на Русия"}
{"url": "http://www.focus-news.net/news/2018/08/21/2558183/nimh-vremeto-shte-e-predimno-slanchevo-sled-obyad-v-zapadna-i-tsentralna-balgariya-shte-prevali-i-pregarmi.html", "text": "През нощта ще е предимно ясно, а през деня ще преобладава слънчево време. Около и след обяд ще се развива купеста и купесто-дъждовна облачност и на отделни места, главно в северните райони на Западна и Централна България ще превали и прегърми. Ще духа слаб, в източните райони до умерен североизточен вятър. Максималните температури ще са между 28° и 33°, за София – около 28°. Това съобщи за  Агенция „Фокус”  дежурният синоптик  Георги Цеков от  Националния институт по метеорология и хидрология (НИМХ) при Българската академия на науките (БАН) . \r\nПо Черноморието ще е предимно слънчево. Ще духа до умерен североизточен вятър. Максималните температури ще са 29–30°. Температурата на морската вода е 27°. Вълнението на морето ще е 2-3 бала. \r\nВ планините ще е предимно слънчево. В следобедните часове ще се развива купеста и купесто-дъждовна облачност и на места, главно в западните райони на Стара планина ще има краткотрайни валежи от дъжд с гръмотевици. Ще духа до умерен вятър от изток-североизток. Максималната температура на височина 1200 метра ще е около 21°, на 2000 метра – около 14°. \r\nАтмосферното налягане е близко до средното за месеца и ще остане без съществена промяна.", "date": "2018.08.21", "title": "НИМХ: Времето ще е предимно слънчево, след обяд в Западна и Централна България ще превали и прегърми"}
{"url": "http://www.focus-news.net/news/2018/08/21/2558185/zam-ministar-malina-krumova-shte-uchastva-v-seminar-vazmozhnosti-za-adresirane-na-zhilishtnite-nuzhdi-na-uyazvimi-grupi-chrez-natsionalnata-zhilishtna-strategiya-2018-2030-v-plovdiv.html", "text": "Във връзка с общественото обсъждане на проекта на Национална жилищна стратегия 2018-2030, изработен от Министерството на регионалното развитие и благоустройството (МРРБ), европейската програма „РОМАКТ“ и МРРБ организират семинар „Възможности за адресиране на жилищните нужди на уязвими групи чрез Национална жилищна стратегия 2018-2030“. Това съобщиха от пресцентъра на  МРРБ . \r\nСъбитието ще се проведе от 11.00 ч. в хотел „Ландмарк Крийк“ в Пловдив. В него участие ще вземат регионалният заместник-министър Малина Крумова, представители на общини и на регионалното министерство, националният екип и експертите на програма „РОМАКТ“, представители на НСОРБ и на други неправителствени организации с опит в адресирането на жилищните нужди на уязвими групи.  \r\nСеминарът ще предостави възможност на местните власти, участващи в програма „РОМАКТ“,  да се запознаят с проекта на Национална жилищна стратегия, както и да допринесат за развитието на документа чрез конструктивен дебат по въпроси, свързани със затрудненията на общините при адресирането на жилищните нужди на хора в неравностойно социално положение.", "date": "2018.08.21", "title": "Зам.-министър Малина Крумова ще участва в семинар „Възможности за адресиране на жилищните нужди на уязвими групи чрез Националната жилищна стратегия 2018-2030“ в Пловдив"}
{"url": "http://www.focus-news.net/news/2018/08/21/2558187/sofiya-vavezhda-se-vremenna-organizatsiya-na-dvizhenieto-za-rekonstruktsiya-na-ul-iztochna-tangenta.html", "text": "Въвежда се временна организация на движението за реконструкция на ул. „Източна тангента“. Това съобщиха от пресцентъра на  Столична Община .  \r\nЗабранява се влизането на пътни превозни средства, както следва:  \r\n- От 00.00 часа на 21.08.2018 г. до 24.00 часа на 24.08.2018 г. по южната половина на пътното платно на ул. „Източна тангента“ в участък от 270 м, считано от ул. „511-та“ в посока ул. „Мими Балканска“. Движението ще се извършва в северната половина от пътното платно на улицата, като същото се регулира с преносима светофарна уредба.  \r\n- От 00.00 часа на 25.08.2018 г. до 24.00 часа на 28.08.2018 г. по южната половина на пътното платно на ул. „Източна тангента“ в участък от 278 м, считано от кръстовището с ул. „Мими Балканска“ в посока ул. „511-та“. Движението ще се извършва в северната половина от пътното платно на улицата, като същото се регулира с преносима светофарна уредба.  \r\n- От 00.00 часа на 29.08.2018 г. до 24.00 часа на 31.08.2018 г. по северната половина на пътното платно на ул. „Източна тангента“ в участък от 270 м, считано от ул. „511-та“ в посока ул. „Мими Балканска“. Движението ще се извършва в южната половина от пътното платно на улицата, като същото се регулира с преносима светофарна уредба.  \r\n- От 00.00 часа на 01.09.2018 г. до 24.00 часа на 03.09.2018 г. по северната половина на пътното платно на ул. „Източна тангента“ в участък от 278 м, считано от кръстовището с ул. „Мими Балканска“ в посока ул. „511-та“. Движението ще се извършва в южната половина от пътното платно на улицата, като същото се регулира с преносима светофарна уредба.  \r\n- От 00.00 часа на 04.09.2018 г. до 24.00 часа на 06.09.2018 г. в двете посоки по ул. „Източна тангента“ в участък от 62 м при кръстовището с ул. „Мими Балканска“. Движението ще се извършва по временен обходен път.", "date": "2018.08.21", "title": "София: Въвежда се временна организация на движението за реконструкция на ул. „Източна тангента“"}
{"url": "http://www.focus-news.net/news/2018/08/21/2558186/rakovodstvoto-na-pp-abv-shte-dade-preskonferentsiya.html", "text": "Ръководството на ПП АБВ ще даде пресконференция. Събитието ще се проведе от 12.00 ч. в централата на партията на ул. „Врабча“ 23 в София. Това съобщиха от пресцентъра на  ПП АБВ . \r\nЩе бъда обхванати следните теми: \r\n-предложение на ПП АБВ за закриване на бордовете и контролните съвети във всички сектори на управлението; \r\n-предложение за свикване на Консултативен съвет по национална сигурност за финансово-икономическото състояние, неговото гарантиране и бъдеще: \r\n-фалитът на кипърската застрахователната компания \"Олимпик\"; \r\n-сривът в Търговския регистър; \r\n-присъединяване на България към еврозоната. \r\nВ пресконференцията ще участват Румен Петков – председател на ПП АБВ, доц. Христо Михайлов и Любомира Ганчева - зам.-председатели на партията, както и Пламена Заячка, председател на АБВ Младежи-София.", "date": "2018.08.21", "title": "Ръководството на ПП АБВ ще даде пресконференция"}
{"url": "http://www.focus-news.net/news/2018/08/21/2558182/gd-granichna-politsiya-intenziven-e-trafikat-za-tovarni-avtomobili-na-punktovete-kulata-dunav-most-ruse-i-dunav-most-vidin-na-izhod-ot-stranata.html", "text": "Интензивен е трафикът за товарни автомобили на пунктовете „Кулата“, „Дунав мост- Русе“ и „Дунав мост- Видин“ на изход от страната. Това съобщиха за от  ГД „Гранична полиция“  като информацията за трафика е към 6.00 часа. На останалите пунктове по границата с Румъния трафикът е интензивен за леки автомобили. По границите със Сърбия, Македония и Турция трафикът е нормален. \r\nПо информация на дружеството “Дунав мост Видин – Калафат ” АД, до 25 август ще бъде извършван ремонт на участък от пътя преди ГКПП Видин. За този период временно движението ще се осъществява двупосочно в едно платно.", "date": "2018.08.21", "title": "ГД „Гранична полиция“: Интензивен е трафикът за товарни автомобили на пунктовете „Кулата“, „Дунав мост- Русе“ и „Дунав мост- Видин“ на изход от страната"}
{"url": "http://www.focus-news.net/news/2018/08/21/2558190/pregled-na-osnovnite-temi-v-starozagorskiya-pechat.html", "text": "„Взривиха банкомат в Казанлък“ е водещо заглавие на вестник  „Старозагорски новини . Банкомат на ПИБ, монтиран в партерен етаж на блок, е бил взривен през нощта на 20 август, мощният гръм отекнал към 03:20 часа и разбудил живеещите над магазина за парфюмерия в западния квартал на Казанлък. В началото хората решили, че има земетресение и панически хукнали към изходите на жилищата си. Впоследствие станало ясно, че е гръмнало самоделно устройство, при което банкоматът се отворил и извършителите отмъкнали металната касета, която предния ден била заредена с банкноти. Според свидетели секунди след взрива се чул звук на автомобилен двигател, колата най-вероятно е била паркирана в непосредствена близост. Районът около улица \"Пушкин\" No 23 в понеделник сутринта бе отцепен, на място работят специалисти от ДОТИ - София. Тепърва ще се установява размерът на щетата, иззети са записите от охранителните камери в широк периметър, разпитват се евентуалните очевидци, лаконично съобщи началникът на РУ \"Полиция\" в Казанлък Стойчо Крачолов. По думите му това е първи случай за взривяване на АТМ-устройство в Старозагорска област. Взривната вълна е помела витрините на магазина, пострадали са и прозорци на първите етажи. Почти по същото време е бил приет сигнал и за взривена газова бутилка и пожар в частен дом, в близост до \"Кауфланд\".  \r\nПаметливи припомнят, че преди три години бе направен опит за ограбване на трезор, собственост на \"Пиреус банка\", в самия център на Стара Загора. Тогава бяха пуснати надути балони с хелий в тръбата, през която се поставя инкасото. Така и не стана ясно дали е било само проба, или извършителите са успели да задигнат някаква сума.  \r\n„Чирпанско село увековечило стъпките на Левски. Паметникът, посветен на Апостола, е единственият по рода си в България“ е следващо заглавие в старозагорския ежедневник. Апостолът на свободата Васил Левски е похарчил 2 гроша в хан в чирпанското село Алабашево, днешно Горно Белево. За това от 88 години свидетелства паметник в околностите на селото, издигнат на мястото на тогавашното кафене. Той представлява майсторски изсечена скала със занитена към нея паметна плоча, на която ясно личи надпис: \"На това място се е намирало кафене. На 7 март 1872 г. Левски е похарчил 2 гроша\". Паметникът е поставен през 1930 г. от жители на Горно Белево. \"Кой е майсторът, не ни е известно, но информацията напълно съответства на данните от личното му тефтерче\", съобщи за медията ни Нанси Маринова от \"Общобългарски комитет Васил Левски - село Медово\". Както е известно, в него Апостолът водел подробна сметка на всяка похарчена стотинка от народните святи пари. Колко струват два гроша, съпоставени на заплащането на труда по онова време свидетелстват запазени до днес писмена: \"Всяка събота чорбаджията слага на дъската, както си застанал пред него като просяк, слага ти най-много... до четирийсет гроша за една неделя работа.\" (Д. Талев). Не е известно за какво е заплатил в селския хан в Алабашево националният герой. Може да се смята за сигурно обаче, че година преди залавянето му, радетелят за чиста и свята Република, се е появил в Албашову неузнаваем, а отдавна народът вече славел всяка негова стъпка и често той не бивал оставен да плати и грош за обяд или кафе. От написаното в джобното му тефтерче не става ясно дали е минал през въпросното кафене сам, или не. В него обаче пише, че той е прекарал следващите два дни в Чирпан, откъдето, отново според данни от документа, Апостолът се е снабдил и с тескере. Паспортът (по всяка вероятност фалшив) струвал 11 гроша. Платил е в Чирпан и още 2 гроша за бръснене (в ориг. \"бръснати\"). На въпрос на медията ни възможно ли е репликите \"Момче! Дръж хубаво бръснача, че ще ме порежеш!\" и \"Една ракия не пиваш ли, Али чауш?\" от \"Апостола в премеждие\" на Иван Вазов да се е разиграла в бръснарница в Чирпан, а авторът да е пренесъл действието в София за по-убедително, от \"Общобългарски комитет Васил Левски - село Медово\" отговориха: \"Би било интересно, ако предположението Ви е вярно.\" И оставиха поле за размисъл...  \r\nИзвестен факт е също, че в Чирпанско Левски създава единствения интернационален революционен комитет - Чирпанския таен революционен комитет, начело с Георги Данчов-Зографина, работил в тясна връзка с алмалийските революционери. Апостолът пристига в село Алмалий (днешното Ябълково, Димитровградско) от чирпанското село Златна ливада (Алтън чаир), преоблечен като невеста и превозен с лодка през река Марица.  \r\n„11 села от три общини излизат на протест срещу кариера за варовик“, пише още вестникът. На 22 август (сряда) 11 села от общините Стара Загора, Нова Загора и Николаево излизат на протест срещу даденото от Министерството на енергетиката разрешение за изграждане на кариера за варовик и доломит. Концесията, спечелена от пловдивска фирма, е за период от 25 г. и предвижда създаването на кариера в местността Кереч Търла, разположена в землището на селата Едрево, Оряховица и Братя Кунчеви. Жителите на малките населени места в района обаче са притеснени, че работата й ще наруши екологичното равновесие в Средна Сърнена гора, тъй като в резултат на добива билото ще бъде снето с над 100 метра и ще бъде изсечена близо 800 декара горска растителност, заяви за медията ни кметът на николаевското село Едрево Динко Делев. \"Ще се получи една екологична катастрофа в този район. Притесняваме се, че изворите, от които идва питейната вода на Едрево и старозагорското Оряховица по гравитачен път, и водоизточниците се намират на 300 метра от даденото от енергийното министерство разрешение за концесия\", коментира Делев. По думите му при неминуемите за работата на една кариера взривни дейности ще бъде нарушена целостта на карстовите скали, а това ще доведе до загуба на водата. \"Това няма как да допуснем, затова излизаме на протест. Нямаме друга алтернатива\", подчерта Динко Делев.  \r\nМеждувременно от РИОСВ - Стара Загора, уверяват, че районът не попада в защитени зони и не се предполага дейността на бъдещата кариера да застрашава животинския и растителен свят. Според оценка на въздействието на околната среда (ОВОС) дълбочината на добива на инертни материали ще бъде около 60 метра и ще се простира на площ от около 800 декара. Не е за пренебрегване и фактът, че Министерството на енергетиката дава своето разрешение за концесията, без да се съобрази с факта, че местността Кереч Търла е само на 2 км от кариерата в село Братя Кунчеви. По закон в землището на едно населено място не може да има две кариери. По-интересното е, че в свой писмен документ Министерството на околната среда и водите, което също има отношение по разрешаването на дадена концесия, въобще не са отразили наличието на кариерата в Братя Кунчеви.  \r\nПреди 4 години, след протести на жителите от региона, проектът за кариера бе временно спрян. По този повод от инициативния комитет, който организира протеста на 22 август, настояват за мораториум върху разрешителното за дейността на кариерата и за нов ОВОС, в който да бъде отразена и тяхната позиция. Ако това не са случи, жителите на Едрево, Елхово, Оряховица, Братя Кунчеви и др. са категорични, че ще преминат към гражданско неподчинение и блокада на пътища.", "date": "2018.08.21", "title": "Преглед на основните теми в старозагорския печат"}
{"url": "http://www.focus-news.net/news/2018/08/21/2558188/denyat-21-avgust-v-balgarskata-istoriya.html", "text": "През 1737 г. в София е обесен самоковският владика Симеон, който е сред организаторите на въстанието в Нишко и Пиротско. На тази дата през 1875 г. - по инициатива на Кириак Цанков в Букурещ е създадено \"Българско човеколюбиво общество\". През 1877 г. започват боевете за връх Шипка. Командваната от Шакир паша колона достига до Орлово гнездо. До вечерта са предприети осем последователни атаки, отбити от българските опълченци.  \r\nНа тази дата са родени: писателят Ангел Иванов Каралийчев; Емил Русев Табаков –диригент и композитор. На 21 август умират: Никола Тодоров Балабанов –литературен историк и театрален критик; Тодор Пиперков – волейболист и треньор по волейбол. \r\n2006 г. \r\nПрезидентът на Република България връчва орден „Стара планина“ на: \r\n1.Негово Величество Харалд V, крал на Норвегия - с лента - за изключително големите му заслуги за развитието и укрепването на българо-норвежките отношения. \r\n2. Нейно Величество Соня, кралица на Норвегия - с лента - за изключително големите ѝ заслуги за развитието и укрепването на българо-норвежките отношения \r\n3. Негово Кралско Височество Хокон, кронпринц на Норвегия - с лента - за изключително големите му заслуги за развитието и укрепването на българо-норвежките отношения. \r\n4. Нейно Кралско Височество Метте-Марит, кронпринцеса на Норвегия - с лента - за изключително големите ѝ заслуги за развитието и укрепването на българо-норвежките отношения. \r\n5. Ролф Троле Андерсен, лорд чембърлейн на Негово Величество крал Харалд V - първа степен - за изключително големите му заслуги за развитието и укрепването на българо-норвежките отношения. \r\n6. Ролф Балцерсен, извънреден и пълномощен посланик на Кралство Норвегия в Република България - първа степен - за изключително големите му заслуги за развитието и укрепването на българо-норвежките отношения. \r\n7.Свен Ерик Сведман, генерален секретар на Министерството на външните работи на Кралство Норвегия - първа степен за изключително големите му заслуги за развитието и укрепването на българо-норвежките отношения. \r\n8. Арне Умхолт, маршал на Кралския двор - първа - степен за изключително големите му заслуги за развитието и укрепването на българо-норвежките отношения. \r\n9. Берит Тверсланд, личен секретар на Негово Величество, крал Харалд V - първа степен за изключително големите ѝ заслуги за развитието и укрепването на българо-норвежките отношения. \r\n2002 г. \r\nВъншният министър на Либия Мохамед Шалкам е на посещение в България и уверява българската общественост, че процесът срещу българските медици е деполитизиран. \r\n1999 г. \r\nС два взрива е направен опит да се разруши бившия мавзолей на Георги Димитров. Сградата обаче не рухва и се налага да бъде досъборена с механични средства. \r\n1877 г. \r\nЗапочват боевете за връх Шипка. Командваната от Шакир паша колона достига до Орлово гнездо. До вечерта са предприети осем последователни атаки, отбити от българските опълченци. \r\nЕпичните боеве се водят на най-високите точки на Шипченския проход - връх Свети Никола (днес връх Столетов), връх Шипка и Орлово гнездо от 21 до 23 август 1877 г. между войските на Сюлейман паша и руско-българския отряд на ген. Н. Г. Столетов. След боя при Стара Загора Сюлейман паша, след като попълва армията си с хора, оръжие и боеприпаси, насочва войската си (27 000 редовна войска - без башибозука, и 34 оръдия) към преминаване на Шипченския проход. На 19 август ген. Столетов съобщава, че целият корпус на Сюлейман паша е построен срещу Шипка, че силите му са огромни, но че неговите бойци (36-ти Орловски пехотен полк и пет български опълченски дружини - 5500 души с 27 оръдия) ще се бият докрай и че подкрепления \"са крайно необходими\". Но ген. Радецки, чиито войски са разположени на фронта от Севлиево до гр. Елена, счита, че придвижването на турците към Шипченския проход е само демонстрация и че главният удар ще бъде нанесен откъм Осман Пазар (днес гр. Омуртаг). \r\nВ отбраната на Шипченския проход българските опълченци се сражават героично - по своята самоотверженост и смелост не отстъпват на руските вoйници. На 21 август сутринта войските на Реджеб паша започват атака срещу позициите на връх Св. Никола, а челните части на Шакир паша настъпват срещу Орлово гнездо. На първия ден са отблъснати 7 атаки. На следващия ден турците не атакуват, но престрелките не стихват. Шипченци спечелват едно цяло денонощие, което е от огромно значение за успеха на отбраната. Решителният и най-тежък бой започва на 23 август. Още призори турците откриват артилерийски огън по цялата позиция. Около 10 ч. турците получават шест табора подкрепление. Към обяд всички турски атаки са отбити, но положението остава тежко. Патроните и снарядите са на привършване. Към 17 ч. настъпва критичният момент в тази героична епопея. По скатовете лежат труповете на повече от 1380 защитници. В боя се хвърлят всички, включително и тежко ранените. В последния момент пристига помощ. Ген. Радецки пристига с две сотни казаци и взвод планинска артилерия. Шипка е спасена, а армията на Сюлейман паша не успява да се съедини с войските на Мехмед Али паша и да подпомогне Осман паша, отбраняващ Плевен, и заедно да изтласкат руската Дунавска армия северно от р. Дунав. По време на 3-дневните боеве загубите на Шипченския отряд възлизат на 3100 руски войници и офицери и 535 български опълченци, а загубите на противника - на повече от 8200 души. \r\n1875 г. \r\nПо инициатива на Кириак Цанков в Букурещ е създадено \"Българско човеколюбиво общество\". \r\nКириак (Ячо) Антонов Цанков е български революционер и общественик. Роден е в Свищов през 1847 г. Цанков е син на Драган Цанков, сподвижник на Любен Каравелов, Христо Ботев, Васил Левски. Взема участие във всички революционни комитети, работили в Румъния за освобождението на България. През 1873 г. изработва прочутия “Мемоар”, който е поднесен на султан Абдулазис. След Освобождението (1878 г.) е депутат в Учредителното Народно събрание, а през 1883 г. – министър. Заема и различни дипломатически постове. Публикува писмата на Васил Левски и документи във връзка с преминаването на Ботевата чета в България. Умира в Букурещ на 21 октомври 1903 г. \r\n1836 г. \r\nПо заповед на сръбския княз Милош Обренович, ръководителят на въстанието в Пиротско е екзекутиран на сръбско-турската граница, в присъствието на стотици жители от околните села. \r\nБерковско-Пиротските въстания са две въстания на българските селяни в Берковско (1836 г. – 1837 г.) след непълното провеждане на поземлената реформа в Османската империя (1834 г.) и успешния бунт на сръбския Княз Милош Обренович срещу турската власт в Източна Сърбия (1833 г.). През юли-август 1836 г. въстават Пиротско, Берковско и Белоградчишко. Вдигат се около 4 000 души, въоръжени с коси; само 150 от тях имат пушки. Османското правителство сменя управителите на градовете, но въпросът за земята остава нерешен. Второто въстание се вдига през 1837 г.; като при него въстават около 2 000 души, почти без оръжие. Въстанието е потушено, а неговият водач Върбан Попов е обесен от турците на бесилка, построена с греди, взети от собствената му къща. \r\n1737 г. \r\nВ София е обесен самоковският владика Симеон, който е сред организаторите на въстанието в Нишко и Пиротско. Заловен в Дупница, той е подложен на мъчения и след отказа му да приеме исляма, е екзекутиран. На тази дата са родени: \r\n1947 г. \r\nРоден е Емил Русев Табаков – български диригент и композитор. Завършва Музикалната академия в София, специалност “Контрабас” при проф. Т. Тошев, “Дирижиране” при проф. В. Симеонов и “Композиция” при проф. М. Големинов. Дебютира като диригент на 17 години със Симфоничния оркестър в Русе. През 1977 г. печели награда на Международния конкурс за млади диригенти “Николай Малко”, Копенхаген, Дания. От 1976 г. до 1979 г. е диригент на Русенската филхармония; от 1979 г. до 1987 г. - на камерен оркестър “Софийски солисти”, от 1987 г. до 2000 г. - на Софийската филхармония. В периода 1986-1990 г. реализира поредица от образователни концерти със Софийската филхармония, ежемесечно излъчвани по БНТ. Между 1994 г. и 1999 г. е художествен директор и диригент на Белградската филхармония. През 1997 г. е министър на културата на България в служебния кабинет на Стефан Софиянски. От 1999 г. е музикален директор на Новогодишния музикален фестивал, организиран от НДК в София. Гастролира като гост-диригент на симфонични оркестри по целия свят. Репертоарът на Табаков обхваща широк кръг от симфонични и оперни произведения от различни стилове и епохи, повечето от тях дирижира наизуст. Дирижира симфониите на Малер, Брамс, Скрябин, клавирните концерти на Бетховен и много др. Автор е на огромно количество музикални произведения: 5 симфонии, “Концерт за 15 струнни инструмента”, “Концерт за контрабас”, “Концерт за ударни инструменти”, “Концертна пиеса за симфоничен оркестър”, “Концертна пиеса за тромпет”, 2 балета, “Реквием за солисти, хор и оркестър”, “Концерт за оркестър”, камерни инструментални произведения (“Етюд за 12 контрабаса”) и др. \r\n1937 г. \r\nРоден е Оскар Кристанов – български режисьор-документалист, създал филмите: “Ятаци” (1974 г.), “Въздухът” (1975 г.), “Хосе Санча” (1980 г.), “Ахмед” (1984 г.), “Вапцаров - Фернандес” (1992 г.), “Едуард Захариев и документалното кино”. \r\n1933 г. \r\nРоден е Чавдар Атанасов Добрев – български театровед, литературен критик. Завършва унгарска филология и журналистика в Будапеща (1955 г.). Работи като редактор в издателство \"Народна култура\", в Студията за документални филми, сътрудник на Министерството на външните работи. Защитава дисертация в Академията за обществени науки в Москва, доктор на изкуствоведските науки от 1975 г. От 1963 г. до 1969 г. е ст. н. с. в Института за изкуствознание при БАН, негов зам.-директор от 1974 г. Редактор във в. \"Литературен фронт\", сп. \"Съвременник\", секретар на секция \"Критика\" при СБП. Преводач и редактор на унгарска художествена литература. Някои негови съчинения са: \"Литература и хуманизъм\" (1967 г.), \"Театър и време\" (1967 г.), \"Овладяване на човешкия свят\" (1968 г.), \"Забранените плодове на познанието\" (1982 г.) и др. \r\n1909 г. \r\nРоден е Боян Василев Атанасов – български юрист. Завършва право в Софийския университет “Св. Климент Охридски”. Работи като дипломат в Лондон, Париж, Лисабон и Вашингтон. Преводач от английски, португалски, френски език. Превежда книги на Ж. Амаду, Ъ. Хемингуей, Д. Дефо, У. Фокнър, Волтер и др. Умира на 24 ноември 1997 г. в София. \r\n1902 г. \r\nРоден е Ангел Иванов Каралийчев – български писател. Завършва гимназия в Търново, където публикува в ученически издания. Следва химия в Софийския Университет “Св. Климент Охридски”, завършва дипломатическия отдел при Свободния университет (1928 г.). Публикува своя творба за първи път през 1919 г. През 1924 г. излиза сборник разкази “Ръж”, през 1925 г. - първата му детска книга “Мечо”. Сътрудничи на леви издания, след 1925 г. се ориентира към сп. “Златорог”. След 9 септември 1944 г. продължава да участва в литературния живот на страната. Създава повече от 20 книги за възрастни и 15 за деца. Един от най-добрите разказвачи на детски приказки в България. Автор на пътеписи, пиеси и стихотворения. През 1954 г. излизат очерците за Г. Димитров “Наковалня или чук”. Превежда произведения на руската класическа литература. Други негови съчинения са: “Приказен свят” (1929 г.), “Лъжовен свят” (1932 г.), “Земята на българите” (1939 г.), “Старопланински бунтовници” (1939 г.), “Тошко Африкански” (1940 г.), “Росенският камен мост” (1941 г.), “Соколова нива” (1946 г.), “Житената питка” (1948 г.) и др. “Избрани произведения” в 2 т. излизат през 1972 г. под съставителството на С. Султанов. Умира на 14 декември 1972 г. в София. \r\n1901 г. \r\nРодена е Пенка Касабова – българска педагожка, избрана за пожизнен секретар на Фондацията за предучилищно възпитание в България (основана през 1940 г.). Сестра на Г. Милев. От 1919 г. до 1925 г. работи в Американска детска градина; учи при Елисавета Кларк. Продължава обучението си в Националния колеж за образование в Чикаго. Завръща се в София през 1929 г. и учителства в курса на Американската детска градина към Института за детски учителки. Изнася многобройни лекции из цялата страна, с които популяризира идеята за ранното възпитание на децата. Издава сп. “Първи стъпки”. След 9 септември 1944 г., по покана на О. Василев, работи в Българското радио, води детския радиочас. Работи като главен инспектор по предучилищното възпитание в Министерството на просветата; през 1948 г. е уволнена по политически причини. Сътрудник на сп. “Свободна България”. По-късно завежда детския отдел в издателство “Народна младеж”. Умира на 13 септември 2000 г. в София. На тази дата умират: \r\n2014 г.  \r\nУмира Тодор Пиперков – български волейболист и треньор по волейбол.  \r\nТреньор е на националния отбор при завоюването на сребърни медали на Олимпиада`80. \r\n1982 г. \r\nУмира Максим Исаков Наимович – български литературен критик и публицист. Роден е на 13 април 1921 г. в София. Завършва право в Софийския Университет “Св. Климент Охридски” (1945 г.). Той е един от основателите на в. \"Народна младеж\". Активен сътрудник на периодичния печат. След 9 септември 1944 г. работи като редактор в литературния печат. Пише очерци, разкази и повести. Негови съчинения са: \"С въдица и кошче\" (1957 г.), \"Девойката от фургона\" (1960 г.), \"По пътищата на съвременността\" (1966 г.), \"Едно поколение\" (1966 г.), \"Срещи с поезията\" (1971 г.) и др. \r\n1979 г. \r\nУмира Иван Николов Унджиев – български историк, водещ специалист по историята на Българското възраждане. Иван Унджиев е роден на 15 март 1902 г. в Тетевен. Завършва славянска филология в Софийския Университет “Св. Климент Охридски”, работи като учител, главен инспектор по история в МНП (1948-1950 г.), заместник-директор е на НБ в София (1950-1953 г.), научен секретар на Института “Ботев - Левски”, професор в Института за история при БАН. Сред по- популярните му трудове са: “Васил Петлешков” (1935 г.), “Васил Левски. Биография” (1952 г.), “Карлово. История на града до Освобождението” (1968 г.), “Христо Ботев” (1975 г., в съавторство с Цв. Унджиева), “Георги Бенковски” (1983 г.) и др. \r\n1966 г. \r\nУмира Никола Тодоров Балабанов – български литературен историк и театрален критик. Никола Балабанов е роден на 11 ноември 1893 г. в София. Завършва славянска филология в Софийския Университет “Св. Климент Охридски” и специализира в Прага и Париж. Издава сп. \"Завети\" (1934-1944 г.). Автор е на научнопопулярни статии за дейци на Българското възраждане: Р. Попович, д-р Петър Берон, Любен Каравелов, Неофит Бозвели, Добри Чинтулов, братя Миладинови. Съчинения: \"Неофит Бозвели\" (1925 г.), \"Театър и драма\" (1933 г.). За изготвянето на историческата справка на Агенция “Фокус” са използвани следните източници : \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.08.21", "title": "Денят 21 август в българската история"}
{"url": "http://www.focus-news.net/news/2018/08/21/2558191/blagoevgrad-katastrofa-mezhdu-lek-avtomobil-i-traktor-e-stanala-prez-noshtta-sled-selo-sadovo-obshtina-hadzhidimovo.html", "text": "Катастрофа между лек автомобил и трактор е станала през нощта след село Садово, община Хаджидимово. Това каза за  Радио „Фокус“ – Пирин  дежурният служител в Областно пътно управление-Благоевград. Няма пострадали при пътния инцидент, щетите са само материални. Нормално интензивно е движението по главен път Е-79 и АМ „Струма“ в участъка от областта. Повишена е опасността от падащи камъни в района на Кресненското дефиле и прохода Предел. \r\nОт Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия. \r\nНатали СТЕФАНОВА", "date": "2018.08.21", "title": "Благоевград: Катастрофа между лек автомобил и трактор е станала през нощта след село Садово, община Хаджидимово"}
{"url": "http://www.focus-news.net/news/2018/08/21/2558189/tass-donald-tramp-nazova-usloviyata-pri-koito-shte-otmeni-sanktsiite-varhu-rusiya.html", "text": "Президентът на САЩ Доналд Тръмп ще бъде готов да разгледа възможността за отмяна на американските санкции върху Русия в случай, че Москва започне да предприема съвместни стъпки с Вашингтон, в този число и в Сирия и Украйна, предава  ТАСС , като се позовава на интервюто на Тръмп с агенция „Reuters“ в понеделник. \r\nТой отбеляза, че въпросът за санкциите не е бил повдиган по време на срещата му с руския президент Владимир Путин, но въпреки това той обозначи условията, при които е възможно те да бъдат отменени. „Ще го обмисля, ако те направят нещо, което да е в наша полза. Но без това няма да обмисля отмяната на санкциите“, заяви той. В същото време Тръмп обърна внимание на факта, че с Путин е обсъждал и въпроса за принадлежността на Крим, безопасността на Израел, ситуацията в Украйна и газопровода „Северен поток 2“.  Йонислав Дочев", "date": "2018.08.21", "title": "ТАСС: Доналд Тръмп назова условията, при които ще отмени санкциите върху Русия"}
{"url": "http://www.focus-news.net/news/2018/08/21/2558192/sofiya-vavezhda-se-vremenna-organizatsiya-na-dvizhenieto-za-izgrazhdane-na-kanalizatsiya-po-ul-ivan-vazov-ot-bul-vasil-levski-do-ul-georgi-rakovski.html", "text": "Въвежда се временна организация на движението за изграждане на канализация по ул. “Иван Вазов” от бул. “Васил Левски” до ул. “Георги Раковски“. Това съобщиха от пресцентъра на  Столична Община . \r\nОт 00.00 часа на 21.08.2018 г. до 24.00 часа на 16.09.2018 г. се забранява влизането на пътни превозни средства през кръстовище ул. “Иван Вазов” - ул. “Цар Иван Шишман”.", "date": "2018.08.21", "title": "София: Въвежда се временна организация на движението за изграждане на канализация по ул. “Иван Вазов” от бул. “Васил Левски” до ул. “Георги Раковски“"}
{"url": "http://www.focus-news.net/news/2018/08/21/2558169/pravitelstvoto-poiska-ostavkata-na-zam-predsedatelya-na-kfn-ralitsa-agayn-zaradi-kazusa-olimpik-obzor.html", "text": "Правителството поиска оставката на зам.-председателя на Комисията за финансов надзор (КФН) Ралица Агайн заради казуса с фалиралото кипърско застрахователно дружество „Олимпик“. Това стана ясно след среща в Министерски съвет на министър-председателя Бойко Борисов и министъра на финансите Владислав Горанов с ръководството на КФН, ДАНС и представители на застрахователния бизнес.  \r\nМинистър Горанов обясни, че още през месец май е станало ясно, че лицензът на „Олимпик“ е отнет и посочи, че до тук свършва приносът на Комисията за финансов надзор, която е издала забрана за сключване на нови полици. „Липсва обаче информация към Министерството на финансите, към правителството и към КФН за последствията от отнемането на лиценза в Кипър. Оказва се, че в деня, в който финансовото министерство в Кипър обявява искане за несъстоятелност на дружеството, българската комисия за финансов надзор не знае нито правилата, нито процедурите, нито начина, по който засегнатите български граждани трябва да реагират. И като се имат предвид натрупаните проблеми и липсата на адекватни действия в застрахователния сектор, които са довели до подобна криза, позицията на правителството е, че Ралица Агайн трябва доброволно да освободи поста, който заема като зам.-председател на КФН“, обясни Горанов. \r\nФинансовият министър посочи, че България ще отправи официално запитване в Кипър, за да се разбере какъв е статусът на компанията „Олимпик“ към момента и да се прецени как да се действа оттук нататък. Той обясни, че тези български граждани, които имат вземания поради неприключили застраховки, които са прекратени, автоматично стават кредитори на гръцкия фонд и на дружеството по несъстоятелност в Гърция. \"Трябва да разберем дали дружеството „Олимпик“ се прекратява поради несъстоятелност или на друго основание. Ако се прекратява поради несъстоятелност, българските граждани, които са кредитори, ще имат право да получат обезщетение от кипърския фонд за обезпечаване. Ако дружеството се прекратява на друго основание, българските граждани, които имат вземания, ще трябва да се удовлетворят от масата на състоятелността – така, както са процедурите при общата несъстоятелност в ЕС“, каза още Горанов. Той посочи, че ако се стигне до това, държавата ще ангажира специалист по кипърското търговско право, който да представлява българските кредитори в Кипър, тъй като целият процес ще се води там. „Ще направим всичко възможно да помогнем на българските граждани да реализират правата си в Кипър“, коментира Горанов. \r\nМеждувременно по разпореждане на главния прокурор Сотир Цацаров Върховната касационна прокуратура и ДАНС започват проверка на Комисията за финансов надзор. Ще се проверява как е осъществяван държавният застрахователен надзор от страна на Комисията. Проверката ще установи спазени ли са изискванията на закона за започване на дейността на клона на ЗК „Олимпик“ в България, как е упражнен надзорът след издадената забрана компанията да сключва нови договори и да удължава срока на досегашните.  \r\nКазусът с „Олимпик“ стана част и от предложението за дневен ред за извънредно заседание на парламента, което бе насрочено за 21 август 2018 г. Искането бе входирано от лидера на БСП Корнелия Нинова и народни представители и бе подписано от 61 депутати, при необходими 48. На брифинг след това Корнелия Нинова настоя да се поеме отговорност за случая с кипърската застрахователна компания не само чрез оставката на заместник-председателя на КФН Ралица Агайн, а и политическа. Тя разкритикува срещата в Министерски съвет и я нарече „сбирка на изпълнителната власт по казуса“ и „прах в очите“ на хората. По думите й истинското място за решаване на проблема е в парламента. Нинова заподозря и възможност в случая да става въпрос за пирамида. \r\nПо-късно вицепремиерът и министър на външните работи Екатерина Захариева прие в МВнР посланика на Република Кипър Мариос Кундуридес. Тя настоя за незабавна среща на експертно ниво между представители на Комисията за финансов надзор (КФН) и кипърското финансово министерство. Посланик Кундуридес увери вицепремиера, че ще съдейства за организирането на среща и изясняването на детайлите по случая.  \r\nЗаради фалита на компанията 200 хил. души останаха без застраховка „Гражданска отговорност“. По информация на Комисията за финансов надзор общата стойност на загубите за всички клиенти е над 9 млн. лв. Засегнати от фалита на кипърската компания организираха два протеста. Първият се състоя след полунощ на 18 август. Тогава собственици на автомобили, застраховани в „Олимпик“, опитаха да блокират площада пред парламента с искане полиците им да действат до срока, до който са сключени. Вторият протест беше малоброен и се проведе пред сградата на Комисията за финансов надзор. Протестиращите настояха за оставка на председателя на Комисията и уволнения на служители.", "date": "2018.08.21", "title": "Правителството поиска оставката на зам.-председателя на КФН Ралица Агайн заради казуса „Олимпик“ (ОБЗОР)"}
{"url": "http://www.focus-news.net/news/2018/08/21/2558194/deneshen-makedoniya-svidetelstvo-na-rayko-nikolov-poslanik-na-balgariya-v-sfryu-3-vnimatelni-sa-kam-gartsiya-za-makedonskoto-maltsinstvo-no-mnogo-ostri-kam-balgariya.html", "text": "През септември 1978 година, по-точно от 25 до 28 септември, протоколът на министерството на външните работи на Югославия организира четиридневно посещение в Македония на акредитираните посланици в Белград. Тук, наред с други неща, записва в своя тефтер българският посланик Райко Николов, чиито записки са представени от електронното издание на македонския вестник  „Денешен“  без редакторска намеса: „Пътуваме със специалния влак на Тито, настанени в комфортни вагони, подредени в стил от началото на века, в големи, плюшени купета. Бяхме около сто и десет души – 55 посланика със съпругите си. Гръцкият колега не прие поканата и най-демонстративно бойкотираше тази инициатива на МВнР. Разстоянието от Белград до Скопие преминахме неусетно в приятно разговори и весело настроение, престоявайки по-голямата част от времето във вагон-ресторанта, където ни сервираха напитки по желание. Скопското ръководство се беше потрудило да се справи добре с ролята на домакин и със задачата да убеди чужденците, че хората в Македония се чувстват щастливи в Титова Югославия“. \r\n„В Скопие, на срещата с Благой Попов, председател на Изпълнителния съвет на Народното събрание, забелязах, че той говори умерено похвално за развитието на Македония в различни области, а се оказа и доста тактичен, така че не говореше за борбите на ‚македонския народ‘, нито за ‚македонските национални малцинства‘ в България и в Гърция. Спомена само, че поради ‚исторически причини много македонци живеят в чужбина и в съседните страни‘. Нищо повече. Срещата щеше да остане напълно ‚дипломатическа‘, ако не се беше обърнал посланикът на Перу. Когато Благой Попов завърши експозето, перуанецът внесе оживление в залата, питайки дали съществува ‚македонска нация‘, бидейки, както го нарече, слушал различни мнения по този въпрос. За миг Попов почувства объркване, но бързо се съвзе и се опита да се измъкне от неудобната ситуация, заявявайки че всеки от посланиците, след като се запознае на място с миналото и настоящето на Македония, сам ще може да си направи заключение. Същата тактичност очевидно не беше препоръчана на придружителя ни на екскурзията из града, който при разглеждането на забележителностите в Скопие, не забрави няколко пъти да спомене за „действията на чуждите окупатори“ по време на Втората световна война, хвалейки Георги Димитров за това, че е върнал на ‚македонския народ‘ мощите на Гоце Делчев, за да бъдат погребани в родната земя…“ \r\nБележките, които обхващат периода от 12 до 16 октомври 1978 година, са свързани с реакциите по повод речта на Тито в Скопие в частта си за „македонското малцинство“ в Гърция и в България: „Югославското правителство е много внимателно към Гърция и не си позволява остри нападки към нея по малцинствените въпроси, защото е членка на НАТО. Случаят с България е по-различен – тя е член на Варшавския договор. С нападките към нас, Югославия си създава позиция пред Запада и от това извлича политическа полза. Иначе новият турски посланик сподели с мен, че е учуден от югославската пропаганда към България. Миналата вечер гледал по телевизията документален филм по повод годишнината на въстанието в Македония и му направило впечатление, че много се говорило за ‚българските окупатори‘ в Македония, докато съвсем бегло са се споменавали действията на ‚нацистите‘ в Югославия и почти нищо не е имало за германските войски. От българските вестници, които пристигат със закъснение, разбирам че речта на Тито в Скопие към нас е била публикувана със съкращения чак на 11 октомври, пет дена след изричането ѝ. Вероятно горе, в София, дълго са размишлявали, а за това време вестниците са мълчали и чакали да им се нареди какво да „пуснат“. И югославският печат е дирижиран, но с по-голяма експедитивност. В онова, което е обявено в нашия печат от речта на Тито, са изпуснати ключовите части за България. До кога ще крием от българските читатели какво говорят другите за нас!“ \r\nВ края на годината посланик Райко Николов повторно е в Македония, неговата най-важна посланическа дестинация. Именно от 13 до 19 декември той идва в така нареченото „протоколно посещение“, пътувайки с автомобил до Скопие: „Обичам пътуванията с автомобил във всички сезони. Но този път тръгнах без задоволство, не защото е зима, а защото трябва да направя задължително, протоколно посещение в Македония. Психологически бях подготвен за това, което ми предстоеше. Знаех, че краткият ми престой в главния град на Македония няма да бъде приятен. Всички мои срещи в Скопие бяха предварително договорени и планирани от протокола на МВнР и трябва да бъдат реализирани в един ден. С това по недвусмислен начин ми се намекваше, че не съм желан гост за по-дълго време. Още в колата чухме по радиото как Лазар Колишевски, по повод годишнината от формирането на някой партизански отряд, без да щади епитети за ‚българските окупатори‘, говореше за българската фашистка окупация на Македония по време на Втората световна война. За разлика от него и от някои други, Благой Попов в моите очи изглеждаше като човек, с който е възможно да се разбереш, не е фанатик. Особено ми прави впечатление това, че към своята фамилия не е добавил това ‚ски‘, както е модерно тук в сърбоманските кръгове. Останал си е Попов. Освен това в кабинета си не влачеше преводач, както се практикува, а това значеше, че не иска да демонстрира, че моят българския е различен от неговия ‚македонски‘ език“ , пише българският посланик в своя личен дневник на 18 декември 1978 година. \r\nВ бележките за следващата година отново доминират проблемите около въпроса за българската „окупация на Македония“, въпросите за „македонската нация“ и „македонското малцинство в Пиринска Македония“. При това от тона може да се види, че става дума за посланик с радикално националистически възгледи, който не приема никакво друго мислене по отношение на тези и други подобни въпроси, а политиката на Тодор Живков за него е светска, лидерска и визионерска, за разлика от политиката, която води югославското правителство. Впрочем, заради тези негови възгледи, той е единственият посланик, който в края на своята мисия в Белград не получава обичайния медал за заслуги за подобряването на отношенията между страните, която представлява и Югославия. В бележките може да се прочете за затягане на отношенията между Югославия и България във връзка с правата на ‚македонското малцинство‘ в България, за проблемите около посещението на новия министър на външните работи на Югославия Йосип Върховец в София, както и за реакциите от посещението на Тито в СССР и разговорите с Леонид Брежнев. В контекст на неговия антимакедонски дипломатически поглед върху Македония и македонския народ, Райко Николов, посланик на България в Югославия в бележката от 5 юли 1979 година отбелязва:  „Има сигнали, че екстремистите в Македония не са много доволни от ‚помирителния курс‘ на Милош Минич на срещата с (Пенчо) Кубадински, плашейки се да не си загубят позициите в Скопие и в Белград в полза на привържениците на една по-умерена политика към България.С това се обяснява факта защо вчера на Срещата на югославските запасни офицери в Прилеп, Лазар Мойсов, член на Председателството на ЦК на СКП, изнесе ‚борбена реч‘ против нашата страна. Подобно изпълнение е противно на разговорите между Кубадински и Минич и взаимно изразеното желание за по-добра атмосфера в отношенията. Хора като Лазар Мойсов, Лазар Колишевски и други са директно отговорни за унищожаването на нашите сънародници, родолюбци в Македония в поствоенния период под обвинение, че са били сътрудници на българската фашистка армия. Те знаят каква омраза е събрана против тях и осъзнават, че могат да останат на високи позиции в държавата и партията само в условията на неразбирателство между Югославия и България. Само един ден по-късно използвах приема при Видич по повод празника на Сърбия, за да изразя учуденост пред Милош Минич от говора на Лазар Мойсов в Прилеп. Според Минич, срещата с Кубадински е била крачка напред в подобряването на отношенията между нашите две страни. С това той съвсем дезавуира Мойсов“. \r\nСпоред част от бележките за 1980 година, публикувани три години преди смъртта на Тодор Живкова, посланикът Райко Николов, като официален представител на българското правителство в Югославия, чрез определени структури в Белград, се разбира, че се е опитвал да дистанцира официалната югославска политика от въпросите за правата на „македонското малцинство“ в България, а всички, които споменавали това като приоритетен въпрос, в неговите бележки са описани като „бесни националисти“, особено Лазар Мойсов и Лазар Колишевски. Въпреки това, поне в първата половина на годината, главната тема на неговите „дипломатически“ операции са болестта и смъртта на Тито. Главният блок по тази тема започва с бележка от 4 май, когато се обявява новината за смъртта на Йосип Броз Тито: „Светкавично, след четиримесечна агония, в света се разпространи новината за смъртта на Тито. В София, където бях на консултации, (Петър) Младенов ми заяви, че за погребението на Тито в Белград ще дойде премиерът Станко Тодоров. Тодор Живков трудно може да прости на Тито, че се отнасяше с непочитание към него и не прие многократното настояване за среща помежду им. Сега, когато Тито е мъртъв, Тодор Живков изглежда не гори от желание да отиде да се поклони пред неговите мощи, си казах. Мисля, че той всъщност никога не е таял симпатии към починалия югославски президент, но дълбоко в себе си все пак го почиташе, заради голямата му популярност в света… Ще го осъди ли историята след смъртта? Само бъдещето ще покаже.“ \r\nДва дена по-късно бележката от 6 май 1980 година се потвърждава с твърдата „решителност“ на Живков да не отиде на погребението:  „Първоначално ние известихме югославяните, че премиерът Станко Тодоров ще присъства на погребението на Тито. Междувременно стана известно, че Брежнев и ръководителите на европейските социалистически страни, както и председателите и премиерите на много западни страни, и други държави, ще дойдат в Белград, за да отдадат последна почит на починалия югославски президент. В такава ситуация отсъствието от погребението на президента на съседна България би шокирало мнозина (Белград е на по-малко от 400 километра от София), затова той реши да следва примера на другите президенти и държави“. \r\nИ, разбира се, на следващия ден Тодор Живков, знаейки че безкрайно ще разгневи „големия брат“, се втурва към Белград, та чак се е записал и в книгата на състраданието. Според бележката на посланик Райко Николов българският лидер с насилствена суета е написал следното: „Другарят Тито беше начело на партията на югославските комунисти повече от 40 години и има големи заслуги в успеха на народоосвободителната борба на югославските народи против фашизма и капитализма, в изграждането на съвременна социалистическа Югославия…“  В продължение на бележката пише:  „След това от Двореца на федерацията отидохме в Парламента на СФРЮ, за да се поклоним пред ковчега с тялото на Тито. Траурната музика тихо звучеше през залата. Тук Живков положи венец с червена лента, на която пишеше ‚На Йосип Броз Тито от Тодор Живков‘. \r\nС това официалните и протоколни задължения за този ден приключиха и Живков се върна в Интерконтинентал“. На следващия ден посланикът ще напише: „Добре наспан, отпочинал, Живков беше бодро разположен, но все пак поиска да седне в един ъгъл на флоайето на Народното събрание. Докато течеше почетното шествие той ме разпитваше за Югославия и за някои нейни ръководители. По-късно, след погребението в своя апартамент в Интерконтинентал, около 17:30 часа го прие президента на Малта, който помоли за помощ при Брежнев за гаранции от двете суперсили – СССР и САЩ – във връзка с независимостта и неутралността на Малта. След разговора с президента на Малта тръгнахме с автомобилите към Двореца на федерацията, където в 19:00 часа Лазар Колишевски трябва да го приеме заедно с делегацията. Пристигнахме малко по-рано от определеното време и докато чакахме, седейки в приемната за да ни повикат, Живков, обръщайки се към Тихомир Влашкалич, шеговито подхвърли: \r\n‚Другарю Влашкалич, ние възрастните вече губим властта, младите идват!‘ Младенов се почувства длъжен да отрече: ‚Не е вярно, другарю Живков, вие държите властта здраво в ръце‘. Тогава Тодор Живков, придружен от нас, беше съпроводен в кабинета на Лазар Колишевски“ , пише в дневника на Райко Николов. Бележка от 20 февруари 1982 година: „Преди две седмици, в своето обръщение пред Съюзното събрание, Йосип Върховец публично обяви България за виновна за неприятното състояние, в което се намират българо-югославските отношения. Парламентът за пръв път прие резолюция с искане да признаем съществуването на македонска нация и македонското малцинство в Пиринска Македония“. Бележка от 11 май 1982 година: „Днес, по време на сбогуването, на своя прощален прием Йосип Върховец ми каза, че българските интелектуалци трябва да престанат да се занимават с миналото на Македония. Аз отвърнах, че това не е възможност, защото това е част от историята на България. В новото правителство, начело с Милка Планиц, за външен министър на Югославия е предложен Лазар Мойсов“. Бележки от есента на 1982 година: „Най-после дойде денят на моя прощален прием в Белград, който се провеждаше в салона на резиденцията и беше много посетен. В духа на протокола от югославска страна ми беше даден прощален обяд, но, разбира се, не от външния министър Лазар Мойсов, а от член на правителството, д-р Милорад Станоевич, председател на комитета по земеделие. \r\nНа 29 октомври си тръгнахме с Лидия, моята съпруга, за София, изпратени от персонала на нашето посолство. Върнах се в България без обичайния югославски орден, с който фактически се награждават всички посланици в Белград на края на своя мандат за заслуги и принос в развитието на отношенията между тяхната страна и Югославия. На фона на това, колкото и да звучи абсурдно, Държавният съвет на Народна република България награди югославския посланик в София, Р. Урошев, с орден ‚Мадарски конник‘ първа степен за неговия принос в развитието на отношенията между двете страни, но по заповед на неговото правителство, той отказва да го приеме. По-достойно ще постъпим, ако изобщо не му го дадем“.  Йонислав Дочев", "date": "2018.08.21", "title": "„Денешен“ (Македония): Свидетелство на Райко Николов, посланик на България в СФРЮ (3): Внимателни са към Гърция за македонското малцинство, но много остри към България!"}
{"url": "http://www.focus-news.net/news/2018/08/21/2558196/burgas-s-normalna-intenzivnost-se-osashtestvyava-dvizhenieto-v-oblastnata-patna-mrezha.html", "text": "С нормална интензивност се  осъществява движението в областната пътна мрежа. Това каза за  Радио „Фокус“ – Бургас  дежурният от Областното пътно управление. Пътищата са сухи и нормално проходими. Видимостта е отлична. Временно са въведени няколко ограничения за движение на МПС. Движението по пътя Варовник – Вълчаново ханче от км 20+000 до 39+200 е ограничено за МПС над 10 т. поради стесняване на пътното платно. Срокът е до 31.12.2018 г. По пътя от разклона за с. Варовник до кръстовището с път II-79 от км 22+400 до км 39+300 е ограничено движението за тежкотоварни автомобили над 10 т поради намален габарит на пътното тяло. Срокът е до 31.12.2018 г. Движението по пътя Черница – Сунгурларе – Чубра е ограничено за МПС над 10 т поради намален габарит на пътното тяло. Срокът е 31.12.2018 г. \r\nС нормална интензивност се извършва и трафикът по основните улици и булеварди в сутрешните часове. Няма образували се колони от автомобили. \r\nВеселина НИКОЛОВА", "date": "2018.08.21", "title": "Бургас: С нормална интензивност се осъществява движението в областната пътна мрежа"}
{"url": "http://www.focus-news.net/news/2018/08/21/2558193/dobrich-hudozhestvenata-galeriya-predstavya-retrospektivna-izlozhba-na-dobrudzhanskiya-hudozhnik-hristo-gospodinov-pechkata.html", "text": "Художествената галерия представя ретроспективна изложба на добруджанския  художник  Христо Господинов  - Печката. Официалното откриване е на от 18.00 часа, предаде кореспондентът на  Радио „Фокус” . Експозицията включва творби от различни области на творчество на художника – графика, керамика, проекти на  декоративно-монументални пластики и стенописи, а също така творби от най-ранното му творчество. Посетителите на изложбата имат възможност да разгледат над двадесет керамики, непоказвани до сега, правени за Франция, графики, изпълнени в различни класически техники, и фотографии от личния архив на художника. Христо Господинов е роден през 1945 г. в с. Краище, Добричко. През 1972 г. завършва Художествената академия в София, специалност „Приложна графика“ при проф. Ал. Поплилов. След 1972 година специализира за кратко в Полша, връща се в България и е назначен за главен специалист –  художник на град Добрич. Участва в работата на градоустройствените съвети, където се ражда концепцията за освобождаване на центъра на града от автомобилите. С реализацията на пешеходната зона през 1975 г. Добрич е сред градовете в България с принципно нов дизайн в хоризонталната планировка. \r\nДесет години Христо Господинов  - Печката е председател на клуба на „Младата художествено-творческа интелигенция“. Работи живопис, графика, скулптура, приложно изкуство. Той е един от основателите на Ротари клуб - Добрич. Дело на художника са двата стенописа в Органова зала „Добрич“, изпълнени в техниката мокро фреско, трите стенописа в СОУ „П. Р. Славейков“, стенописите със сцени от живота и битките на българите в ПМГ „Иван Вазов“, гобленът и металопластиката „Огън“ в Ритуална зала и декоративното пано на хотел „България“ в Добрич. Христо Господинов  - Печката има повече от 15 самостоятелни изложби в София, Пловдив, Варна, Стара Загора, Добрич. Негови произведения са представяни в Италия, Франция и Русия. Създал е над 50 декоративно-монументални творби – фреско, керамики, мозайки, пластики, гоблени. В началото на 90-те години Христо Господинов и Димитър Грозданов са инициаторите на фестивала за съвременно изкуство „Процес-Пространство“, който дълги години се провежда в Балчик и се подпомага от художника. Христо Господинов умира през 2003 г. \r\nЖулиета НИКОЛОВА", "date": "2018.08.21", "title": "Добрич: Художествената галерия представя ретроспективна изложба на добруджанския художник Христо Господинов – Печката"}
{"url": "http://www.focus-news.net/news/2018/08/21/2558198/sofiya-vavezhda-se-vremenna-organizatsiya-na-dvizhenieto-za-zasnemane-na-reklamen-klip.html", "text": "Въвежда се временна организация на движението за заснемане на рекламен клип. Това съобщиха от пресцентъра на  Столична община . От 06.00 до 11.00 часа днес се забранява престоят и паркирането на пътни превозни средства, с изключение на автомобилите на снимачния екип и без да се засягат местата в режим на платен паркиране „служебен абонамент”, както следва:  \r\n- на ул. „Московска” между ул. „Георги Бенковски” и ул. „Будапеща”;  \r\n- на пл. „Николай Гяуров”.", "date": "2018.08.21", "title": "София: Въвежда се временна организация на движението за заснемане на рекламен клип"}
{"url": "http://www.focus-news.net/news/2018/08/21/2558201/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата на 21 август. Това съобщиха от пресцентъра на  дружеството . \r\nВъв връзка с подмяна на сградно водопроводно отклонение на ул. „Александровска“, кв. „Орландовци“, се налага спиране на водоподаването от 09:00 до 19:00 часа на клиентите на „Софийска вода”, живеещи в района на: ул. „Александровска“ от ул. „Сините камъни“ до ул. „Есперанто“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Александровска“ на ъгъла с ул. „Сините камъни“. \r\nВъв връзка с подмяна на спирателен кран на бул. „Сливница“, кв. „Модерно предградие“ се налага спиране на водоподаването от 09:00 до 18:00 часа на клиентите на „Софийска вода”, живеещи в района на: бул. „Сливница“ от ул. „Стефан Дуньов“ до ул. „Методи Македонски“ (четни номера). При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Сливница“ на кръстовището с ул. „364“. \r\nВъв връзка с изграждане на сградно водопроводно отклонение на ул. „Елин Пелин“, жк. „Лозенец“ се налага спиране на водоподаването от 9:00 до 18:00 часа на клиентите на „Софийска вода”, живеещи в района на: ул. „Елин Пелин“ от ул. „Арх. Йордан Миланов“ до ул. „Митрополит Кирил Видински“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Елин Пелин“ на кръстовището с ул. „Митрополит Кирил Видински“. \r\nВъв връзка с подмяна на сградно водопроводно отклонение на ул. „Милин Камък“, с. Бусманци се налага спиране на водоподаването от 9:30 до 21:30 часа на клиентите на „Софийска вода”, живеещи в района на: ул. „Милин камък“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Милин камък“ и ъгъла с ул. „Троянски път“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.08.21", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/08/21/2558197/denyat-21-avgust-v-svetovnata-istoriya.html", "text": "На тази дата през 1996 г. в Лондон отваря врати изцяло обновеният театър \"Глоуб\". Той се намира на същото място, където в театър със същото име през ХVІІ в. се изпълняват пиесите на Шекспир. През 1981 г. учените за първи път съобщават за парниковия ефект и свързаното с него евентуално глобално затопляне на климата на Земята. На същата дата през 1959 г. Хавайските острови стават 50-тият щат на Америка. На тази дата са родени: Филип II Август – френски крал (от 1180 г.) от династията на Капетингите; Кени Роджърс – американски певец; изпълнител на песни в кънтри-стил. На 21 август умират:  \r\nХаралд Улрик Свердруп – норвежки полярен изследовател, метеоролог и океанограф, член на Норвежката Академия на науките и Националната Академия на науките на САЩ; Стивън Рей Нейгел – американски тест пилот и астронавт на НАСА, участник в четири космически полета. \r\n2017 г.  \r\nБоен кораб на американските военноморски сили се сблъсква с петролен танкер край бреговете на Сингапур. Инцидентът причинява смъртта на 10 американски моряци.  \r\n2017 г.  \r\nКонституционният съд на Чили одобрява законопроект за облекчаване на пълната забрана на абортите в страната.  \r\n2017 г.  \r\nЗеметресение с магнитуд 4,0 разлюля италианския остров Иския, край бреговете на Неапол. Най-засегнат е град Касамикола, като там са рухнали няколко сгради и местната църква. Земетресението е причинило смъртта на двама души. \r\n2017 г.  \r\nМилиони жители и посетители на Съединените щати могат да станат свидетели на пълно слънчево затъмнение, което преминава през Северна Америка. Това е първото пълно слънчево затъмнение, което се вижда от територията на  цялата страна, от слънчевото затъмнение на 8 юни 1918 г. \r\n2014 г.  \r\nЯпонски изтребители са вдигнати във въздуха във връзка с облитането на два руски военни самолета над територията на Японския архипелаг. \r\n2012 г. \r\nКонституционният съд на Румъния отхвърля резултатите от проведения референдум за оставката на Траян Бъсеску. \r\n2006 г. \r\nРусия изплаща предсрочно целия си дълг към Парижкия клуб на страните кредитори, като последната вноска възлиза на 23,7 милиарда долара. \r\nПредсрочното погасяване на руския дълг е най-мащабното, регистрирано до този момент от Парижкия клуб. Разплащането е извършено в 9 различни валути. \r\nНа 16 юни Москва сключва споразумение с клуба, с което поема ангажимент да приключи изплащането на дълга си най-късно до 21 август. \r\n2005 г. \r\nИзраелският кабинет дава окончателното си одобрение за евакуирането на последните седем от 25-те еврейски селища, които трябва да бъдат разрушени. 16 от министрите гласуват “за”, а четиримата представители на партията “Ликут” са “против”. Заселниците от колонията Санур на Западния бряг, която подлежи на евакуиране, в знак на протест замерят израелски военни с камъни и нарязват гумите на три от колите им. През този ден израелската армия евакуира 20 от общо 21 еврейски селища в Ивицата Газа. Евакуиран е най-големият район от селища около Гуш кати. \r\n2004 г. \r\nПри серия от взривове в столицата на Бангладеш – Дака загиват 22 души. Експлозиите раняват стотици души, между които и бившия премиер шейх Хасина Уаджад (на снимката). Инцидентът се случва по време на митинг в подкрепа на опозиционната партия. Атаките са на политическа основа на някои религиозни течения, които искат повече присъствие във властта. \r\n2000 г. \r\nПрекратени са опитите да бъде достигната потъналата руската атомна подводница \"Курск\". Водолазите обявяват, че никой от 118-членния екипаж не е оцелял. На 12 август 2000 г. по време на учения в Баренцово море край бреговете на Мурманск потъва руската атомна многоцелева подводница “Курск”. Операцията по изваждането продължава почти три години. По-голямата част от корпуса на \"Курск\" е извадена през октомври 2001 г., заедно с телата на 59 моряци, както и три от общо 22 ракети \"Гранит\", които са се намирали на борда. Цялата операция приключва през август 2003 г. След изваждането на \"Курск\" от морското дъно и разпознаването на загиналите, останките от подводницата са изпратени в кораборемонтния завод \"Нерпа\". Там е свалено ядреното гориво, а реакторният отсек е демонтиран и подготвен за продължително съхранение.  \r\nПравителствена комисия установява, че причина за потъването е експлозия на торпеда в носовия отсек на подводницата. \r\n1996 г. \r\nВ Лондон отваря врати изцяло обновеният театър \"Глоуб\". Той се намира на същото място, където в театър със същото име през ХVІІ в. се изпълняват пиесите на Шекспир. \r\n1994 г. \r\nКитайската източна провинция Дзежянг е опустошена от тайфуна “Фред”. Бедствието убива над 700 души и причинява огромни материални щети. Това е най-страшната буря в страната от 160 години. Тя наводнява също така стотици домакинства в съседен Тайван. През същата година Китай е връхлетян от общо девет тайфуна. \r\n1991 г. \r\nМихаил Горбачов обявява, че контролира изцяло положението след 60-часовия опит за преврат в СССР. \r\nПрез 1991 г. в отговор на разрастващия се сепаратизъм Михаил Горбачов предлага създаване на нов съюз - на независимите държави, в които участието да е на доброволни начала. Подписването на новия съюзен договор е планирано за 18 август 1991 г. Твърдолинейните комунисти в партията обаче са против всякаква реорганизация на СССР и организират преврат за свалянето на Горбачов от власт. \r\nПрезидентът на Русия Борис Елцин организира съпротива срещу преврата (19-21 август 1991 г.) и това му носи допълнителна популярност. На практика с неуспешния преврат се слага и краят на СССР: използвайки отслабените позиции на Горбачов, Елцин подписва с президентите на Украйна и Беларус - трите страни-учредителки на СССР, споразумение за разпускането на Съветския съюз. \r\nЛатвия обявява своята независимост от Съветския съюз. Скоро след това държавата се присъединява към Организацията на Обединените Нации. \r\nНа 4 май 1990 г. повече от две трети от делегатите в новия парламент, известен като Върховен съвет, гласуват за демократична и независима Латвия. През 1991 г. процесът е помрачен от убийството на петима души при нападение на латвийското министерство на вътрешните работи от страна на съветски отряди, известни като “черните барети”. \r\n1986 г. \r\nВследствие на отделяне на газ при езерото Ниос загиват 1746 души. Газът се разпространява в радиус от 20 километра, като около 4000 жители се евакуират и много от тях получават дихателни проблеми. \r\nЕзерото Ниос е вулканично и се намира в северозападен Камерун, близо до планината Оку. Под него се намира магма, която отделя въглероден окис във водите му. \r\n1983 г. \r\nФилипинският опозиционен лидер Бенигно Акуино е убит минути след като се завръща в родината си. 50-годишният Акуино прекарва последните три години в изгнание в САЩ, но се завръща в родината си, за да участва в изборите, които се очаква да се проведат през следващата година. Когато самолетът каца на летището в Манила, Акуино е арестуван и изведен от войници. Малко по-късно той е застрелян. Бенигно Акуино е роден на 27 ноември 1932 г. Той е главният опонент на управляващия президент Фердинанд Маркос (1917 г. – 1989 г.), който управлява Филипините от 1966 г. до 1986 г. \r\n1981 г. \r\nУчените за първи път съобщават за парниковия ефект и свързаното с него евентуално глобално затопляне на климата на Земята. \r\n1975 г. \r\nСАЩ облекчава търговското ембарго спрямо Куба. Разрешено е на чужди филиали на американски компании в страни от Третия свят да търгуват с Куба, но търговията между САЩ и Куба все още е забранена. \r\nНа 19 октомври 1960 г. САЩ налагат търговско ембарго на Куба, с което се забранява всякакъв износ с изключение на храна и медикаменти. Вносът на стоки не се забранява. \r\n1968 г. \r\nВойски на държавите от Варшавския договор навлизат в Чехословакия в нощта на 20 срещу 21 август. Варшавският договор опита на чехословашките власти начело с Александър Дубчек за реформи на социализма - т.нар. \"Пражка пролет\". \r\n1965 г. \r\nИзстрелян е космическия кораб “Джемини-5” с екипаж Г. Купър и Ч. Конрад. “Джемини” са серия американски двуместни космически кораби за полети в околоземна орбита. Теглото им е от 3,2 т до 3,8 т. Състоят се от херметична капсула (спускаем апарат) за двама астронавти и отделящ се нехерметичен отсек с оборудване и двигатели. Капсулата е с диаметър 2,25 м и дължина 5,7 м. Системата за осигуряване на жизнените процеси е разчетена за 14 денонощия. Кацането на Земята се извършва само върху вода. \r\n1959 г. \r\nХавайските острови стават 50-тият щат на Америка. Хавайските острови са изолиран архипелаг в средата на Тихия океан, на около 2550 мили югоизточно от Лос Анджелис. Първоначално са населявани от полинезийци, докато през 1778 г. капитан Джеймс Кук не посещава островите. Архипелагът се състои от 8 главни острова: Оаху, Хауаи, Мауи, Кауаи, Молокаи, Ланаи, Кахулауе и Нийхау заедно със серия по-малки. Това е най-дългата островна верига в света. \r\n1950 г. \r\nПровежда се втори съдебен процес срещу стопански дейци, обвинени в \"саботажи\" и \"вредителство\". Седем от тях са бивши заместник-министри (един от тях - Боню Петровски, който е бивш заместник-министър на външната търговия, получава доживотна присъда), а петима са директори на държавни стопански обединения. \r\nПървият съдебен процес е проведен в периода 3 - 6 април 1950 г. и е насочен срещу 12 ръководни стопански дейци, обвинени в участие в \"трайчокостовската заговорническа организация\" и в \"саботажни и вредителски действия\". На 7 декември 1949 г. започва съдебен процес срещу Трайчо Костов и още 10 задържани, повечето от които видни стопански дейци. Те са обвинени в организиране на заговор срещу \"демократичния държавен строй\", в издаване на държавна тайна на чужди разузнавания и във връзки с \"титовистите\". Пред съда Трайчо Костов се отрича от изтръгнатите с насилие \"самопризнания\" при следствието, а когато му е дадена последната дума, заявява, че никога не е бил в служба на английското разузнаване, не е участвал в \"престъпните заговорнически планове на Тито и неговата клика\" и винаги се е отнасял \"с уважение и почит към Съветския съюз\". \r\n1944 г. \r\nПредставители на САЩ, Англия, Русия и Китай се събират в Дамбъртън Оукс, близо до Вашингтон, за да планират създаването на ООН. \r\nОрганизация на Обединените Нации (ООН, UN) е политическа международна организация, създадена по инициатива на участниците в антихитлеристката коалиция по време на Втората световна война. Създадена е на 26 юни 1945 г. на международната конференция в Сан Франциско. Учредители на ООН са 50 държави. Приетият Устав влиза в сила на 24 октомври 1945 г. Този ден е обявен за международен ден на ООН. За седалище на организацията е избран гр. Ню Йорк. ООН има центрове във Виена и Женева. Целите на ООН, записани в Устава са: поддържане на международния мир и сигурност, предотвратяване и премахване на заплахите за мира и прекратяване на агресивните актове, уреждане или разрешаване с мирни средства на международни спорове или ситуации, които могат да доведат до нарушаване на мира, развиване на дружеските отношения между нациите чрез уважаване принципа на равноправието и самоопределянето на народите, осъществяване на сътрудничество при разрешаване на международни проблеми от икономически, социален, културен и хуманитарен характер; уважаване правата на човека и основните свободи за всички без разлика на раса, пол, език и религия; осъществяване на централизация чрез съгласуване действията на държавите, насочени към достигане на тези цели. Главни органи на ООН са: Общо събрание, Съвет за сигурност на ООН, Икономически и социален съвет, Съвет за попечителство на ООН, Международен съд на ООН и Секретариат. \r\nОт 1997 г. главен секретар на организацията е Кофи Анан. В ООН членуват 193 държави. България е член от 14 декември 1955 г., като е била три пъти непостоянен член на Съвета за сигурност на ООН (1966, 1986-1987, 2002-2003); както и председател на Съвета за сигурност през септември 2002 г. \r\n1911 г. \r\nКартината \"Мона Лиза\" на Леонардо да Винчи е открадната от Лувъра от италианския сервитьор Винченцо Перуджа. Намерена е през 1913 г. \r\nМона Лиза или La Gioconda, Джокондата - \"веселата жена\" е картина, нарисувана с маслени бои върху дъска от топола през XVI век от Леонардо да Винчи и е една от най-известните картини в западната история на изкуството; малко други картини са толкова известни и репродуцирани. Картината е собственост на френското правителство и се съхранява в Лувъра в Париж. \r\nНа картината е изобразена жена, която гледа към наблюдаващия я и с \"загадъчна усмивка\" на уста. \r\nИмето Мона Лиза произлиза от биографията на Леонардо да Винчи, написана от Джорджо Вазари и публикувана 31 години след смъртта на Леонардо. В нея той идентифицира седящата дама като Лиза, съпруга на богатия флорентински търговец Франческо дел Джокондо. \"Мона\" е често срещано в италианския език сливане на \"мадона\", което значи \"моята дама\", еквивалент на английското \"Madam\"; така името на картината означава \"Madam Lisa.\" \r\nАлтернативното заглавие Джокондата е женската форма на Джокондо. На италиански giocondo означава също и 'весел, жизнерадостен', следователно \"gioconda\" означава \"весела жена\". Заради усмивката, това име придобива двойно значение. \r\nПрез XIX век и Мона Лиза и Джокондата са вече утвърдени имена на картината. Преди да се утвърдят тези двете имена, картината е била назовавана с много и различни описателни изречения като \"неизвестната флорентинска дама\" и т.н. \r\n1902 г. \r\nСъздадена е компанията “Кадилак”, клон на концерна “Дженарал Моторс”, за производство на луксозни автомобили. \r\n1836 г. \r\nПо заповед на сръбския княз Милош Обренович, ръководителят на въстанието в Пиротско е екзекутиран на сръбско-турската граница, в присъствието на стотици жители от околните села. \r\nБерковско-Пиротските въстания са две въстания на българските селяни в Берковско (1836 г. – 1837 г.) след непълното провеждане на поземлената реформа в Османската империя (1834 г.) и успешния бунт на сръбския Княз Милош Обренович срещу турската власт в Източна Сърбия (1833 г.). През юли-август 1836 г. въстават Пиротско, Берковско и Белоградчишко. Вдигат се около 4 000 души, въоръжени с коси; само 150 от тях имат пушки. Османското правителство сменя управителите на градовете, но въпросът за земята остава нерешен. Второто въстание се вдига през 1837 г.; като при него въстават около 2 000 души, почти без оръжие. Въстанието е потушено, а неговият водач Върбан Попов е обесен от турците на бесилка, построена с греди, взети от собствената му къща. \r\n1570 г. \r\nВ хода на Ливонската война руските войски започват обсада на Ревел като целта им е да си осигурят достъп до Балтийско море. Борбата за крепостта се води близо 30 седмици и завършва с неуспех за обсадителите. \r\nЛивонската война (1558-1583 г.) е военен конфликт между Русия и нейните северозападни съседи за контрол над днешната територия на Естония и Латвия, известна като Велика Ливония. На тази дата са родени: \r\n1939 г. \r\nРоден е Кени Роджърс – американски певец; изпълнител на песни в кънтри-стил. Професионалната си кариера започва като солист на джаз-трио, работи като солист на фолк-поп група, а през 1967 г. основава \"Фърст едишън\". В кънтри-музиката успех му донася песента \"Люсил\" (1977 г.). Популярни стават дуетите му с К. Карнис, Доти Уест, Ш. Истън, Д. Партън. Участва в телевизионния филм \"Комарджията\" (1979 г.) и издава едноименен албум. Дискография: \"Love Lifted Me\" (1974 г.), \"Kenny Rogers\" (1975 г.), \"Daytime Friends\" (1977 г.), \"Love or Something Like It\" (1978 г.), \"The Gambler\" (1979 г.), \"Gideon\" (1980 г.), \"Kenny\" (1980 г.), \"Share Your Love\" (1981 г.), \"Ruby Don’t Take Your Love to Town\" (1981 г.), \"Love Will Turn You Around\" (1982 г.), \"We’ve God Tonight\" (1983 г.), \"What About Me\" (1984 г.), \"The Kenny Rogers Story\" (1985 г.), \"The Heart of the Matter\" (1985 г.), \"They Don’t Make Them Like They Used to\" (1986 г.), \"I Preffer the Moonlight\" (1987 г.), Christmas in America\" (1989 г.), \"Something Inside So Strong\" (1989 г.), \"Love Is Strange\" (1990 г.), \"Some Prisons Don’t Have\" (1991 г.), \"Back Home Again\" (1991 г.), \"Lucille\" (1992 г.), \"Heart to Heart [RCA]\" (1992 г.), \"If Only My Heart Had A Voice\" (1993 г.), \"Timepiece\" (1994 г.), \"The Gift\" (1996 г.), \"Across My Heart\" (1997 г.), \"Branson City Limits [live]\" (1998 г.), \"Christmas from the Heart\" (1998 г.), \"She Rides Wild Horses\" (1999 г.), \"Christmas Greetings\" (2000 г.), \"Christmas [Empire]\" (2000 г.), \"Christmas Wishes from Kenny Rogers\" (2000 г.), \"There You Go Again\" (2000 г.), \"The Way It Used to Be\" (2001 г.). \r\nРоден е Йозеф Лауфер – чешки естраден певец. Учи актьорско майсторство, кино- и телевизионна режисура в Театралната академия в Прага (1965 г.), работи в театър \"ABC\". През 1963 г. е солист на група \"Олимпик\". Лауфер е певец с разностранни качества (владее четири езика, танцува отлично и пее в различни стилове), Лауфер бързо печели популярност в цяла Европа. Осъществява концертни турнета в СССР, САЩ, Куба, Италия, Франция, Швеция, Англия, ГДР, България и др. От 1973 г. работи със собствената си група \"Голем\". Играе във филмираната версия на мюзикъла \"Джентълмени\" и в телевизионния сериал \"Пазар на сензации\". \r\n1789 г. \r\nРоден е Огюстен Луи Коши – френски математик, член на Френската академия, чуждестранен член на Петербургската Академия на науките (1831 г.). Коши е един от създателите на теорията на аналитичните функции. Автор е на трудове по теория на числата, теория на диференциалните уравнения, математическа физика, теория на вероятностите, геометрия. Задачата на Коши е една от основните задачи в теорията на диференциалните уравнения. Състои се в намирането на такова решение на уравнението, удовлетворяващо т. нар. начални условия. Умира на 23 май 1857 г. \r\n1165 г. \r\nРоден е Филип II Август – френски крал (от 1180 г.) от династията на Капетингите. Син на Людовик VII. Разширява кралския домен близо 4 пъти и съдейства за обединението на политически раздробената Франция. Един от водачите на Третия кръстоносен поход. През 1202-1204 г. отвоюва от англичаните Нормандия, Мен, Анжу, част от Поату. В битката при Бувине през 1214 г. разбива англичаните и техните съюзници - германския император Отон IV и фландърския граф. Въвежда ново териториално-административно деление, създава Кралски съвет. По време на управлението на Филип II Август Париж става столица на Франция. Умира на 14 юли 1223 г. На тази дата умират: \r\n2014 г.  \r\nУмира Стивън Рей Нейгел – американски тест пилот и астронавт на НАСА, участник в четири космически полета. \r\n2013 г. \r\nУмира Чарлс Гордън Фулъртън – полковник от USAF и астронавт на НАСА, участник в два космически полета. \r\n2010 г. \r\nУмира Георге Апостол – румънски политик от Румънската комунистическа партия. През 1954-1955 Апостол дори е избран за първи секретар на Румънската комунистическа партия на мястото на Георгиу-Деж. След неговата смърт през 1965 година Георге Апостол е сред основните кандидати за негов наследник, но след издигането на този пост на Николае Чаушеску дълги години е посланик в Латинска Америка. \r\n1980 г. \r\nУмира френският естраден певец Жо Дасен (1938 - 1980). \r\n1958 г. \r\nУмира Стеван Христич – сръбски композитор и диригент, член на сръбската академия на науките и изкуствата (от 1950 г.). Той е роден на 19 юни 1885 г. в Белград. От 1904 г. до 1908 г. учи в Лайпцигската консерватория при С. Крел, Р. Хофман (теория) и А. Никиш (дирижиране). От 1908 г. е преподавател в Сръбското музикално училище. Започва да дирижира от 1912 г. в Националния театър. В периода 1924 - 1934 г. е директор на Националния театър. Автор е на балета “Охридска легенда” (1947 г.), на музикални драми, рапсодия за пиано и оркестър, симфонични и вокални съчинения, музика към театрални спектакли и филми. Един от основателите и първи проф. (1937-1950 г.) на Музикалната академия. \r\n1957 г. \r\nУмира Харалд Улрик Свердруп – норвежки полярен изследовател, метеоролог и океанограф, член на Норвежката Академия на науките и Националната Академия на науките на САЩ. Харалд Свердруп е роден на 15 ноември 1888 г. в Согндал. Професор е в Геофизическия институт в Берген (1926-1930 г.) и Калифорнийския университет (1936-1948 г.); директор е на Скрипсовския океанографски институт в Калифорния (1936-1948 г.) и Норвежкия полярен институт (от 1948 г.), професор е в университета в Осло (от 1949 г.). През 1918-1925 г. е ръководител на научните изследвания в полярната експедиция на Р. Амундсен на кораба “Мод”; проучва динамиката и режима на водите в Източносибирско море. През 1931 г. Свердруп ръководи научните изследвания в полярната подводна експедиция на “Наутилус”. \r\n1943 г. \r\nУмира Хенрик Понтопидан – датски писател. Понтопидан е роден на 24 юли 1857 г. във Фредерисия. В творбите си описва предимно живота в датската провинция. Автор е на социално-критическата психологическа трилогия \"Обетована земя\" (1891-1895 г.), на философските романи \"Щастливецът Пер\" (1898-1904 г.), \"Царството на мъртвите\" (1912-1916 г.). Лауреат на Нобелова награда за литература през 1917 г. \r\n1940 г. \r\nУмира Лев Троцки (Лейба Давидович Бронщейн) – известен функционер на ВКП (б), публицист, общественик, държавник. Роден е през 1879 г. в Херсонска губерния. Един от идеолозите на т. нар. класова борба. През 1905 г. е осъден на заточение в Сибир, но успява да избяга. След Февруарската революция в Русия, заедно с група други болшевики тръгва от САЩ и през Канада, пристига в Русия, където става най-близкия приятел и сътрудник на В. И. Ленин. Той е един от организаторите и ръководителите на въоръжения болшевишки преврат от 25 октомври 1917 г., народен комисар на външните работи в правителството на В. И. Ленин. Ръководител е на делегацията, която изработва и сключва Брест-Литовския мирен договор между Съветска Русия и Централните сили. Народен комисар по военните и морски дела (1918-1924 г.). Успява да създаде силна и дисциплинирана армия, като привлича за служба в нея голяма част от офицерите на старата руска армия. Развива и усъвършенства т. нар. теория на перманентната революция, според която болшевишката партия трябва да създава революционна ситуация в съседните страни и да изпраща революционери, които да извършват там социална революция. По такъв начин идеите на социализма ще завладеят целия свят. След смъртта на В. И. Ленин, през 1927 г. е изключен от партията и от ръководните органи на Коминтерна и заточен в Казахстан. През 1929 г. е изгонен от Русия в Турция. Там живее няколко години (на о-в Принкипио в Мраморно море), след което се преселва в Мексико. Убит е от агента на КГБ Рамон Меркадер, който е осъден за този акт на 30 години затвор. През 1970 г. Меркадер излиза от затвора; през 1972 г. е удостоен със званието “Герой на Съветския Съюз”. \r\n1783 г. \r\nУмира Франц Ксавие Месершмит – австрийски скулптор; професор от 1769 г. Месершмит е роден на 6 февруари 1736 г. във Визенщайг, Вюртемберг, Германия. Учи в Мюнхен (1745-1750 г.), Грац (1750-1752 г.) и Виена (1752-1754 г.). Работи предимно във Виена; преподава във Виенската художествена академия от 1769 г. Автор е на много статуи и бюстове в стил барок и рококо: статуя на Мария Тереза (1764 г.) и Франц I (1766 г.), бюст на лекаря Г. ван Свитен (1769 г.); скулптури за фасадата на Савойския женски манастир (1767-1769 г.), “Характерни глави” (1770 г.) и др. За изготвянето на историческата справка на Агенция “Фокус” са използвани следните източници : \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.08.21", "title": "Денят 21 август в световната история"}
{"url": "http://www.focus-news.net/news/2018/08/21/2558202/burgas-fotoizlozhbata-21-avgust-1968-krayat-na-prazhkata-prolet-shte-gostuva-v-grada.html", "text": "„21 август 1968: Краят на Пражката пролет“ е фотоизложба, посветена на 50 години от съветската окупация на Чехословакия. Това съобщиха от пресцентъра на  Община Бургас . Тя ще гостува в Бургас, Културен център „Морско казино“, зала „Георги Баев“, със съдействието на Чешкия културен център, Посолството на Чешката република в София и фестивала „Фотофабрика“. Откриването ще е днес от 18:00 часа. \r\nКуратор на проекта е Дана Киндрова, която е също така фотограф и темата никак не й е чужда. През 1990 – 1991 г. тя заснема оттеглянето на съветските военни части от Чехословакия. Впоследствие решава да събира снимки, запечатали тяхното „пристигане“. Четири години Дана Киндрова събира кадри от фотографи, наследници на авторски права, колекционери, от архивите на много институции. \r\nИзложбата представя снимки от общо 19 фотографа и от пет архива – Густав Аулехла, Ян Бартушек, Яромир Чейка, Бохумил Доброволски, Иржи Егерт, Йозеф Хник, Дагмар Хохова, Мирослав Хуцек, Мирослав Кхол, Либуше Киндрова, Владимир Ламер, Мирослав Мартиновски, Милон Новотни, Антонин Нови, Ян Рейх, Иржи Стивин, Даниела Сикорова, Иржи Вшетечка и Вацлав Тоужимски, който заснема драматичните моменти в Либерец. \r\nПо време на откриването ще бъде прожектиран филмът „Дистанция“ на българската режисьорка Албена Михайлова, който също по някакъв начин е свързан със събитията от 1968 г.", "date": "2018.08.21", "title": "Бургас: Фотоизложбата „21 август 1968: Краят на Пражката пролет“ ще гостува в града"}
{"url": "http://www.focus-news.net/news/2018/08/21/2558203/kathimerini-gratskata-politsiya-e-predotvratila-protest-pred-italianskoto-posolstvo-v-atina.html", "text": "Гръцката полиция е предотвратила протест на неизвестни лица пред сградата на посолството на Италия в Атина, съобщава електронното издание на вестник  Kathimerini . \r\nСъгласно разпространената информация, около 15 души са пристигнали с мотори в близост до дипломатическата сграда. Те са носили банер с послание, свързано с рухването на магистрален мост край пристанищния град Генуа – инцидент, при който загинаха 43-ма души. \r\nСъобщава се, че разположените в близост полицейски служители са възпрепятствали действията им и са ги разпръснали. Тереза Герова", "date": "2018.08.21", "title": "Kathimerini: Гръцката полиция е предотвратила протест пред италианското посолство в Атина"}
{"url": "http://www.focus-news.net/news/2018/08/21/2558205/smolyan-shte-se-provede-publichno-obsazhdane-na-otcheta-za-izpalnenie-na-byudzheta-na-obshtinata-za-2017-g.html", "text": "На основание чл. 140, ал. 4 от Закона за публичните финанси, Председателят на Общински съвет - Смолян кани жителите на общината, представителите на бизнеса, представителите на средствата за масово осведомяване, ръководителите на бюджетни звена, неправителствените организации и цялата общественост за участие в публично обсъждане на отчет за изпълнение на бюджета и средствата от европейския съюз и отчет за състоянието на общинския дълг към 31 декември 2017 година на Община Смолян. Това съобщиха от пресцентъра на  Общината . Обсъждането ще се проведе от 17.30 часа в зала 247 на Община Смолян, бул. „България” № 12, под ръководството на Венера Аръчкова – заместник-кмет на Община Смолян. \r\nЖелаещите предварително да се запознаят с материалите по отчета могат да направят това всеки работен ден от 14.00 до 16.00 часа в сградата на Община Смолян (бул. „България” № 12), ет. 2, стая 202 или на интернет страницата на общината – www.smolyan.bg \r\nВсички заинтересовани могат да дадат мнение, препоръки или да отправят въпроси писмено в деловодството на Общината или на електронен адрес: obs_smolyan@abv.bg.", "date": "2018.08.21", "title": "Смолян: Ще се проведе публично обсъждане на отчета за изпълнение на бюджета на Общината за 2017 г."}
{"url": "http://www.focus-news.net/news/2018/08/21/2558206/dzhumhuriet-nadezhdata-za-demokratsiya-v-turtsiya-napalno-ugasna-ubiystven-analiz-na-the-new-york-times.html", "text": "След като цялата власт в Турция се съсредоточи в ръцете на Реджеп Тайип Ердоган и започна безмилостна борба против опозицията, надеждата за някаква демокрация в страната напълно се изпари. Анализът е на  The New York Times , цитиран от турския  „Джумхуриет”.  \r\nВ подписаната от Питър Гудман статия в The New York Times се посочва, че „преди 10 години Ердоган е бил източник на надежда за възможен лъч на демокрацията в район, буквално съсипван от религиозни войни.”. Подчертава се, че по това време  Турция е била оценявана като „надежден съюзник на НАТО и естествен мост между Европа и нестабилния Близък изток”. В тази връзка се прави следната оценка: \r\n„Ердоган показа себе си като умерен мюсюлмански лидер, готов на реформи, които могат да осигурят място на неговата страна в редиците на ЕС. Обръщенията му създаваха впечатление за добронамереността на Турция и за създаването вътре в страната на едно либерално общество, управлявано чрез върховенството на закона.  \r\nВсичко това обаче беше преди започването на процес на концентриране  на изключителни правомощия в ръцете на Ердоган и стартиралия безмилостен натиск срещу опозицията, след опита за преврат преди две години. Това беше преди финансовата криза, предизвикана в значителна степен от авторитарните тенденции и некомпетентното и провалено икономическо управление.  От г-н Ердоган буквално не остана нищо, извън идеята му, че е един либерален лидер; че представлява една либерална сила. \r\nЗа Запада Ердоган доскоро беше някакъв лъч на надежда – до степен, че ислямът и демокрацията могат мирно да  съжителстват. Сега обаче, той се превърна в едни нов автократичен лидер, който тласка страната си към истинска трагедия, със своя популизъм, напудрени слова, както и оскверняването и незачитането на счетоводните книги (подразбира се оспорваната му като фалшива диплома за висше образование, която е именно по специалността „Счетоводство” – бел. на „Фокус”). \r\nПрез последните години Ердоган се отдалечи от реформисткия път и започна да създава  нови съюзи, включително с Русия и с нейния силен лидер Владимир Путин. Вкара в затвора журналистите;  конфискува имуществото на политическата опозиция; буквално смаза цялата опозиция и с това си осигури пълен контрол над Турция. Започна да управлява икономиката като едноличен собственик; започна да раздава евтини кредити на фирми, контролирани от негови сподвижници; постара се да постигне икономически растеж с цената на гигантски заеми.  \r\nЕрдоган харчеше публичните фондове, за да осигури по-добър живот на широки слоеве от работническата класа, която е неговата политическа база; построи болници, училища, пътища и друга инфраструктура. Осигури също така внезапен бум в строителния сектор, като предостави държавни кредити и гаранции за частните фирми, затънали във външни дългове. \r\nГоляма част от тези дългове бяха в долари. Сега, със срива на турската лира и нейното „свободно плаване”, тези дългове постоянно се увеличават. Това в силно обезпокоителна степен приближава турските фирми до фалит. А заедно с това – и до една потенциална широко обхватна икономическа трагедия.  \r\nПритесненията и проблемите на Турция, най-малкото частично са породени от взетите решение в Западните столици; другите нейни проблеми обаче влошават още повече обстановката. \r\nБлизо един милион бежанци, бягащи от войната в Сирия, са наводнили Турция. Европа се е барикадирала срещу тези бежанци; оставила е Турция сама да е справи с проблема. Бежанците са сериозна конкуренция за ниско квалифицираните турски работници. Това от своя страна поражда допълнителна тежест за осигурителната система в Турция. \r\nДокато продължаваше нестабилността, Ердоган продължи да държи отворено кранчето на публичните разходи, даде скорост на темповете за прираст на икономиката; а с това – силно увеличи рисковете от задлъжняване. \r\nВ голяма степен кризата, която се изживява в Турция, се дължи на самата нея. Тя е отговорна за това. Авторитарният режим на управление на Ердоган унищожи каквото и да е уважение към турските институции; и преди всичко – към Централната банка на страната”.  Георги Димов", "date": "2018.08.21", "title": "„Джумхуриет”: Надеждата за демокрация в Турция напълно угасна – убийствен анализ на The New York Times"}
{"url": "http://www.focus-news.net/news/2018/08/21/2558195/blagoevgrad-intenziven-e-trafikat-na-gkpp-kulata-promahon-na-vhod-za-tovarni-avtomobili.html", "text": "Интензивен е трафикът на ГКПП „Кулата-Промахон“ на вход за товарни автомобили. Това съобщиха за  Радио „Фокус“-Пирин  от ГД \"Гранична полиция\". Спокойно се осъществява преминаването през  ГКПП „Илинден - Ексохи“. Без забавяне се осъществява преминаването и на останалите гранични пунктове с Република Гърция. \r\nНатали СТЕФАНОВА", "date": "2018.08.21", "title": "Благоевград: Интензивен е трафикът на ГКПП „Кулата - Промахон“ на вход за товарни автомобили"}
{"url": "http://www.focus-news.net/news/2018/08/21/2558207/pazardzhik-dvizhenieto-na-tovarni-avtomobili-s-teglo-nad-10-tona-e-zabraneno-po-mosta-v-selo-boshulya.html", "text": "Натоварено е движението по главните пътища на област Пазарджик, съобщи за  Радио „Фокус - Пазарджик  дежурният в Областно пътно управление – Пазарджик.  Пътните настилки са сухи. Ограничение има на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nРадослава МУРДЖЕВА", "date": "2018.08.21", "title": "Пазарджик: Движението на товарни автомобили с тегло над 10 тона е забранено по моста в село Бошуля"}
{"url": "http://www.focus-news.net/news/2018/08/21/2558199/spetsializiraniyat-nakazatelen-sad-shte-gleda-deloto-po-promyana-na-myarkata-na-bivshiya-zamestnik-kmet-na-mladost-bilyana-petrova.html", "text": "За 13.00 часа е насрочено делото по промяна на мярката на бившия заместник-кмет на \"Младост\" Биляна Петрова. Това съобщиха от  Специализирания наказателен съд . Делото за изготвяне на съдебно-медицинска експертиза беше отсрочено от 16 август. Съдебното заседание е образувано по описа  ХІ състав на Специализирания наказателен съд по искане на обвиняемата Биляна Петрова за изменение на мярката й за неотклонение от „Задържане под стража“ в по-лека такава.", "date": "2018.08.21", "title": "Специализираният наказателен съд ще гледа делото по промяна на мярката на бившия заместник-кмет на \"Младост\" Биляна Петрова"}
{"url": "http://www.focus-news.net/news/2018/08/21/2558173/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Болниците са пред опасността от недостиг на лекарства в случай на Брекзит без споразумение, предупреждават тръстове на Националната здравна система (НЗС) на Великобритания в лично съобщение към изпълнителния директор на системата, пише британският вестник  The Times . \r\nМинистри и началници на здравеопазването са обвинени за това, че са се провалили в адекватната подготовка за потенциален провал в преговорите за сключване на споразумение за Брекзит от „Доставчиците“ на НЗС, което се явява асоциацията на тръстовете на НЗС. \r\nКрис Хопстън, изпълнителният директор на групата, твърди че „в случая на Брекзит без споразумение, или твърд Брекзит“, още на първия ден извън ЕС „цялата верига за доставки на фармацевтика може да бъде неблагоприятно засегната“. Той добавя: „Публичното здравеопазване и координацията на контрола върху заразите също може да пострадат и нашите усилия да уверим, задържим и привлечем европейската работна сила, на която НЗС разчита, също могат да бъдат застрашени“. \r\nПредупреждението е изложено в писмо, изпратено в петък към Саймън Стивънс, началникът на НЗС Англия и Иън Далтън, началникът на НЗС „Напредък“, до което вестник The Times е получил достъп. \r\nХопсън е нападнал неадекватното планиране за вариант на лош изход от Брекзит и от двата държавни органа. „Докато наближаваме март 2019 година, рискът Великобритания да бъде изправена пред ситуация на никакво споразумение в преговорите за Брекзит или ‚твърд Брекзит‘ с минимално регулаторно подравняване, изглежда че нараства“, пише той. „Докато този риск съществува е важно да бъде предприето детайлно операционно планиране сред цялата НЗС. Въпреки това тръстовете ни казват, че работата им в този сектор е обременена от липсата на прозрачна и адекватна комуникация. \r\nНашите членове започнаха да планират… но се изправиха пред проблем, в това че някои дейности очевидно се правят най-добре на национално ниво и от гледната точка на тръстовете, са най-добре координирани от НЗС Англия и НЗС Напредък. Въпреки това, няма никаква формална комуникация към тръстовете от нито една от вашите организации по отношение на този въпрос“. \r\nТой твърди, че ще бъде „по-ефикасно и ефективно“ за министрите и органите на НЗС да изработят национален план за тръстовете, вместо да „очакват тръстовете да разработват планове индивидуално, във вакуум, и да трябва да откриват колелото 229 пъти“. Слабата национална координация, добавя той, може да означава „както опашки, така и недостиг на лекарства и медицински устройства“. \r\nПрез изминалия месец Саймън Стивънс заяви, че обширно планиране се извършва, за да се подготви страната за сценарий без споразумение. „Има незабавно планиране, което здравното министерство, с други части на правителството, предприемат около осигуряването на доставките на лекарства и оборудване при различни сценарии“, заяви той. „Това очевидно ще кристализира, когато е ясно, по-късно през тази есен, каква ще бъде позицията на Великобритания“. \r\n***  Лидерът на Лейбъристката партия на Великобритания Джереми Корбин ще заяви във вторник, че се намира на „една ръка разстояние“ от Даунинг стрийт, въпреки антисемитската криза в партията. Докато бурята сред лейбъристите не дава знаци да отслабва, във вторник Корбин се очаква да заяви пред шотландски активисти, че партията му „поставя основите за следващите избори“, според информация на британския евроскептичен ежедневник  The Daily Express . \r\nПартийният лидер започна в понеделник серия от визити на ключови места в северната част на Великобритания, докато в същото време бушува скандала в партията му с обвинения към самия него в антисемитизъм. \r\nКорбин осъди бившия шотландски депутат Джим Шеридън, който беше отстранен за това, че предполагаемо е твърдял, че „еврейската общност“ е работила с „Блеърски заговорници“, за да подкопаят лидерството. \r\nГоворейки в автобусна фирма във Фалкърк, Корбин настоя, че Лейбъристката партия „предприема действия срещу всеки, който се държи антисемитски“. \r\nПартията му спечели шест места в северните част на Великобритания по време на предсрочните избори през миналата година. \r\nОчаква се във вторник Джереми Корбин да заяви: „Ние сме на една ръка разстояние от лейбъристко правителство, което работи за мнозинството, не за малцинството. Не правете грешка, ние сме готови да се борим и да спечелим следващите генерални избори“. \r\n„Шотландските гласоподаватели ще са тези, които ще изритат торитата (членовете на Консервативната партия) от Даунинг стрийт когато му дойде времето – и цялото Обединено кралство ще спечели от лейбъристкото правителство, което ще сложи край на аскетичността и ще инвестира в нашия народ и публичните услуги“, ще добави Корбин, според британското издание. \r\n***  Министърът на външните работи на Великобритания Джереми Хънт ще призове президента на САЩ Доналд Тръмп да се изправи пред заплахата на Москва към западните ценности като наложи по-обширни икономически санкции върху Русия и се съгласи на нови правила за защита на легитимацията на демократичните избори, пише британският вестник  The Guardian . \r\nВ реч във Вашингтон по време на първата си визита, откакто пое поста на първи дипломат на Великобритания от Борис Джонсън, Хънт ще призове конкретно за по-тясна регулация на политическите реклами онлайн и нови мерки за предотвратяване на кибератаките върху електоралните машини, според информация на вестника. \r\nХънт ще отправи и предизвикателство към протекционистичните политики на Тръмп, като го предупреди, че отслабването на свободната търговия ще навреди единствено на западните икономики и накрая на западната политическа сила. Според вестника той ще заяви и че появяването на международен ред основан на върховенството на правото, вместо на това на мощта, е довело до показателен ръст в търговията, водещ до необикновен напредък в икономиката и социалния просперитет в света. \r\nТой ще призове и НАТО да постави ясни червени граници относно използването на химически оръжия и набези от страна на Русия във външната политика, като например анексията на Кримския полуостров през 2014 година. \r\nБез директно да опонира легитимността на избора на Тръмп като президент през 2016 година, Хънт ще посочи недостатъците в много скорошни демократични изходи, заявявайки: „Сърцето на всяка демокрация е свобода на изразяването, която позволява на гражданите да имат достъп до независима информация, за да си помагат в избора за кого да гласуват. Но властващото положение на фалшивите новини, таргетирането в социалните медии и чуждестранните опити за манипулиране на избори подкопаха увереността, че това може да се случи наистина“. \r\n***  Трима души са били откарани в болница, след стрелба пред метростанция „Kingsbury Tube“ в северозападен Лондон, пише британският вестник  London Evening Standard . \r\nПолицията и медицински екип са били извикани на мястото в понеделник вечер. \r\nПолицейските служители са откликнали на доклад за изстрели в улицата близо до метростанцията. \r\nТрима души са били открити с рани и са били откарани незабавно към болницата за лечение, заявиха от „Скотланд Ярд“. \r\nУлицата е била затворена след пристигането на полицейските служители. Мястото е останало оградено за цялата вечер. \r\nВсе още никой не е арестуван. \r\n***", "date": "2018.08.21", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2018/08/21/2558208/gabrovo-propadnal-uchastak-ot-asfaltovata-nastilka-zatrudnyava-dvizhenieto-v-uchastak-ot-patya-mezhdu-gabrovo-i-selo-stomanetsite.html", "text": "Пропаднал участък от асфалтовата настилка затруднява движението в участък от пътя между областния център и село Стоманеците. Нека водачите карат с повишено внимание в отсечката при км 7+060. Там една от лентите за движение е стеснена, поставена е необходимата сигнализация, а срокът за приключване на дейностите е 31 август. Това съобщиха за  Радио „Фокус“ – Велико Търново  от Областно пътно управление – Габрово. Условията за пътуване в областта са нормални. Настилките са сухи, в усойните места – в района на прохода Шипка е частично мокро и хлъзгаво. Проходът е отворен за движение, но все още е в сила забраната за товарни автомобили над 12 тона. Движението в началото на работния ден е натоварено. Времето е ясно и слънчево, без мъгли и намален видимост. Ограничено е преминаването в участък от път Велико Търново – Дряново – Габрово – Стара Загора, в района на град Габрово. По улица „Малина“ в областния център се извършват строителни дейности, които трябва да приключат до 31 август. На място  е поставена необходимата сигнализация, а обходният маршрут за квартал Чехлевци е по път III – 5004 – път II – 44 – път III – 4404. В едната лента се извършва движението между селата Чехлевци и Въглевци. В отсечката от  км 11+770 до км 11+829 текат ремонти дейности на асфалтовата настилка, които трябва да приключат до 31 август. \r\nЛуиза ТРАНЧЕВА", "date": "2018.08.21", "title": "Габрово: Пропаднал участък от асфалтовата настилка затруднява движението в участък от пътя между Габрово и село Стоманеците"}
{"url": "http://www.focus-news.net/news/2018/08/21/2558200/pregled-na-osnovnite-temi-v-burgaskiya-pechat.html", "text": "„40 се борят за шест места в бургаско училище“ е водещото заглавие на регионалния ежедневник  „Черноморски фар“ . Няма глад за кадри заради двата университета. Напук на всеобщата криза за педагогически кадри, в Бургаско такава няма. Напротив, търсят се връзки и ходатайстване за назначаване на учители в града. Например в ОУ „Елин Пелин“ за 6 вакантни места има молби на около 40 кандидати. \r\n„Райън Еър“ още умуват за полетите до Бургас“ е друга от водещите теми на страниците на изданието. До края на октомври е заявената програма на въпросната авиокомпания. За полети след октомври от летището са в позиция на изчакване. \r\nТемата на броя днес е „Хората с увреждания: Истинска реформа до 1 октомври, иначе всеобщи протести\". Броячът на властта тиктака, само се имитира работа, недоволстват от палатковите лагери, пише още изданието. \r\nИнтервюто днес е с Манол Тодоров от Сдружение  “Странджански манов мед“, а темата: „Искаме да съживим поминъка в Странджа“.", "date": "2018.08.21", "title": "Преглед на основните теми в бургаския печат"}
{"url": "http://www.focus-news.net/news/2018/08/21/2558204/plovdiv-edin-chovek-e-zaginal-sled-kato-e-bil-blasnat-ot-lek-avtomobil-v-rayona-na-nadlez-skobeleva-mayka.html", "text": "Човек е загинал, след като е бил блъснат от лек автомобил в района на надлез „Скобелева майка“ в Пловдив. Това съобщи слушател на  Радио „Фокус“ – Пловдив . Инцидентът е станал в района на надлеза в посока село Скутаре. На място има линейка и полицейски патрул. Тялото на блъснатия човек все още е на мястото на инцидента. Движението в района е затруднено. \r\nМария РУСЕВА", "date": "2018.08.21", "title": "Пловдив: Един човек е загинал, след като е бил блъснат от лек автомобил в района на надлез „Скобелева майка“"}
{"url": "http://www.focus-news.net/news/2018/08/21/2558184/narodnoto-sabranie-shte-provede-izvanredno-zasedanie-zaradi-spiraneto-na-targovskiya-registar-i-faliraloto-zastrahovatelno-druzhestvo-olimpik.html", "text": "Народното събрание ще проведе извънредно заседание заради спирането на Търговския регистър и фалиралото застрахователно дружество „Олимпик“. Заседанието беше свикано от председателя на парламента Цвета Караянчева, след като вчера БСП внесе искане за това с 61 подписа. Дневният ред включва две точки – изслушване на премиера Бойко Борисов за електронните системи на страната и представяне на проект за предприемане на действия във връзка с отнетия лиценз на кипърското застрахователно дружество „Олимпик“, от което бяха засегнати около 200 хил. българи. Началото на заседанието ще е в 13.00 часа.", "date": "2018.08.21", "title": "Народното събрание ще проведе извънредно заседание заради спирането на Търговския регистър и фалиралото застрахователно дружество „Олимпик“"}
{"url": "http://www.focus-news.net/news/2018/08/21/2558209/sofiya-vavezhda-se-vremenna-organizatsiya-na-dvizhenieto-vav-vrazka-s-zasnemane-na-kadri-ot-film.html", "text": "Въвежда се временна организация на движението във връзка с заснемане на кадри от филм. Това съобщиха от пресцентъра на  Столична община . Забраняват се престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент”, както следва: \r\n- до 23.00 часа на ул. „Христо Белчев” между ул. „Алабин” и ул. „Иван Денкоглу” – 6 паркоместа. \r\n- от 11.00 до 24.00 часа на 23 август на ул. „Ангел Кънчев” между ул. „Иван Денкоглу” и ул. „Солунска” – 6 паркоместа. \r\n- от 18.00 часа на 25 август 2018 г. до 06.00 часа на 26 август 2018 г. на ул. „13-ти март” между ул. „6-ти септември” и ул. „Любен Каравелов” – 6 паркоместа; \r\n- от 07.00 до 19.00 часа на 30 август 2018 г. и от 07.00 до 12.00 часа на 31 август 2018 г. на бул. „Кн. Мария Луиза” № 102А – 6 паркоместа.", "date": "2018.08.21", "title": "София: Въвежда се временна организация на движението във връзка с заснемане на кадри от филм"}
{"url": "http://www.focus-news.net/news/2018/08/21/2558210/sport-borusiya-dortmund-preodolya-parviya-krag-na-kupata-na-germaniya.html", "text": "Борусия Дортмунд преодоля първия кръг на турнира за Купата на Германия. Гостите на стадион „Ронхоф Томас Зомер” губеха с 0:1 от втородивизионния Гройтер Фюрт до петата минута на добавеното време, когато Аксел Витцел успя да изравни резултата. Второто и последно попадение за Борусия Дортмунд бе отбелязано от Марко Ройс в 120-та минута на двубоя. \r\nВ другите мачове от програмата на първия кръг Херта Берлин победи с 2:1 като гост Айнтрахт Брауншвайг. Фрайбург се наложи над Енерги Котбус с 5:3 след продължения и дузпи, а Падерборн победи с 2:1 гостите от Инголщад.", "date": "2018.08.21", "title": "Спорт: Борусия Дортмунд преодоля първия кръг на Купата на Германия"}
{"url": "http://www.focus-news.net/news/2018/08/21/2558213/stara-zagora-gradat-posreshta-unikalen-trofi-tur-na-kupata-za-svetovnoto-parvenstvo-po-voleybol.html", "text": "Стара Загора е част от уникален „Трофи тур“, организиран от Международната федерация по волейбол и Българската федерация по волейбол. Това съобщиха от пресцентъра на  Община Стара Загора . Красивият трофей е в България и започна своя тур в курорта „Св. св. Константин и Елена“.  \r\nВ 18.00 часа, купата, която ще получи новият световен шампион по волейбол при мъжете, ще бъде експонирана до беседката на Античния форум „Августа Траяна“. Позлатената купа, която тежи 9 кг, ще бъде на разположение на всички гости на града и фенове на волейбола, които ще имат възможност да си подарят уникален момент, като се докоснат и снимат с нея, както и да си направят снимки с националите по волейбол, които я придружават. \r\nСветовното първенство по волейбол се провежда от 9 до 30 септември в България и Италия. Варна, Русе и София ще бъдат домакини на срещите у нас. Националите ще изиграят мачовете си от група D на първата фаза между 9 и 18 септември в зала \"Конгресна\" на Двореца на културата и спорта в морската ни столица. \"Лъвовете\" ще играят с Финландия (9 септември от 20.30 часа), Иран (13 септември), Пуерто Рико (14 септември), Куба (16 септември) и Полша (18 септември). На световното ще участват 24 отбора. Те са разпределени в четири групи по шест тима. Между 21 и 23 септември във Варна ще премерят сили и някои от продължилите към втората фаза световни волейболни сили. В зала \"Конгресна\" ще се изиграят 15 мача от първата фаза и 6 от втората.", "date": "2018.08.21", "title": "Стара Загора: Градът посреща уникален „Трофи тур“ на Купата за Световното първенство по волейбол"}
{"url": "http://www.focus-news.net/news/2018/08/21/2558212/balgarskata-pravoslavna-tsarkva-proslavya-sv-sveshtenomachenik-simeon-samokovski.html", "text": "Тържествен водосвет ще бъде отслужен на площад „Захарий Зограф“ в Самоков по повод празника на града, предаде репортер на  Агенция „Фокус” . На 21 август всяка година Българската православна църква прославя св. свещеномъченик Симеон Самоковски. На този ден е и празникът на град Самоков. По този повод от 19.30 часа ще бъде отслужен Тържествен водосвет на площад „Захарий Зограф“. \r\nНикола ПЕТКОВ", "date": "2018.08.21", "title": "Българската православна църква прославя св. свещеномъченик Симеон Самоковски"}
{"url": "http://www.focus-news.net/news/2018/08/21/2558211/dobrich-prodalzhava-remontat-na-chast-ot-patya-dobrich-silistra.html", "text": "Продължава ремонтът на част от пътя Добрич - Силистра, предаде кореспондентът на  Радио „Фокус” – Варна . До края на месец се ремонтира част от Околовръстния път на града. Работи се на изхода на Добрич в посока курортния комплекс „Албена“ и в посока Генерал Тошево. В тези участъци се изгражда нова пътна настилка. Навсякъде движението е регулирано с пътни знаци, отправен е апел към водачите да се движат със съобразена скорост. Ремонтни дейности на асфалтовата настилка се извършват и по направлението път II-29 Варна – Добрич (дейностите продължават до 30 ноември). Навсякъде движението е регулирано с пътни знаци. Няма въведени временни ограничения на движението на автомобили в областта с изключение на отсечката Кранево – Варна при км 83+100, където е ограничено движението на МПС над 10 тона. Като обходен маршрут се използва отсечката Кичево – Оброчище. Ограничението е със срок до 28 февруари 2019 г. Продължават и дейностите по интегрирания проект за обновяване на водния сектор в града. В Добрич времето е слънчево и ясно, тихо е, температурата е 18 градуса.  \r\nЖулиета НИКОЛОВА", "date": "2018.08.21", "title": "Добрич: Продължава ремонтът на част от пътя Добрич - Силистра"}
{"url": "http://www.focus-news.net/news/2018/08/21/2558215/der-spiegel-vse-poveche-bezhantsi-v-germaniya-uspyavat-da-si-nameryat-rabota.html", "text": "Федералната агенция по заетостта представи положителен доклад за интеграцията на бежанците на германския пазар на труда, съобщава изданието  Der Spiegel  в статия, посветена на необятната тема за миграцията в страната.  \r\nПоследните официални данни показват, че повече от 300 хил. души от осемте основни държави, от които пристигат бежанци, са успели да си намерят работа в Германия. Броят им е с 88 хил. по-голям, в сравнение с данните от предходната година. От доклада на агенцията става ясно, че 238 хил. от мигрантите са социално осигурени. Като цяло тези показатели са добри, подчерта директорът на агенцията Детлеф Шеле.  \r\nНай-интегрирани са младите хора, 28 хил. от които са се записали на курс или някакъв друг вид обучение. «Винаги сме казвали, че онези, които са влезли в страната като деца и юноши, имат по-добри перспективи на пазара на труда\", припомни Шеле. \r\nПри интеграцията на бежанците на пазара на труда степента на владеенето на немски език остава критичен фактор. Съгласно думите на Шеле, е необходимо субсидираните от държавата езикови курсове да бъдат разширени – за по-малко от година е почти невъзможно да се овладее езикът до степен, който позволява на младите да се запишат в училище.  \r\nПрез юли броят на бежанците, търсещи работа в Германия, е бил 482 хил. Данните включват хора, които понастоящем завършват интеграционен и езиков курс. Около 187 хил. бежанци са били регистрирани като безработни през юли. Броят им остава почти непроменен в продължение на месеци. \r\nОбщо в Германия има над 1,5 млн. души от кризисни страни, включително от Сирия, Ирак, Афганистан, Иран, Пакистан, Сомалия, Еритрея и Нигерия, припомня изданието.  Тереза Герова", "date": "2018.08.21", "title": "Der Spiegel:  Все повече бежанци в Германия успяват да си намерят работа"}
{"url": "http://www.focus-news.net/news/2018/08/21/2558217/pregled-na-osnovnite-temi-v-dobrudzhanskiya-pechat.html", "text": "„Съкровище откриха на нос Калиакра“, съобщава на първа страница вестник  „Добруджанска трибуна“ . Археолозите са открили гърне с монети. Новината е съобщена от ръководителя на разкопките доц. Бони Петрунова. Специалистът е попаднал на подобно съкровище за първи път в своята кариера. Гърнето съдържа 28 златни монети, над 860 сребърни и 11 масивни златни обеци. Предстои монетите да бъдат датирани. Община Каварна организира „Огнена фиеста Чиракман‘2018“, съобщава изданието. Празникът ще се състои на 25 август от 21,00 часа. Подготвена е музикална програма за доброто настроение на гостите. „Ретроспективна изложба на Христо Господинов – Печката откриват в Художествената галерия в Добрич, съобщава всекидневникът. Експозицията включва творби от различни области на творчество на художника – графика, керамика, проекти на  декоративно-монументални пластики и стенописи, а също така творби от най-ранното му творчество. Посетителите на изложбата имат възможност да разгледат над двадесет керамики, непоказвани до сега, правени за Франция, графики, изпълнени в различни класически техники, и фотографии от личния архив на художника. От спортната страница на вестника – „На закономерно равенство станаха свидетели зрителите на „Дружба“. Мачът между „Добруджа“ и „Локомотив“ е завършил 1:1. Мачът е бил наблюдаван от 1500 зрители. Срещата е от V-я кръг на във Втора професионална лига. Мачът е преминал при поделено надмощие и закономерно е завършил с равенство.", "date": "2018.08.21", "title": "Преглед на основните теми в добруджанския печат"}
{"url": "http://www.focus-news.net/news/2018/08/21/2558216/plovdiv-20-godishen-mladezh-e-zaginal-sled-kato-e-bil-blasnat-ot-75-godishen-shofyor-v-rayona-na-nadlez-skobeleva-mayka.html", "text": "20-годишен младеж е загиналият при тежкия пътен инцидент в района на надлез „Скобелева майка“ в Пловдив. Това съобщи за  Радио „Фокус“ – Пловдив  говорителят на Областната дирекция на МВР. Сигналът за пътнотранспортното произшествие е подаден в 07.35 часа тази сутрин. Лек автомобил „Фиат“ с 75-годишен шофьор е блъснал 20-годишния младеж, като той е починал на място. Младежът е бил работник от общинска фирма, подменяща знамената в района. Извършва се оглед на мястото на инцидента. Движението е затруднено. \r\nТони МИХАЙЛОВ", "date": "2018.08.21", "title": "Пловдив: 20-годишен младеж е загинал, след като е бил блъснат от 75-годишен шофьор в района на надлез „Скобелева майка“"}
{"url": "http://www.focus-news.net/news/2018/08/21/2558221/plovdiv-natovareno-e-dvizhenieto-po-vhodno-izhodnite-arterii-na-grada.html", "text": "Интензивен е трафикът на територията на град Пловдив към този час, предаде репортер на  Радио „Фокус“ – Пловдив . Най-натоварено е движението по входно-изходните артерии и в централната градска част, където на места има задръствания. Колони от автомобили се образуват по булевардите „Христо Ботев“, „Найчо Цанов“, „Цар Борис III Обединител“, „Източен“, „Освобождение“ и „Санкт Петербург“. Затруднено е движението в района на надлез „Скобелева майка“, поради тежък пътен инцидент. Водачите трябва да преминават с повишено внимание и съобразена скорост. Пътищата на територията на града са предимно сухи и нормално проходими. \r\nЗабранено е преминаването на моторни превозни средства по ул. „Гладстон“ в Пловдив, в участъка от ул. „Преслав” до ул. „Петко Д. Петков“. Причината за ограничението са ремонтни дейности в подлеза под Централна поща, а срокът за извършването им е до 30 ноември. Затворена за движение е ул. „Брезовско шосе“ в града във връзка с реконструкция на бул. „Северен“, в участъка от моста на Адата до бул. „Карловско шосе“. Променен е маршрутът на автобусна линия № 12 от основния вътрешноградски транспорт. Водачите трябва да имат предвид, че се извършват и частични ремонтни дейности с отбиване на движението в едно платно по булевардите „Цар Борис III Обединител, в района преди Тунела по посока Панаира, както и по бул. „България“ по посока запад. \r\nТрафикът на територията на областта се извършва с нормална интензивност към този час на деня, съобщиха от Областното пътно управление. Най-засилено автомобилно движение се отчита по пловдивския участък на АМ „Тракия“, също по пътищата Пловдив-Карлово и Пловдив-Асеновград-Смолян. Пътните настилки на територията на областта са предимно сухи. Остава завишена опасността от образуването на свлачища и срутища по пътищата Бачково-Нареченски бани, Кричим-Девин и Югово-Лъки. Все още движението по пътя Югово-Лъки се осъществява в една лента, поради пропадане на част от пътното платно. Преминаването в проблемния участък се регулира с пътни знаци. Остава валидно ограничението за преминаване на камиони по-високи от 4 метра през тунелите по пътя Асеновград-Смолян. Обходният маршрут за водачите е по пътя Кричим-Девин. Остава забранено и преминаването на тежкотоварни моторни превозни средства над 12 тона по пътя Поповица-Болярци. \r\nТони МИХАЙЛОВ", "date": "2018.08.21", "title": "Пловдив: Натоварено е движението по входно-изходните артерии на града"}
{"url": "http://www.focus-news.net/news/2018/08/21/2558218/smolyan-dvizhenieto-po-patya-pamporovo-stoykite-tryabva-da-se-osashtestvyava-s-povisheno-vnimanie-zaradi-pochistvane-na-okopi-i-izgrazhdane-na-podporna-stena.html", "text": "Сухи и нормално проходими са пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е слънчево и ясно. През нощта не се получавани сигнали за инциденти по пътищата на територията на областта. Движението по пътя Пампорово – Стойките трябва да се осъществява с повишено внимание поради почистване и възстановяване на облицовъчни окопи, попълване на банкети и изграждане на подпорна стена. Остава затворен пътят Смолян – Мадан край село Тикале заради голямото срутище. Обходният маршрут за автомобили до 12 тона е Влахово – Орешец. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили. Пропаднали пътни банкети и пътни платна затрудняват движението по направленията Хвойна – Чепеларе – местност Рожен, Широка лъка – Девин, Рудозем – Бяла река и Рудозем – Смилян. Движението по път ІІІ-866 Девин – Михалково в отсечката от новопостроения път при строителството на язовир „Цанков камък“ трябва да се осъществява с повишено внимание и съобразно създадената организация на движение поради опасност от паднали камъни и свлечени земни маси върху платното за движение. \r\nВ Смолян пътните настилки са сухи. Автомобилният трафик в първия работен ден от седмицата е интензивен по бул. „България“, прилежащите към него улици и кръстовища, както и по входно-изходните артерии на града. \r\nНели ГЕРГЬОВСКА", "date": "2018.08.21", "title": "Смолян: Движението по пътя Пампорово – Стойките трябва да се осъществява с повишено внимание заради почистване на окопи и изграждане на подпорна стена"}
{"url": "http://www.focus-news.net/news/2018/08/21/2558219/pregled-na-osnovnite-temi-vav-velikotarnovskiya-pechat.html", "text": "„Бизнесмен прави закрит паркинг в Стамболовия хан“ е заглавие от първа страница на областния всекидневник  „Янтра Днес” . Бизнесменът Хилендар Тодоров е внесъл предложение в Община Велико Търново да купи поземлен имот на ул. „Стефан Стамболов“, на който попада Стамболовия хан. Предприемачът притежава 52,8 кв. м. от общия терен, а останалите 259 кв. м. са частна общинска собственост, която иска да закупи и за това предлага прекратяване на собствеността… Дали сделката ще бъде осъществена и какво се предвижда да бъде изградено на терена, прочетете във всекидневника. „Донорът от В. Търново спаси живота на 50-годишен мъж“, пише още вестникът.  Изпадналият в мозъчна смърт преди дни мъж в МОБАЛ „Д-р Стефан Черкезов“ във Велико Търново, който със съгласието на близките стана донор, спаси живота на 50-годишен мъж с тежко чернодробно заболяване. Трансплантацията на черен дроб бе направена във Военномедицинската академия и пациентът се чувства добре. Повече за състоянието му и операцията, разберете от страниците на вестника. „Двама братя се клаха в центъра на Велико Търново“ е новина от криминалната хроника. В изданието ще откриете и материал, разказващ за предстоящия празник на Килифарево и как преди 45 години Тато е участвал в тържеството за обявяването на населеното място за град. „Тодор Галунов стана втори в силния международен турнир в Тетевен“, е новина от спортните страници. „40 деца рисуват символите на Килифарево в Академията за изкуства с Иван Додов“  е заглавие от другия областен ежедневник  „Борба“ . Символите на град Килифарево ще рисуват тази година участниците в Академията за изкуства на Иван Додов. 40 момчета и момичета на възраст от 5 до 15 г. ще усвояват тънкостите на акварела в продължение на три дни. Повече за пленера можете да научите от днешния брой.  „Предприемач възстановява шедьовър на Колю Фичето и го прави сграда паркинг“ е друга тема от вестника. Община Велико Търново поиска 240 хил. лв. от частен инвеститор за руините на Стамболовия хан, от който притежава половината. Баснословната сума за останките е на път да стопира проект за възстановяване на шедьовъра на Колю Фичето, който от години е изоставен и в момента стоят само малка част от основите му, оградени с тараби. Кой и какво иска да строи в района и дали високата цена ще провали сделката, прочетете на страниците на ежедневника. „Нов вид измама по телефона – позвъняват от чужбина, 20 лева ни коства всяко връщане на обаждане“ е новина от криминалната хроника на всекидневника. На първа страница на областния ежедневник е поместен и материал, разказващ за курс по захарна декорация на торти, който кулинарът Мария Озтюрк проведе в Арбанаси.", "date": "2018.08.21", "title": "Преглед на основните теми във великотърновския печат"}
{"url": "http://www.focus-news.net/news/2018/08/21/2558222/der-standard-godishninata-ot-potushavaneto-na-prazhkata-prolet-predizvika-naprezhenie-sred-upravlyavashtite-v-cheshkata-republika-i-slovakiya.html", "text": "Споменът за травматичните събития е засенчен от противоречията в настоящето, но 50-годишнината от потушаването на Пражката пролет ще бъде отбелязано както в Чешката република, така и в Словакия, подчертават от редакцията на австрийския национален ежедневник  Der Standard . \r\nВ нощта на 21 август 1968 година повече от половин милион войници от СССР, Полша, Унгария и България навлизат в бивша Чехословакия и поставят рязък край на местното движение за реформи, борило се за „социализъм с човешко лице\". Следват още 21 години на – според изданието - комунистическа диктатура под съветско господство.  \r\nDer Standard отбелязва, че в рамките на деня ще бъдат организирани множество мемориални събития. В няколко града фотографски изложби ще припомнят за часовете и дните след окупацията, която се смята за една от най-мрачните глави в историята на някогашна Чехословакия. За вечерните часове е планиран концерт на площад „Венцеслав“ в Прага, както и видеопрожекция на фасадата на Националния музей Чехия, на която ще бъдат излъчени кадри от паметните събития от 1968-ма година.  \r\nОт редакцията привеждат информация, съгласно която за разлика от словашкия си колега Андрей Киска, държавният глава на Чешката република Милош Земан е отказал да изнесе реч за годишнината от събитието. Земан, който се смята за приятелски настроен към Русия и многократно е призовавал за отмяна на санкциите срещу нея, не вижда смисъл да коментира отново нахлуването на войниците на страните от Организацията на Варшавския пакт. Решението му предизвика гнева не само на управляващите в Прага, но дори и на тези в Братислава. Австрийският вестник обаче не пропуска да припомни, че в началото на 70-те години на миналия век Земан е бил изгонен от Комунистическата партия заради критичната си позиция по отношение на окупацията.  Тереза Герова", "date": "2018.08.21", "title": "Der Standard: Годишнината от потушаването на Пражката пролет предизвика напрежение сред управляващите в Чешката република и Словакия"}
{"url": "http://www.focus-news.net/news/2018/08/21/2558214/predsedatelyat-na-parlamenta-tsveta-karayancheva-na-vsichki-myusyulmani-zhelaya-zdrave-i-blagochestie-dobruvane-i-spravedliv-zhivot-bistar-um-i-otkrito-sartse.html", "text": "На всички мюсюлмани желая здраве и благочестие, добруване и справедлив живот, бистър ум и открито сърце. Това написа председателят на Народното събрание Цвета Караянчева във  „Фейсбук“  по повод мюсюлманския празник Курбан Байрам. „Силата на човека не произлиза от физическите му възможности, а идва от несломимата му воля. Нека си пожелаем воля за по-добро бъдеще и съгласие, за да го съградим заедно. Честит Курбан Байрам“, пише още Цвета Караянчева.", "date": "2018.08.21", "title": "Председателят на парламента Цвета Караянчева: На всички мюсюлмани желая здраве и благочестие, добруване и справедлив живот, бистър ум и открито сърце"}
{"url": "http://www.focus-news.net/news/2018/08/21/2558220/bez-problemi-se-izvarshva-preminavaneto-na-avtomobili-prez-granichnite-punktove-makaza-zlatograd-i-kapitan-petko-voyvoda.html", "text": "Без проблеми се извършва преминаването на автомобили през граничните пунктове с Гърция „Маказа“, „Златоград“ и „Капитан Петко войвода“, съобщиха за  Радио „Фокус“ – Смолян  от Главна дирекция „Гранична полиция“. \r\nНели ГЕРГЬОВСКА", "date": "2018.08.21", "title": "Без проблеми се извършва преминаването на автомобили през граничните пунктове „Маказа“, „Златоград“ и „Капитан Петко войвода“"}
{"url": "http://www.focus-news.net/news/2018/08/21/2558223/vazmozhni-sa-vremenni-prekasvaniya-v-izlachvaneto-na-radio-fokus-pirin-zaradi-planovi-remonti-na-elektrorazpredelitelnoto-druzhestvo-v-blagoevgrad.html", "text": "Възможни са временни прекъсвания в излъчването на Радио „Фокус“ - Пирин в интервала от 09.30 до 12.00 часа днес поради планови ремонти на електроразпределителното дружество на площад „Македония“ в Благоевград.", "date": "2018.08.21", "title": "Възможни са временни прекъсвания в излъчването на Радио „Фокус“ - Пирин заради планови ремонти на електроразпределителното дружество в Благоевград"}
{"url": "http://www.focus-news.net/news/2018/08/21/2558224/kyustendil-remontni-deynosti-se-izvarshvat-po-avtomagistrala-struma-pri-km-56-v-posoka-sofiya-shofyorite-tryabva-da-se-dvizhat-s-povisheno-vnimanie.html", "text": "Ремонтни дейности се извършват в участък от автомагистрала „Струма”. Това съобщи за  Радио „Фокус” – Кюстендил  дежурният в Областно пътно управление – Кюстендил. Ремонтните дейности са предприети при километър 56 в посока София. Водачите на моторни превозни средства трябва да се движат с повишено внимание и съобразена скорост. Ремонтът е със срок до края на работния ден.  \r\nИзвършват се дейности по укрепване на срутището по пътя Рила – Рилски манастир. В момента движението в отсечка от 250 м по пътя до Рилския манастир се осъществява в една лента. Участъкът е сигнализиран с необходимите пътни знаци, а скоростта е ограничена до 40 км/ч. По време на укрепителните дейности пътят ще се затваря частично за няколко часа, в зависимост от трафика и натовареността. Движението ще се регулира от „Пътна полиция“, като работата им ще бъде подпомогната от служители на Областното пътно управление - Кюстендил и от пътноподдържащата фирма. Временните спирания на движението ще бъдат съобразени с редовните автобусни линии до Рилския манастир.  \r\nДвижението по пътя Рила – село Пастра се осъществява в една лента поради ремонтни дейности на аварирал водопровод. Затворена е лентата за движение в посока град Рила. Движението е двупосочно в едната лента. Мястото е сигнализирано с пътни знаци. Срокът е до 24 август. С нормална интензивност е трафикът по автомагистрала „Струма”, по път главен Е-79, както и по направлението София – Кюстендил. Слабо натоварен е трафикът по посока ГКПП „Гюешево”. \r\nВенцеслав ИЛЧЕВ", "date": "2018.08.21", "title": "Кюстендил: Ремонтни дейности се извършват по автомагистрала „Струма” при км 56 в посока София, шофьорите трябва да се движат с повишено внимание"}
{"url": "http://www.focus-news.net/news/2018/08/21/2558225/varna-startira-mezhdunaroden-kolopohod-do-sarbiya.html", "text": "Международeн колопоход Варна – Сърбия стартира днес от 8.30 часа пред паметника на загиналите в Сръбско-българската война. Организатор е ТД “Черноморски простори“ с подкрепата на Община Варна. Това съобщиха от  Община Варна . Походът е по маршрут Варна, Попово, Никопол, Козлодуй, Видин, Брегово /Сърбия/, Железни врата и обратно. Групата се състои от 6 колоездачи аматьори, като всеки ден се преминават по 80 – 100 км. Досега са организирани колопоходи до Истанбул – Турция,  Солун и остров Тасос – Гърция, Охрид – Македония, Констанца – Румъния, Болград – Украйна.", "date": "2018.08.21", "title": "Варна: Стартира международен колопоход до Сърбия"}
{"url": "http://www.focus-news.net/news/2018/08/21/2558226/dmitriy-peskov-chetiristrannata-liderska-sreshta-v-istanbul-na-putin-erdogan-merkel-i-makron-v-istanbul-ne-e-otmenena-no-prosto-nyama-da-se-provede.html", "text": "Говорителят на Кремъл Дмитрий Песков заяви, че анонсираната от турския президент Реджеп Тайип Ердоган четиристранна лидерска среща в Истанбул през септември с участието на Владимир Путин, Ангела Меркел и Емануел Макрон не е отменена, но няма да се осъществи, пише вестник  „Джумхуриет” . По думите му, подобна среща не е планирана, по нея не е постигната договореност и следователно – не може да се говори за отлагане; просто такава среща няма как да се проведе.  \r\nПо повод публикации в турски медии за поискана от Анкара финансова помощ от Москва, Дмитрий Песков лаконично отговори, че „не разполага с информация за подобно искане на Турция”. \r\nСъщевременно говорителят на Кремъл потвърди продължаването на подготовката за провеждане на планираната тристранна лидерска среща във формат Владимир Путин, Реджеп Тайип Ердоган и Хасан Рухани, посочва още „Джумхуриет”.  Георги Димов", "date": "2018.08.21", "title": "Дмитрий Песков: Четиристранната лидерска среща в Истанбул на Путин, Ердоган, Меркел и Макрон в Истанбул не е отменена, но просто няма да се проведе"}
{"url": "http://www.focus-news.net/news/2018/08/21/2558227/shumen-ogranicheno-e-dvizhenieto-za-avtomobili-nad-35-tona-po-pat-sekulovo-todor-ikonomovo-ot-km-9-do-km-16-poradi-komprometirano-sastoyanie-na-most.html", "text": "Няма нови промени в организацията на движение в Шумен и областта, предаде репортер на  Радио „Фокус“ - Шумен . Върбишки проход остава затворен. Ришки проход е отворен без ограничения. В сила е ограничението за автомобили над 3.5 тона в участъка Секулово – Тодор Икономово от км 9 до км 16 поради компрометирано състояние на мостово съоръжение. Въведен е обход. В сила е забраната за автомобили над 10 тона по пътя Радко Димитриево - Друмево поради свлачища. Обходът е Шумен - Овчарово - Друмево. \r\nИвелина ИВАНОВА", "date": "2018.08.21", "title": "Шумен: Ограничено е движението за автомобили над 3.5 тона по път Секулово – Тодор Икономово от км 9 до км 16 поради компрометирано състояние на мост"}
{"url": "http://www.focus-news.net/news/2018/08/21/2558231/stara-zagora-11-ata-konferentsiya-za-izsledvaniyata-na-trakiyskata-kultura-shte-se-provede-v-ramkite-na-praznitsi-v-dolinata-na-trakiyskite-tsare.html", "text": "11-ата научна конференция „Проблеми и изследвания на тракийската култура“ ще се проведе в дните 31 август и септември. Това каза за  Радио „Фокус“  археологът Меглена Първин. Тя добави, че за поредна година проявата е част от програмата на Празници в Долината на тракийските царе. В рамките на конференцията в четири заседания ще бъдат представени 9 доклада на 23 автори. Меглена Първин поясни, че тематиката на отделните заседания е свързана със селищната система през късножелязната епоха в отделни региони, с археологически обекти, отразяващи погребалните и поменални практики на траките, с конкретни групи археологически находки. Последното заседание ще бъде посветено на религиозните вярвания на траките и тяхното проявление в различни аспекти на обществения и политическия живот, както и в погребалните практики, места и символи, свързани с тях. \r\nКонференцията ще се проведе в залите на Културно-информационен център „Искра” 4 в Казанлък. Официалното откриване е предвидено за 13.30 часа на 31 август. Организатори на проявата са Община Казанлък и Исторически музей „Искра“. \r\nТази година участниците в конференцията са представители на Националния археологически институт с музей при Българска академия на науките, Института по Балканистика с Център по тракология при БАН, Института по изследване на изкуствата при БАН, Софийския университет „Св. Климент Охридски”, Нов български университет, Националната галерия, на Регионален исторически музей – Русе и Историческите музеи в Нова Загора, Хисаря и Казанлък. „С годините конференцията се утвърди като научен форум с разнообразни по тематика доклади, представящи значими резултати от научни изследвания в областта на археологията, нумизматиката, епиграфиката, културологията, реставрацията, геологията и геофизиката“, каза още Първин.  \r\nСлавяна ГАЙДАРОВА", "date": "2018.08.21", "title": "Стара Загора: 11-ата конференция за изследванията на тракийската култура ще се проведе в рамките на Празници в Долината на тракийските царе"}
{"url": "http://www.focus-news.net/news/2018/08/21/2558228/plovdiv-spryano-e-dvizhenieto-v-rayona-na-nadlez-skobeleva-mayka-v-posoka-izhoda-na-grada-zaradi-patniya-intsident-pri-koyto-zagina-20-godishen-mladezh.html", "text": "Спряно е движението в района на надлез „Скобелева майка“ в Пловдив в посока изхода на града. Това съобщи за  Радио „Фокус“ – Пловдив  говорителят на Областната дирекция на МВР. Движението е преустановено до извършване на оглед във връзка с пътния инцидент, при който загина 20-годишен младеж от ОП „Чистота“. \r\nТони МИХАЙЛОВ", "date": "2018.08.21", "title": "Пловдив: Спряно е движението в района на надлез „Скобелева майка“ в посока изхода на града заради пътния инцидент, при който загина 20-годишен младеж"}
{"url": "http://www.focus-news.net/news/2018/08/21/2558232/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Годишнината от потушаването на Пражката пролет, темата за миграцията и първата визита в САЩ на новия министър-председател на Великобритания са част от основните теми в европейския печат във вторник, 21 август.  Споменът за травматичните събития е засенчен от противоречията в настоящето, но 50-годишнината от потушаването на Пражката пролет ще бъде отбелязано както в Чешката република, така и в Словакия, подчертават от редакцията на австрийския национален ежедневник  Der Standard . \r\nВ нощта на 21 август 1968 година повече от половин милион войници от СССР, Полша, Унгария и България навлизат в бивша Чехословакия и поставят рязък край на местното движение за реформи, борило се за „социализъм с човешко лице\". Следват още 21 години на – според изданието - комунистическа диктатура под съветско господство.  \r\nDer Standard отбелязва, че в рамките на деня ще бъдат организирани множество мемориални събития. В няколко града фотографски изложби ще припомнят за часовете и дните след окупацията, която се смята за една от най-мрачните глави в историята на някогашна Чехословакия. За вечерните часове е планиран концерт на площад „Венцеслав“ в Прага, както и видеопрожекция на фасадата на Националния музей Чехия, на която ще бъдат излъчени кадри от паметните събития от 1968-ма година.  \r\nОт редакцията привеждат информация, съгласно която за разлика от словашкия си колега Андрей Киска, държавният глава на Чешката република Милош Земан е отказал да изнесе реч за годишнината от събитието. Земан, който се смята за приятелски настроен към Русия и многократно е призовавал за отмяна на санкциите срещу нея, не вижда смисъл да коментира отново нахлуването на войниците на страните от Организацията на Варшавския пакт. Решението му предизвика гнева не само на управляващите в Прага, но дори и на тези в Братислава. Австрийският вестник обаче не пропуска да припомни, че в началото на 70-те години на миналия век Земан е бил изгонен от Комунистическата партия заради критичната си позиция по отношение на окупацията. \r\n***  Федералната агенция по заетостта представи положителен доклад за интеграцията на бежанците на германския пазар на труда, съобщава изданието  Der Spiegel  в статия, посветена на необятната тема за миграцията в страната.  \r\nПоследните официални данни показват, че повече от 300 хил. души от осемте основни държави, от които пристигат бежанци, са успели да си намерят работа в Германия. Броят им е с 88 хил. по-голям, в сравнение с данните от предходната година. От доклада на агенцията става ясно, че 238 хил. от мигрантите са социално осигурени. Като цяло тези показатели са добри, подчерта директорът на агенцията Детлеф Шеле.  \r\nНай-интегрирани са младите хора, 28 хил. от които са се записали на курс или някакъв друг вид обучение. «Винаги сме казвали, че онези, които са влезли в страната като деца и юноши, имат по-добри перспективи на пазара на труда\", припомни Шеле. \r\nПри интеграцията на бежанците на пазара на труда степента на владеенето на немски език остава критичен фактор. Съгласно думите на Шеле, е необходимо субсидираните от държавата езикови курсове да бъдат разширени – за по-малко от година е почти невъзможно да се овладее езикът до степен, който позволява на младите да се запишат в училище.  \r\nПрез юли броят на бежанците, търсещи работа в Германия, е бил 482 хил. Данните включват хора, които понастоящем завършват интеграционен и езиков курс. Около 187 хил. бежанци са били регистрирани като безработни през юли. Броят им остава почти непроменен в продължение на месеци. \r\nОбщо в Германия има над 1,5 млн. души от кризисни страни, включително от Сирия, Ирак, Афганистан, Иран, Пакистан, Сомалия, Еритрея и Нигерия, припомня изданието. \r\n***  Гръцката полиция е предотвратила протест на неизвестни лица пред сградата на посолството на Италия в Атина, съобщава електронното издание на вестник  Kathimerini . \r\nСъгласно разпространената информация, около 15 души са пристигнали с мотори в близост до дипломатическата сграда. Те са носили банер с послание, свързано с рухването на магистрален мост край пристанищния град Генуа – инцидент, при който загинаха 43-ма души. \r\nСъобщава се, че разположените в близост полицейски служители са възпрепятствали действията им и са ги разпръснали. \r\n***  Министърът на външните работи на Великобритания Джереми Хънт ще призове президента на САЩ Доналд Тръмп да се изправи пред заплахата на Москва към западните ценности като наложи по-обширни икономически санкции върху Русия и се съгласи на нови правила за защита на легитимацията на демократичните избори, пише британският вестник  The Guardian . \r\nВ реч във Вашингтон по време на първата си визита, откакто пое поста на първи дипломат на Великобритания от Борис Джонсън, Хънт ще призове конкретно за по-тясна регулация на политическите реклами онлайн и нови мерки за предотвратяване на кибератаките върху електоралните машини, според информация на вестника. \r\nХънт ще отправи и предизвикателство към протекционистките политики на Тръмп, като го предупреди, че отслабването на свободната търговия ще навреди единствено на западните икономики и накрая на западната политическа сила. Според вестника той ще заяви и че появяването на международен ред основан на върховенството на правото, вместо на това на мощта, е довело до показателен ръст в търговията, водещ до необикновен напредък в икономиката и социалния просперитет в света. \r\nТой ще призове и НАТО да постави ясни червени граници относно използването на химически оръжия и набези от страна на Русия във външната политика, като например анексията на Кримския полуостров през 2014 година. \r\nБез директно да опонира легитимността на избора на Тръмп като президент през 2016 година, Хънт ще посочи недостатъците в много скорошни демократични изходи, заявявайки: „Сърцето на всяка демокрация е свобода на изразяването, която позволява на гражданите да имат достъп до независима информация, за да си помагат в избора за кого да гласуват. Но властващото положение на фалшивите новини, таргетирането в социалните медии и чуждестранните опити за манипулиране на избори подкопаха увереността, че това може да се случи наистина“. \r\n***", "date": "2018.08.21", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/08/21/2558234/aktsenti-v-predavaneto-dobre-doshli-v-svishtov-na-radio-fokus-veliko-tarnovo.html", "text": "Младежи и деца от Свищов участваха в летен лагер, организиран от свещените енории в Свищов, Велико Търново и Габрово. Около 50 деца се включиха в инициативата, която се проведе в района на местността Узана край Габрово. Заниманията включваха образователни беседи, много игри и интересни прояви. Повече за това как премина лагера ще чуете в минутите на предаването „Добре дошли в Свищов“ на  Радио „Фокус“ – Велико Търново  от отец Патрик Виал от католическата енория в Свищов. Днес ще Ви разкажем малко повече и за развитието на спорта в града, за това какви клубове съществуват днес в Свищов и какво е материалното състояние на спортната база. И още през уикенда в града предстои поредното културно събитие, част от общинския календар. Става въпрос за третото издание на фестивала „Реката“, който е насочен основно отново към деца и младежи. Целта на фестивала е децата да учат различни изкуства, да се забавляват и в същото време да помагат на различни културни институции в града. Какво предвижда програмата през настоящата година ще чуете от Ирина Гюрчева, една от организаторките. \r\nВодещ на предаването днес е Луиза Транчева. Телефонът за връзка със студиото е 0885 303 375.", "date": "2018.08.21", "title": "Акценти в предаването „Добре дошли в Свищов“ на Радио „Фокус“ – Велико Търново"}
{"url": "http://www.focus-news.net/news/2018/08/21/2558233/kyustendil-v-grada-shte-bade-otkrito-avtomobilnoto-sastezanie-osogovo-na-25-avgust.html", "text": "Градът ще бъде домакин на автомобилното състезание „Осогово”. Това съобщиха за  Радио „Фокус” – Кюстендил  от пресцентъра на Община Кюстендил. Традиционното автомобилно състезание „Планинско изкачване Осогово“ – Кюстендил, ще се проведе на 25 – 26 август. Състезанието е четвърти кръг от българския автомобилен шампионат по планинско изкачване. За поредна година организатори са благоевградският автомобилен спортен клуб „Диамо”, Българска федерация по автомобилен спорт, със съдействието на Община Кюстендил и партньори.  \r\nНа 25 август за времето от 8.30 часа до 13.30 часа. на площад „Велбъжд“ ще има административен, технически преглед на състезателите и официално откриване на състезанието. Стартът ще бъде даден в село Богослов от 10.00 часа, а финалът ще бъде в местността Студен Кладенец в Осоговска планина. \r\nВенцеслав ИЛЧЕВ", "date": "2018.08.21", "title": "Кюстендил: В града ще бъде открито автомобилното състезание „Осогово” на 25 август"}
{"url": "http://www.focus-news.net/news/2018/08/21/2558235/api-9-sa-kandidatite-za-proizvodstvoto-na-patni-znatsi-za-sledvashtite-5-godini.html", "text": "Отворени са постъпилите оферти на кандидатите за производство, доставка и монтаж на пътни знаци с постоянни и променливи размери на вертикална сигнализация на републиканските пътища за следващите 5 години. Това съобщиха от  пресцентъра на Агенция \"Пътна инфраструктура\" . Тръжната процедура е в 6 обособени позиции по районите на планиране в страната, а индикативната стойност за всяка е 2,5 млн. лв. без ДДС. Общата прогнозна стойност на обществената поръчка е 15 млн. лв. без ДДС и се финансира от бюджета на АПИ. \r\nЗа обособена позиция №1 – Северозападен район, включващ областите Видин, Враца, Монтана, Ловеч и Плевен отворените оферти са на: \r\n- „Трафик пътна сигнализация“ ЕООД; \r\n- ПСТ-СЕТ BC ДЗЗД, в което участват: „ПСТ ГРУП“ ЕАД, „СЕТ Къмпани“АД и „МВ МОНТАЖИ“ ЕООД. \r\nЗа обособена позиция №2 – Северен централен район, в който са областите Велико Търново, Габрово, Разград, Русе и Силистра отворените оферти са на:  \r\n- ДЗЗД „Пътни Знаци Север“, в което участват: „АД ХОЛД“ ООД и „Зебра“ ООД; \r\n- „Обединение Жиро“ ДЗЗД, с участници: “СИГНАЛИЗАЦИЯ ЖИРО БЪЛГАРИЯ“ ЕООД и „ГС ПЛЮС С.Р.О.“; \r\n- ПСТ-СЕТ BC ДЗЗД, в което са: „ПСТ ГРУП“ ЕАД, „СЕТ Къмпани“АД и „МВ МОНТАЖИ“ ЕООД; \r\nЗа обособена позиция №3 – Североизточен район, включващ областите Варна, Добрич, Шумен и Търговище отворената оферта е на „Зебра“ ООД. \r\nЗа обособена позиция №4 – Югоизточен район, включващ областите Бургас, Сливен, Стара Загора и Ямбол отворените оферти са на: \r\n- „Кастело“ ООД; \r\n- „А.Д. ХОЛД“ ООД; \r\n- „Микони“ ООД. \r\nЗа обособена позиция №5 – Южен централен район, включващ областите Кърджали, Пазарджик, Пловдив, Смолян и Хасково отворената оферта е на  „Микони“ ООД; \r\nЗа обособена позиция №6 – Югозападен район, включващ областите: Благоеград, Перник, Кюстендил и София, отворените оферти са на:  \r\n- „Зебра“ ООД; \r\n- „Трафик пътна сигнализация“ ЕООД; \r\n- „Консорциум Битулайт 2018“ в което са: „БИТУЛАЙТ“ ООД и БЕЛИЧАНСКИ КЪЩИ ЕООД.", "date": "2018.08.21", "title": "АПИ: 9 са кандидатите за производството на пътни знаци за следващите 5 години"}
{"url": "http://www.focus-news.net/news/2018/08/21/2558230/premierat-boyko-borisov-praznikat-kurban-bayram-ni-uchi-na-smirenie-i-uvazhenie.html", "text": "Празникът Курбан Байрам ни учи на смирение и уважение. Това написа министър-председателят Бойко Борисов в официалната си страница в социалната мрежа  \"Фейсбук\" . \"Поздравявам всички мюсюлмани, които днес отбелязват големия празник - Курбан Байрам. Бъдете здрави и щастливи, нека има мир и разбирателство в семействата Ви. Този ден ни учи на смирение и уважение, нека да запазим и продължим мъдростта, с която заедно да работим за взаимното ни успешно бъдеще\", се посочва още в съобщението.", "date": "2018.08.21", "title": "Премиерът Бойко Борисов: Празникът Курбан Байрам ни учи на смирение и уважение"}
{"url": "http://www.focus-news.net/news/2018/08/21/2558236/kathimerini-prodalzhavat-usiliyata-na-pozharnikarite-za-spravyane-s-pozharite-na-pelopones.html", "text": "Усилията на пожарникарите за справяне с огъня на два фронта в западната част на полуостров Пелопонес са продължили и през нощта, съобщава електронното издание на гръцкия вестник  Kathimerini . \r\nОт редакцията привеждат информация за 32 пожарни коли, три самолета, три хеликоптера и десетки огнеборци, задействани за потушаването на пламъците до Дафниотиса, близо до Амалиада. \r\nНа вторият фронт на пожара, който избухна в късните следобедни часове на неделя между селата Гераки и Аналипсис, са изпратени 28 пожарникари с 14 превозни средства. Тереза Герова", "date": "2018.08.21", "title": "Kathimerini: Продължават усилията на пожарникарите за справяне с пожарите на Пелопонес"}
{"url": "http://www.focus-news.net/news/2018/08/21/2558238/kyustendil-v-dupnitsa-se-zabranyava-polzvaneto-na-piteyna-voda-za-polivane-na-zemedelski-zemi-i-zeleni-ploshti.html", "text": "В Дупница се забранява ползването на питейна вода за поливане на земеделски земи и зелени площи. Това съобщи за  Радио „Фокус” – Кюстендил  Христо Апостолов, пресаташе на Община Дупница. В началото на седмицата кметът на Общината Методи Чимев е издал заповед, с която въвежда забрани, свързани с използването на питейна вода. Забранява се поливането на земеделски земи и делени площи с питейна вода, както и използването ѝ за промишлени нужди, миене на улици, на моторни превозни средства, за пране на килими и други дейности. При недостиг на вода ще бъде въвеждан режим на водоснабдяване. Нарушителите на забраните ще бъдат санкционирани съгласно действащите наредби за обществения ред и за опазване на общинските и други имоти. \r\nВенцеслав ИЛЧЕВ", "date": "2018.08.21", "title": "Кюстендил: В Дупница се забранява ползването на питейна вода за поливане на земеделски земи и зелени площи"}
{"url": "http://www.focus-news.net/news/2018/08/21/2558237/vatan-po-golyamata-chast-ot-tsenata-za-dostavkite-na-zrk-s-400-za-turtsiya-shte-se-plashta-v-ruski-rubli.html", "text": "Специалният представител на Владимир Путин за Близкия изток Михаил Богданов направи интересни изявления във връзка с доставките на руските зенитно-ракетни комплекси (ЗРК) С-400 за Турция, пише вестник  „Ватан” . По думите му, „предстоят важни и интересни преговори с турската страна”, като по-голямата част от плащанията ще се извършат в руски рубли.  \r\nТова потвърждава сериозното намерение на Русия да се откаже от плащания в долари при продажбата на оръжие за чужди държави. \r\nСпециално за сделката между Русия и Турция за ЗРК С-400, известната нейна обща стойност е за 2.5 млрд. ЩД. Една част от парите са платени в брой от Анкара, но се планира основната част да бъде покрита от кредити, които ще бъдат в руски рубли. По този начин извън платеното вече в долари капаро от Анкара, Турция няма да похарчи нито един друг долар, посочва още „Ватан”.  Георги Димов", "date": "2018.08.21", "title": "„Ватан”: По-голямата част от цената за доставките на ЗРК С-400 за Турция ще се плаща в руски рубли"}
{"url": "http://www.focus-news.net/news/2018/08/21/2558241/vidin-dvizhenieto-se-osashtestvyava-dvuposochno-v-ednoto-platno-po-glaven-pat-e-79-kray-selo-kravoder-poradi-remontni-deynosti-na-most.html", "text": "Нормално проходими са пътищата в областта. Това каза за  Радио „Фокус“ – Видин  дежурният в Областно пътно управление. Трафикът в посока граничен пункт „Дунав мост 2“ е засилен. Към другите два гранични пункта във Видинска област – „Връшка чука“ и „Брегово“, трафикът е спокоен. Движението по главен път I-1 се осъществява двупосочно в едното платно поради ремонтни дейности на моста край село Краводер. Създадена е временна организация на движението. Срокът на ремонтните дейности е до 28 август. Във Видин трафикът е натоварен в централната градска част, на входно-изходните артерии на града и по бул. „Панония\". \r\nАнна ЛОЗАНОВА", "date": "2018.08.21", "title": "Видин: Движението се осъществява двупосочно в едното платно по главен път Е-79 край село Краводер поради ремонтни дейности на мост"}
{"url": "http://www.focus-news.net/news/2018/08/21/2558240/mvr-edin-chovek-e-zaginal-pri-katastrofa-prez-izminaloto-denonoshtie.html", "text": "Един човек е загинал при катастрофа в страната през изминалото денонощие. Това съобщиха от  пресцентъра на МВР . От 1 януари 2018 година загиналите на пътя са с 40 по-малко спрямо същия период на 2017 година. В София са станали едно тежко и 67 леки пътни произшествия, ранен е един човек. От началото на месеца загиналите в катастрофи са 39, а от началото на годината- 359.", "date": "2018.08.21", "title": "МВР: Един човек е загинал при катастрофа през изминалото денонощие"}
{"url": "http://www.focus-news.net/news/2018/08/21/2558239/sofiya-11-chuzhdestranni-grazhdani-sa-zadarzhani-pri-politseyska-aktsiya-v-rayona-na-svetovrachene.html", "text": "11 чуждестранни граждани са задържани при полицейска акция в района на Световрачене, в землището на Негован, проведена в понеделник. Това съобщиха за  Агенция „Фокус“  от  СДВР . Проверява се статутът им в страната, както и от коя държава са. До задържането им се е стигнало след получен сигнал и проведени оперативно-издирвателни мероприятия.", "date": "2018.08.21", "title": "София: 11 чуждестранни граждани са задържани при полицейска акция в района на Световрачене"}
{"url": "http://www.focus-news.net/news/2018/08/21/2558243/pregled-na-osnovnite-temi-v-shumenskiya-pechat.html", "text": "„Камион помля желязна врата“ е водещото заглавие във вестник  „Шуменска заря“ . Камион тръгна на самоход и се спря в огромна желязна врата. Случката е от нощта срещу понеделник. Камионът бил на паркинг срещу Митница – Шумен. През нощта шофьорът се събудил от необичайно движение. Помислил, че е станало земетресение. Погледнал през прозореца на товарния автомобил, в който нощувал. Не било земетресение, а товарната кола се задвижила сама. Пресякла 16-метровия булевард „Ришки проход“. „Прокуратурата се захвана с КФН и фалиралата „Олимпик“ е заглавие от стр. 2 в броя. Прокуратурата официално реши да започне проверка на работата на Комисията по финансов надзор (КФН) във връзка със скандала с фалита на кипърската застрахователна компания „Олимпик”, става ясно от съобщение на сайта на държавното обвинение. Според информацията предмет на проверката са начинът на осъществяване на държавния застрахователен надзор от страна на КФН, на ресорния заместник-председател Ралица Агайн, ръководеща управление „Застрахователен надзор” и на работата на това управление по отношение на „Олимпик”. „Пет тима с пълен актив след първите срещи в Североизточната трета лига“, пише вестникът. „Волов“ (Шумен) ще картотекира състезателите тази седмица и ще участва в първенството „Ботев“ (Нови пазар) поведе класирането в Трета лига – Североизточна аматьорска футболна група. Все пак това е след изиграния първи кръг от новото първенство, но и това е успех за новопазарчани.", "date": "2018.08.21", "title": "Преглед на основните теми в шуменския печат"}
{"url": "http://www.focus-news.net/news/2018/08/21/2558242/sport-atalanta-pobedi-s-40-frozinone.html", "text": "Отборът на Аталанта започна новия сезон с убедителен успех, след като победи с 4:0 гостуващия Фрозиноне в последния мач от първия кръг на Серия „А\". Така след първия кръг Аталанта се изкачи на първо място във временното класиране. \r\nЗа Фрозиноне мачът бе дебютен в Серия „А“.  \r\nВ следващия кръг Аталанта ще гостува на Рома, а Фрозиноне ще се опита да постигне победа над Болоня.", "date": "2018.08.21", "title": "Спорт: Аталанта победи с 4:0 Фрозиноне"}
{"url": "http://www.focus-news.net/news/2018/08/21/2558229/denitsa-zlateva-bsp-iskame-ostavkata-na-ministar-tsetska-tsacheva-zaradi-targovskiya-registar-shte-podkrepim-i-tazi-na-ralitsa-agayn.html", "text": "„В страната има две тежки кризи – вече десети ден Търговският регистър е сринат, много малка част от него работи, но все още нямаме информация какво точно се е случило и какви мерки са предприети и над 250 000 българи останаха без застраховка Гражданска отговорност. Имаме смяна на директори, но ние искаме да бъде понесена и политическа отговорност с оставката на министър Цецка Цачева, защото Агенцията е подчинена на Министерство на правосъдието”. Това каза зам.-председателят на НС на БСП Деница Златева пред БТВ, съобщиха от пресцентъра на  НС на БСП . Тя припомни, че има доклад от инспектората към министъра на правосъдието от февруари 2018 г., в който се препоръчва да бъде потърсена дисциплинарна отговорност от Зорница Даскалова, но нищо не е последвало. „Надявам се в максимално кратък срок информацията, какво точно се е случило в ТР да бъде направена публична, защото има много спекулации.  Надяваме се да получим и отговор каква е ролята на едно козметично студио в надграждането на Търговския регистър”, добави зам.-председателят на левицата.  Златева коментира, че това не е прецедент и припомни, че обществена поръчка за доставка на ваксини, която бе спечелена от IT фирма, бе спряна наскоро. „Сблъскахме се с още една обществената поръчка, този път на  МВР, за цялостен реинжинеринг на структурата на министерството”, обяви Деница Златева. Тя добави, че това засяга нова структура, нова стратегия за МВР за почти 1,5 млн. лв. „Оказва се, че министерството, чрез академията на МВР, има редица проекти за повишаване на капацитета на служителите. Тази поръчка също е изключително странна, след почти 10-годишно управление на ГЕРБ и след като в МВР още има специалисти, които могат да свършат тази работа”, добави тя. Златева заяви, че социалистите са притеснени от ролята на определени фирми в споменатите обществени поръчки. „Притеснява ни и сериозната некомпетентност от страна на Министерство на правосъдието и  Агенцията по вписванията по отношение на основни изисквания за сигурност и управление на информацията. Те дължат много отговори”, категорична бе тя. \r\nЗа случая “Олимпик” Деница Златева каза, че левицата ще подкрепи искането за оставката на Ралица Агайн, но тя не е достатъчна. „Над 200 000 добросъвестни граждани, които са направили своята застраховка в ЗК „Олимпик”, не могат да разчитат само на едно прессъобщение на сайта на КФН. Каква е ролята на държавата в този случай, защото информацията, която имаме, е, че са внасяни средства и в Гаранционния и в Обезпечителния фонд”, попита тя. Златева бе категорична, че в сегашната ситуация на политическа нестабилност в страната и кризите, в които влизаме постоянно, е нормално опозицията да иска предсрочни парламентарни избори. „Със сигурност това правителство няма да изкара мандата си”, заяви зам.-председателят на БСП.", "date": "2018.08.21", "title": "Деница Златева, БСП: Искаме оставката на министър Цецка Цачева заради търговския регистър, ще подкрепим и тази на Ралица Агайн"}
{"url": "http://www.focus-news.net/news/2018/08/21/2558245/sliven-povishena-e-opasnostta-ot-padashti-kamani-v-planinskite-chasti-na-oblastta.html", "text": "Трафикът по пътищата в областта е интензивен, съобщиха от  Областно пътно управление . Затворени за тежки автомобили над 10 тона са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. Движението в участъка от с. Мокрен до кръстовище \"Петолъчката\" от км 232+550 до км 233+550 се осъществява в едната лента поради извършване ремонтни дейности на асфалтовата настилка. Движението се регулира с пътни знаци. Движението по пътя между селата Тополчане и Калояново от км 402+700 до км 405+000 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Движението по пътя Гурково – Нова Загора – Свиленград в участъка от с. Млекарево до ТЕЦ \"Марица Изток 2\" се осъществява с повишено внимание поради частични ремонтни дейности на асфалтовата настилка, оформяне на банкети и окопи. Ремонтите ще приключат в края на август. \r\nДвижението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на февруари 2019 г.", "date": "2018.08.21", "title": "Сливен: Повишена е опасността от падащи камъни в планинските части на областта"}
{"url": "http://www.focus-news.net/news/2018/08/21/2558248/plovdiv-namalyava-broyat-na-bolnite-ot-chrevni-infektsii-i-varitsela-v-oblastta.html", "text": "Намалява броят на болните от чревни инфекции в Пловдивска област. Това сочат последните данни на Регионалната здравна инспекция в Пловдив, показа справка на  Радио „Фокус“ – Пловдив . Случаите на чревни инфекции са 34, докато през предходния отчетен период са били общо 62. Засегнатите на територията на град Пловдив са 20. През изминалата седмица в Пловдивска област е регистриран спад и в броя на болните от варицела. Случаите са 19 срещу 24 през предходния отчетен период. \r\nДанните на Регионалната здравна инспекция сочат още, че намалява броят на болните от скарлатина. Броят на болните от вирусен хепатит се запазва идентичен – четирима души. През последния отчетен период няма регистрирани случаи на лаймска болест или марсилска треска. \r\nТони МИХАЙЛОВ", "date": "2018.08.21", "title": "Пловдив: Намалява броят на болните от чревни инфекции и варицела в областта"}
{"url": "http://www.focus-news.net/news/2018/08/21/2558247/yambol-mitnicheski-sluzhiteli-otkriha-kontrabandni-tsigari-v-taynitsi-na-dva-kamiona-na-mitnicheski-punkt-lesovo.html", "text": "Екипи на митнически мобилни групи откриха 470 кутии (9 400 къса) контрабандни цигари в тайници на два товарни автомобила, влизащи в страната от Турция. Цигарите са иззети при две отделни проверки на Митнически пункт „Лесово“, съобщиха от  Агенция „Митници“ . На 19 август около 17.00 часа на трасе „Входящи товарни автомобили“ на МП „Лесово“ е пристигнал товарен автомобил с румънски регистрационен номер, управляван от румънски гражданин. Превозното средство е селектирано за проверка от екип на митническа мобилна група. При проверката с рентгенова апаратура и последвалия физически контрол, митническите служители откриват в тавана на шофьорската кабина укрити 230 кутии цигари без акцизен бандерол, всички с надписи „FOR DUTY FREE SALE“. \r\nДруги 240 кутии контрабандни цигари са открити в пригоден като тайник метален резервоар за въздух в товарен автомобил с турски регистрационен номер. Камионът, управляван от турски гражданин, е пътувал от Турция за Полша през България и е пристигнал на МП Лесово на 11 август. Екип на митническа мобилна група установява при оглед на влекача и полуремаркето, че един от металните резервоари за въздух е преправян и може да се отваря чрез допълнително изработена резба. От металния резервоар- тайник са иззети 240 кутии цигари без акцизен бандерол,  също с надписи „FOR DUTY FREE SALE“. \r\nСрещу двамата водачи, румънски и турски гражданин, са съставени актове за установените митнически нарушения.", "date": "2018.08.21", "title": "Ямбол: Митнически служители откриха контрабандни цигари в тайници на два камиона на Митнически пункт „Лесово“"}
{"url": "http://www.focus-news.net/news/2018/08/21/2558250/smolyan-narusheno-e-vodosnabdyavaneto-v-chast-ot-kvartalite-raykovo-i-ustovo-zaradi-avarii.html", "text": "Нарушено е водоснабдяването в част от кварталите „Райково“ и „Устово“ заради аварии, съобщиха от  водоснабдителното дружество . Във връзка с възникнала авария днес ще бъде нарушено водоснабдяването на част от улица „Родопи“ в квартал „Райково“. Заради отстраняване на авария от 9.00 до 12.00 ч. ще бъде нарушено водоснабдяването на ул. „Хаджи Христо Попгеоргиев“ в квартал „Устово“.", "date": "2018.08.21", "title": "Смолян: Нарушено е водоснабдяването в част от кварталите „Райково“ и „Устово“ заради аварии"}
{"url": "http://www.focus-news.net/news/2018/08/21/2558249/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-22-avgust.html", "text": "„Софийска вода” временно ще прекъсне водоснабдяването в някои части на столицата на 22 август. Това съобщиха от пресцентъра на  дружеството . \r\nВъв връзка с подмяна на пожарен хидрант на бул. „Тодор Александров“, жк. „Зона Б-5“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: бул. „Тодор Александров“ от бул. „Инж. Иван Иванов“ до ул. „Брегалница“; ул. „Овче поле“ от бул. „Тодор Александров“ до бул. „Александър Стамболийски“; ул. „Българска морава“ от бул. „Тодор Александров“ до бул. „Александър Стамболийски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Овчо поле“ ъгъла с бул. „Тодор Александров“. \r\nВъв връзка с подмяна на спирателен кран на ул. „Димитър Димов“, жк. „Лозенец“, се налага спиране на водоподаването от 10:00 до 22:00 часа на клиентите на „Софийска вода”, живеещи в района на: ул. „Света гора“ по ул. „Димитър Димов“ от ул. „Милин камък“ до ул. „Йоан Екзарх“; ул. „Йоан Екзарх“ от бул. „Джеймс Баучер“ до ул. „Димитър Димов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Света гора“ до 141 ва ЦДГ. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.", "date": "2018.08.21", "title": "„Софийска вода” временно ще прекъсне водоснабдяването в някои части на столицата на 22 август"}
{"url": "http://www.focus-news.net/news/2018/08/21/2558253/vidin-nivoto-na-reka-dunav-pri-novo-selo-se-e-povishilo-s-12-sm-za-poslednoto-denonoshtie.html", "text": "Нивото на река Дунав при Ново село се е повишило с 12 см за последното денонощие и водният стоеж е 64 см, съобщиха от местната  Хидрометеорологична станция . Нивото на реката край Видин е 114 см, регистрираното  повишение е от 11 см. Край Лом през последното денонощие повишението в нивото на реката е с 4 см и водният стоеж е 125 см. Нивото на реката край Оряхово е 21 см, там е регистрирано понижение за последното денонощие от 3 см. Температурата на водата край Ново село е 26.2 градуса, край Оряхово е 27.1 градуса.", "date": "2018.08.21", "title": "Видин: Нивото на река Дунав при Ново село се е повишило с 12 см за последното денонощие"}
{"url": "http://www.focus-news.net/news/2018/08/21/2558255/vratsa-mnozhestvo-kosti-napodobyavashti-choveshki-ostanki-sa-otkriti-v-chasten-imot-v-kozloduy.html", "text": "Кости, наподобяващи човешки останки, са открити в частен имот в Козлодуй. Това съобщиха от пресцентъра на  ОДМВР-Враца.  На 20 август 2018 година в РУ-Козлодуй е получен сигнал, че в частен имот в града, по време на изкопни дейности, са открити множество кости, наподобяващи човешки останки. Полицейски служители са иззели намерените кости.  Случаят е докладван в прокуратурата. Образувано  е досъдебно производство.", "date": "2018.08.21", "title": "Враца: Множество кости, наподобяващи човешки останки, са открити в частен имот в Козлодуй"}
{"url": "http://www.focus-news.net/news/2018/08/21/2558252/sliven-kotel-shte-bade-bez-voda-na-22-avgust-zaradi-remonti.html", "text": "Котел ще бъде без вода на 22 август, съобщиха от  водоснабдителното дружество . Ще се извърши спешен и неотложен ремонт на черпателен резервоар на помпена станция в град  Котел. Водата ще бъде спряна по всички клонове с изключение на гравитачния водопровод от 11.00 часа до 22.00 часа.", "date": "2018.08.21", "title": "Сливен: Котел ще бъде без вода на 22 август заради ремонти"}
{"url": "http://www.focus-news.net/news/2018/08/21/2558254/pazardzhik-ochakva-se-stroitelstvoto-na-novoto-kragovo-krastovishte-mezhdu-bul-aleksandar-stamboliyski-i-ul-petar-bonev-da-priklyuchi-do-kraya-na-avgust.html", "text": "Строителството на новото кръгово кръстовище между бул. „Александър Стамболийски“ и ул. „Петър Бонев“ е към своя край, показа репортерска проверка на  Радио „Фокус“ - Пазарджик . Очаква се обектът да бъде изцяло завършен до края на август. Тогава ще се възстанови и движението на тролеите в този участък. В момента заради преместването на контактната мрежа тролейбусите по линии №2, №2Е и №4 не се движат, а техните маршрути се изпълняват от автобуси. Вътрешният кръг е готов, довършват се бордюрите. На обекта се вижда тежка строителна техника, но въпреки това движението не е спряно, тъй като трафикът в района е натоварен и пренасочването му ще създаде проблеми по околните улици. Скоростта в района е ограничена до 40 км/ч. Решението да се изгради кръгово движение беше взето заради множеството катастрофи на това място. Целта е да се облекчи преминаването и да се намалят до минимум пътните инциденти. \r\nРадослава МУРДЖЕВА", "date": "2018.08.21", "title": "Пазарджик: Очаква се строителството на новото кръгово кръстовище между бул. „Александър Стамболийски“ и ул. „Петър Бонев“ да приключи до края на август"}
{"url": "http://www.focus-news.net/news/2018/08/21/2558256/dobrich-v-grada-shte-se-provede-muzikalno-sabitie-s-uchastnitsite-v-mezhdunarodniya-festival-na-izkustvata-triksi.html", "text": "На 24 август от 18.00 часа на площад „Свобода“ ще се проведе музикално събитие с участниците в Международния фестивал на изкуствата „Трикси“, организиран от Арт център „Стринджендо” и провеждащ се в к.к. Албена. Това съобщиха от пресцентъра на  Община град Добрич . В Добрич ще гостуват талантливи деца от  Румъния, Русия, Португалия, Израел, Молдова, Украйна. Летният концерт се организира със съдействието на Община град Добрич.", "date": "2018.08.21", "title": "Добрич: В града ще се проведе музикално събитие с участниците в Международния фестивал на изкуствата „Трикси“"}
{"url": "http://www.focus-news.net/news/2018/08/21/2558251/ramush-haradinay-predupredi-prezidenta-na-kosovo-pregovorite-za-prekroyavane-na-granitsite-sa-natsionalno-predatelstvo.html", "text": "Министър-председателят на Косово Рамуш Харадинай отново се противопостави на призивите на президента Хашим Тачи за корекция на границите със Сърбия, предупреждавайки, че подобни опити биха били национално предателство и че „всеки, който желае преместване на границите трябва да знае, че призовава за нова война\", предава скопската електронна медия  A1 On .  \r\n„Никой няма право да обсъжда границите на Косово и ако някой се опита да ги промени, той ще извърши национално предателство“, заяви  Харадинай в интервю за прищинската телевизия КТВ, цитирано от скопската медия. Лидерът на кабинета в Прищина не пропусна да припомни, че действията в посока на промяна на границите неминуемо водят към нова война. \r\nПрисъединяването на Прешевската долина към Косово, за което се застъпва Тачи, е нещо непостижимо, което е „неправилно свързвано с теми като признаването на Косово от Сърбия\", категоричен бе Харадинай.  \r\nПрезидентът Тачи, според думите на лидера на косовското правителство, има доверието на институциите по отношение на диалога за взаимно признаване със Сърбия, но не и за да обсъжда промяна на границите. \r\n„Трябва да има признание между двете страни в съществуващите граници, без никаква промяна“, категоричен бе косовският премиер, като същевременно поясни, че „никой няма мандат да преговаря за територията“ на най-младата държава на Балканите.  \r\n„Диалогът е политически и е само за взаимно признаване. Желанието го има, но за промяна на границите на Косово няма мандат нито президентът, нито който и да било друг. Ще приемем Прешевската долина с удоволствие, ако Сърбия ни я даде доброволно, но никой няма право да преговаря за територията на независимата държава Косово, обявена на 17 февруари (2008 г.). Ние не говорим за желания, а за реалността, създадена от войната. Загубихме животи за тази реалност и за тези граници“, отбеляза Харадинай. \r\nВ рамките на интервюто косовския премиер няколко пъти подчерта, че преговорите за размяна на територии и промяна на граници са национално предателство. „Никой няма мандат да говори за границите. Аз не мога да говоря за границите. Президентът Тачи не бива да говори, премиерът не трябва, нито претседаелот на парламента Кадри Весели. Когато говорим за територии, няма диалог. Това е призив за война. Нарушаването на територията на страната означава война“, алармира министър-председателят на най-младата държава на Балканите. Тереза Герова", "date": "2018.08.21", "title": "Рамуш Харадинай предупреди президента на Косово: Преговорите за прекрояване на границите са национално предателство"}
{"url": "http://www.focus-news.net/news/2018/08/21/2558246/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Трафикът към този час на деня е слаб. Екип на „Гранична полиция” извършва проверки край село Гърляно. \r\nВенцеслав ИЛЧЕВ", "date": "2018.08.21", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2018/08/21/2558244/tsvetan-tsvetanov-gerb-neka-uvazhenieto-i-razbiratelstvoto-na-koito-uchi-kurban-bayram-prodalzhat-da-badat-neizmenna-chast-ot-savmestniya-ni-zhivot.html", "text": "Честит Курбан Байрам на всички мюсюлмани. Нека уважението и разбирателството, на които учи празникът, продължат да бъдат неизменна част от съвместния ни живот. Желая на всички много здраве, щастие и смирение. Това написа председателят на ПГ на ГЕРБ и зам.-председател на партията Цветан Цветанов във  „Фейсбук“  по повод мюсюлманския празник Курбан Байрам.", "date": "2018.08.21", "title": "Цветан Цветанов, ГЕРБ: Нека уважението и разбирателството, на които учи Курбан Байрам, продължат да бъдат неизменна част от съвместния ни живот"}
{"url": "http://www.focus-news.net/news/2018/08/21/2558257/kyustendil-chast-ot-grada-e-s-narusheno-vodopodavane-zaradi-avarii.html", "text": "Две аварии на водопровод се отстраняват в Кюстендил. Това съобщиха за  Радио „Фокус” – Кюстендил  от ВиК дружеството в града. Първата авария е възникнала на кръстовището между улиците „Цар Симеон” и „Хан Крум”. Втората авария е на водопровод, разположен на улица „Александър Димитров”. Поради тази причина жителите в двата района са без водоснабдяване. Работата на аварийните екипи продължава. Прогнозният час за отстраняване на възникналите проблеми е 14.00 часа. \r\nВенцеслав ИЛЧЕВ", "date": "2018.08.21", "title": "Кюстендил: Част от града е с нарушено водоподаване заради аварии"}
{"url": "http://www.focus-news.net/news/2018/08/21/2558258/varna-dvizhenieto-tryabva-da-se-osashtestvyava-s-povisheno-vnimanie-po-avtomagistrala-hemus-ot-km-390-do-km-393-v-posoka-varna-poradi-montazh-na-mantineli.html", "text": "Сухи са пътните настилки на територията на Варна и областта, предаде репортер на  Радио „Фокус“ – Варна . Трафикът се осъществява при добра видимост, времето е ясно и тихо. По данни на Агенция „Пътна инфраструктура“ движението по автомагистрала „Хемус“ от км 390+000 до км 393+700 при пътен възел Неофит Рилски в посока Варна се осъществява с повишено внимание поради монтаж на ограничителни системи. Временна организация на движението е въведена и по път І-2 Граница Румъния – Русе-Цар Калоян – Разград – Шумен – Девня – Варна,  като движението в участъка от км 182+000 до км 183+000 при Повеляново се осъществява с повишено внимание поради монтаж на ограничителни системи. Ограничено е движението на тежкотоварни автомобили при 83 км по пътя Кранево – Варна, обходният маршрут е през Кичево – Оброчище. По пътя Старо Оряхово – Гроздьово от км 0+000 до км 17+377 трафикът се осъществява в една лента поради частични ремонтни дейности на асфалтовата настилка. Организацията на движение е сигнализирана с пътни знаци. Работи се по третокласния път Девня – Суворово от км 0+000 до км 10+811, както и по пътя Вълчи дол – Суворово от км 26+680 до км 36+280, като движението се осъществява с повишено внимание поради ремонтни дейности. Работи се и по третокласния път Блъсково – Черноок от км 30+000 до км 18+000. Заради осъществявания частичен ремонт по асфалтовата настилка движението се осъществява съобразно създадената временна организация на движение и се регулира от сигналисти. Машинно косене на тревни площи се осъществява по пътя Златина – Айтос от км 6+600 до км 51+132. \r\nМарияна ВАЛЕНТИНОВА", "date": "2018.08.21", "title": "Варна: Движението трябва да се осъществява с повишено внимание по автомагистрала „Хемус“ от км 390 до км 393 в посока Варна поради монтаж на мантинели"}
{"url": "http://www.focus-news.net/news/2018/08/21/2558262/pazardzhik-obshtina-belovo-ima-sklyucheni-tri-dogovora-po-natsionalna-programa-zaetost-i-obuchenie-na-hora-s-trayni-uvrezhdaniya.html", "text": "Община Белово има сключени три договора по Национална програма „Заетост и обучение на хора с трайни увреждания“, съобщиха за  Радио „Фокус“ – Пазарджик  от Община Белово. По програмата са назначени три лица с трайни увреждания, за период от 24 месеца, като общата стойност на субсидираната заетост е в размер на 37 000 лева. С лицата са сключени трудови договори, като за целта Община Белово в качеството си на работодател и бенефициент е създава условия за заетост на безработни хора с увреждания, регистрирани в Дирекции „Бюро по труда“, като работните места са съобразени със спецификата на уврежданията им и индивидуални потребности. Общината има сключен договор и по проект „Обучения и заетост за младите хора“. Проектът е за срок от 6 месеца и е на стойност 36 000 лева. Осигурена е трудова заетост на 9 неактивни и безработни младежи. С лицата има сключени трудови договори, като същевременно преминават и обучение от наставници, осигурени от Общината. \r\nВаня НИКОЛОВА", "date": "2018.08.21", "title": "Пазарджик: Община Белово има сключени три договора по Национална програма „Заетост и обучение на хора с трайни увреждания“"}
{"url": "http://www.focus-news.net/news/2018/08/21/2558261/deneshen-makedoniya-nevizhdano-otkritie-na-balkanite-imperator-lezhi-pod-gigantska-piramida-do-plovdiv.html", "text": "В близост до Пловдив бе открита уникална гробница, по-голяма от която е единствено мавзолеят на римския император Октавиан Август в Рим, отбелязва електронното издание на македонския вестник  „Денешен“ .  \r\nМинистър-председателят на България Бойко Борисов определи находката като „световно чудо“. Съгласно думите му, тя ще бъде превърнахата в целогодишно отворена атракция. Борисов бе категоричен, че откритието ще бъде страхотна реклама не само за Пловдив, но и за цяла България. „Трима римски императори са убити в балканските страни, а гробовете на двама от тях все още не са открити\", добави премиерът на България.  \r\n„Няма такава в света, ако изключим египетските пирамиди. Най-високата гробница в нашата страна е Поморийската, но тя е 5,5 метра. Други подобни има в Рим и Палмира, но те достигат до шест метра. А нашата е над 20 метра“, поясни археологът Костадин Кисьов.  \r\nОт редакцията поясняват, че гробницата се намира на 20 км от Пловдив, в комплекса „Малтепе“.  Тереза Герова", "date": "2018.08.21", "title": "„Денешен“ (Македония): Невиждано откритие на Балканите: Император лежи под гигантска пирамида до Пловдив"}
{"url": "http://www.focus-news.net/news/2018/08/21/2558260/dobrich-narusheno-e-vodopodavaneto-v-kv-riltsi-i-po-oshte-chetiri-ulitsi-v-grada-zaradi-avarii-po-vodoprenosnata-mrezha.html", "text": "Аварии по водопреносната мрежа се отстраняват в кв. „Рилци“ и по още четири улици в Добрич. Това е причина за нарушено водоподаване в тези райони, съобщиха от  водоснабдителното дружество . Екипи работят по ул. „Цар Петър“, ул. „Орфей“, ул. „Теменуга“ и ул. „Княз Александър Батенберг“. В рамките на дейностите по обновяване на водния сектор в града днес се работи по улиците „Стефана Стамболов“ - от жк. „Дружба 4“ до ул. „Никола Петков“, в кв. „Строител“, също по улиците „Бачо Киро“, „Самарско знаме“, „Емона“, „Опълченска“, „Преслав“ и „Баба Парашкева“.  \r\nВ областта аварии по водопреносната мрежа се отстраняват в районите на:  \r\n- в община Добрич-селска: в с. Царевец, с. Житница, с. Соколник, с. Владимирово и Помпена станция (ПС) – Оброчище; \r\n- в община Балчик: по ул. „Яворов“ в морския град и ПС – Гурково; \r\n- в община Каварна - с. Хаджи Димитър, с. Раковски; \r\n- в община Генерал Тошево: по ул. „Добруджа“ в общинския център, в с. Росица и с. Кардам; \r\n- в община Шабла: по ул. „Пробуда“ в морския град, в с. Божаново и ПС – Горун.", "date": "2018.08.21", "title": "Добрич: Нарушено е водоподаването в кв. „Рилци“ и по още четири улици в града заради аварии по водопреносната мрежа"}
{"url": "http://www.focus-news.net/news/2018/08/21/2558263/vratsa-67-godishen-mazh-se-e-obesil-v-selo-hayredin.html", "text": "67-годишен мъж се е обесил в село Хайредин. Това съобщиха от  пресцентъра на ОДМВР-Враца.  На 20 август 2018г. в РУ-Козлодуй е получен сигнал за обесил се 67-годишен мъж в с. Хайредин. На мястото са изпратени полицейски служители, извикан е медицински екип от болницата в Козлодуй. По трупа не са открити следи от насилие. Образувано е досъдебно производство.", "date": "2018.08.21", "title": "Враца: 67-годишен мъж се е обесил в село Хайредин"}
{"url": "http://www.focus-news.net/news/2018/08/21/2558264/kardzhali-mazh-e-propadnal-s-avtomobila-si-v-dupka-na-ul-kliment-ohridski-v-grada.html", "text": "„Мерцедес“, управляван от 38-годишен, попаднал в необезопасена дупка на ул. „Климент Охридски“, съобщиха от  ОДМВР- Кърджали . Разкъсана е предната гума на колата. Тестът за алкохол на шофьора е с отрицателен резултат. Съставен е акт на длъжностно лице, което не е изпълнило задълженията си по обезопасяване и сигнализация на повредата на пътната настилка.", "date": "2018.08.21", "title": "Кърджали: Мъж е пропаднал с автомобила си в дупка на ул. „Климент Охридски“ в града"}
{"url": "http://www.focus-news.net/news/2018/08/21/2558266/vidin-v-dve-naseleni-mesta-ot-oblastta-e-narusheno-vodopodavaneto-zaradi-avarii.html", "text": "В две населени места във Видинска област е нарушено водоподаването, съобщиха за  Радио „Фкус“ – Видин  от водоснабдителното дружество. Заради авария на уличен водопродод Ф300 в град Кула ще бъде спряно водоподаването до 17.00 часа. В село Иново отстраняването на авария на уличен водопровод ще продължи до 11.00 часа, до този час жителите на селото няма да имат питейна вода. \r\nАнна ЛОЗАНОВА", "date": "2018.08.21", "title": "Видин: В две населени места от областта е нарушено водоподаването заради аварии"}
{"url": "http://www.focus-news.net/news/2018/08/21/2558259/la-repubblica-korabat-dichoti-salvini-sreshtu-tonineli-117-dushi-na-borda-ne-mogat-da-slyazat-na-brega-v-kataniya.html", "text": "„Корабът „Дичоти“, Салвини срещу Тонинели: 117 души на борда не могат да слязат на брега в Катания“, е едно от водещите заглавия в електронното издание на италианския всекидневник  La Repubblica. \r\nКорабът „Дичиоти“ със 177 мигранти на борда, пристига в Катания късно вечерта в неделя, но министърът на вътрешните работи на Италия Матео Салвини няма намерение да разреши слизането на мигрантите на брега, докато не бъде намерено решение на европейско ниво. Пристанището бе посочено от министъра на транспорта Данило Тонинели. От Виминале (сградата на вътрешното министерство) обаче заявиха: „Министър Салвини няма да разреши слизането на мигрантите на брега, докато не е уверен, че 177-те души ще отидат някъде другаде“.  \r\n„Корабът „Дичоти“ ще акустира в Катания. Достойните мъже от бреговата охрана свършиха своята работа.  Сега е ред на Европа да изпълни своята част“, написа Тонинели в социалната мрежа „Туитър“. \r\n„Дичиоти“ премина пристанище Поцало, накъдето изглежда е бил насочен, когато след четири дни чакане, тръгна от дока в Лампедуза към сицилианските брегове. От Виминале официално не дават „зелена светлина“, така както от Европа не е пристигнал официален отговор са искането на италианското външно министерство. Но след инициативата, предприета  от външния министър Моаверо Миланези, правителството е обнадеждено и очаква развръзка в близките часове. \r\nПоради тази причина, за да не се удължава допълнително престоят на мигрантите на борда на кораба, капитанът на „Дичоти“ получи разрешение да се приближи. После дойде и уточняването на пристанището, а именно Катания. \r\nОт друга страна Салвини бе този, който в интервю за „Агорà“ (политическо предаване по телевизия RAI), подсказа, че решението на проблема е близо и че ще даде „зелена светлина“ на слизането на миграните на сушата, когато ЕС одобри плана за репатриране, поискан от външния министър Моаверо Миланези. „Корабът „Дичоти“, каза Салвини - може да акустира в Италия, стига 117-те мигранти да бъдат разпределени в духа на европейската солидарност, защото (ЕС) е съставен от 27 страни. Да бъдат така добри, като се има предвид, че ние приехме над 700 хиляди души“, пристигнали по море, „да поемат своята част“.   \r\nВръщайки се към заплахата си да изпрати обратно в Либия мигрантите, ако Европа не изпълни ангажиментите си, Салвини добави: „Както могат да се преразгледат концесиите за магистралите, така могат да се преразгледат и международните споразумения, които в някои случаи имат над 50-годишна история на съществуване зад гърба си, тъй като светът се е променил за половин век. Миграцията и бизнесът на мафията също са се променили“.", "date": "2018.08.21", "title": "La Repubblica: Корабът „Дичоти“, Салвини срещу Тонинели: 117 души на борда не могат да слязат на брега в Катания"}
{"url": "http://www.focus-news.net/news/2018/08/21/2558270/sport-zho-vildrid-tsonga-se-otkaza-ot-uchastie-v-otkritoto-parvenstvo-po-tenis-na-sasht.html", "text": "Жо-Вилфрид Цонга се отказа от участие в Откритото първенство по тенис на САЩ заради травма в коляното. 33-годишният френски тенисист, който в момента заема 64-то място в световната ранглиста, не е играл от февруари насам заради контузията. Мястото му в основната схема на турнира ще бъде заето от австралиеца Джеймс Андерсън. \r\nUS Open започва на 27 август. Жребият за основната схема на последния за годината турнир от „Големия шлем“ ще бъде определен този петък, 24 август.", "date": "2018.08.21", "title": "Спорт: Жо-Вилдрид Цонга се отказа от участие в Откритото първенство по тенис на САЩ"}
{"url": "http://www.focus-news.net/news/2018/08/21/2558269/sliven-blizo-20-000-kasa-kontrabandni-tsigari-sa-izzeti-ot-zhilishte-obitavano-ot-43-godishna-zhena.html", "text": "На 20 август в хода на специализирана операция по пресичане на незаконната търговия с тютюневи изделия служители на сектор „Противодействие на икономическата престъпност“ са извършили проверка в частен имот в град Сливен. Жилището е обитавано от 43-годишната М.П. При извършените процесуално-следствени действия полицейските служители са намерили и иззели 19 900 къса цигари без акцизен бандерол от марките „Премиум“ и „Карелия слим“. Това съобщиха от  ОДМВР-Сливен . По случая е започнато бързо производство.", "date": "2018.08.21", "title": "Сливен: Близо 20 000 къса контрабандни цигари са иззети от жилище, обитавано от 43-годишна жена"}
{"url": "http://www.focus-news.net/news/2018/08/21/2558267/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване на  Радио „Фокус“ – Пазарджик  и Община Пещера „Здравей, Пещера“ днес ще ви разкажем за Музея на социалистическите автомобили в Пещера, който набира все по-голяма популярност. Все повече хора го посещават и се връщат в носталгичните години на социализма, чрез автентичните за това време автомобили, лозунги и предмети от бита. Повече за музея и за неговите посетители ще ни разкаже Динко Кушев, собственик на музея. Историческият музей в Пещера предлага интересни експозиции от различни периоди на нашето минало. Все повече млади хора обръщат поглед към миналото и праисторията, благодарение на различните артефакти, експонирани там. Повече научаваме от Георги Шопов, директор на музея. Лятна младежка творческа резиденция за нематериално културно наследство ще се проведе в пещерското село Радилово от 27 до 31 август. Участниците ще имат възможност да посетят различни творчески работилници. Повече за инициативата научаваме от Марена Вачкова, секретар в местното читалище „Зора“. Телефоните за връзка със студиото са 0885 606692 и 034 420020.", "date": "2018.08.21", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2018/08/21/2558268/dobrich-v-kulturen-tsentar-dvoretsa-v-balchik-shte-bade-predstaven-etno-kontsert-na-ispanskata-grupa-mielochin.html", "text": "В Държавния културен институт – Културен център (ДКИ-КЦ) „Двореца“ в Балчик ще бъде представен на открита сцена етно концерт на испанската група „Миелочин“. Това съобщи Галя Георгиева, организатор международни фестивали, културна дейност и специални събития в Архитектурно-парковия комплекс, предаде кореспондент на  Радио „Фокус” – Варна . Етно група „Миелочин“ е създадена преди 15 години в Навара, Испания. Записала е четири музикални албума и е имала много фестивални участия и концерти в Европа, в Швеция, Испания, Франция, Португалия и други страни. В Балчик ще се представи във формат трио - Иниго Агери, Исмаел Ягуе и Салва Тарасона. Концертът е последната изява от голямото източноевропейското турне на наварската група. Преди България групата участва на четири международни фестивала в Унгария. Уникалното в музиката на „Миелочин“ е съчетанието на баска национална идентичност от Северна Навара и кастилската (испанска) идентичност от Южна Навара, музика в която се срещат две култури и два езика – баски и испански. Програмата на концерта включва основно композиции от последния диск на „Миелочин“, посветен на известния етно музиколог Алън Ломакс, един от пионерите на звукозаписа в света, записал уникалната традиционна музикална култура на Навара, която въпреки изолацията по време на тоталитарния режим в Испания е успяла да се съхрани във времето. Концертът ще апочне в 20.00 часа, а входът е свободен.  \r\nЖулиета НИКОЛОВА", "date": "2018.08.21", "title": "Добрич: В Културен център „Двореца“ в Балчик ще бъде представен етно концерт на испанската група „Миелочин“"}
{"url": "http://www.focus-news.net/news/2018/08/21/2558271/veliko-tarnovo-pozharnata-direktsiya-v-grada-razprodava-stara-tehnika-na-targ.html", "text": "Регионална дирекция „Пожарна безопасност и защита на населението“ във Велико Търново организира процедура по провеждане на търг с тайно наддаване за продажба на употребявана техника. Това съобщиха за  Радио „Фокус“ – Велико Търново  от пресцентъра на Дирекцията. Тя се случва на основание заповед на министъра на Вътрешните работи и Наредба от 1997 година. На продан са изложени 7 возила, които събират прах в складовата база на пожарната. Кандидатите могат да наддават за два руски ЗИЛ-а на начална тръжна цена от 1 250 лева. Четири леки автомобила ВАЗ също търсят нови собственици. Возилата са на цена от 200 лева. На цена от 100 лева се продава и мотоциклет марка ЧЗ. Като неизправни при него са посочени запалителната, горивната и спирачната системи, както и липса на компресия, в следствие от износване на сегментите на двигателя. При останалите возила проблемите са от сходно естество, като такива са посочени силно корозирало купе и износен двигател, износени и спукани гуми, запушен радиатор и др. Продават се още моторен агрегат и моторен трион. \r\nОфертите за участие в тръжната процедура ще се приемат до 3 септември, като за участие в търга, се заплаща депозит в размер на 10% от началната тръжна цена. Огледи ще се извършват от 24 август до 3 септември от 10.00 часа до 12.00 часа на адрес  ул. „Беляковско шосе“ № 3В във Велико Търново. Списъците и заповедта, ще бъдат изложени в сградите на структурните звена на Регионалната дирекция. Търгът ще се проведе на 4 септември от 09.00 часа в сградата на пожарната дирекция. \r\nМария НЕДЕВА", "date": "2018.08.21", "title": "Велико Търново: Пожарната дирекция в града разпродава  стара техника на търг"}
{"url": "http://www.focus-news.net/news/2018/08/21/2558274/pregled-na-osnovnite-temi-vav-varnenskiya-pechat.html", "text": "„Има взрив на морбили сред сезонните работници“, пише на първа страница варненският вестник  „Черно море“ . Има взрив на морбили сред чужденци, пристигнали в България като сезонни работници. Това съобщава в писмо до общопрактикуващите лекари и лечебните заведения директорът на Регионалната здравна инспекция във Варна д-р Дочка Михайлова. От началото на годината в страната са отчетени 7 потвърдени случая на морбили. Заболелите са на възраст между 2 и 39 години. От тях двама са били с 2 приема на ваксина срещу морбили, трима са без данни, двама са неимунизирани. При пет от тях има данни за внос на инфекцията от други държави от ЕС. „Пътят Златни пясъци – Кранево отива в морето“, четем още в броя. Голямото свлачище между Златни пясъци и Кранево, което обхваща Варненска и Добричка област, е в изключително тежко състояние, обяви областният управител Стоян Пасев. Свлачището се активизира преди 6 години и оттогава положението постоянно се влошава като вече има абсолютно реална опасност панорамният път да се свлече. „Около 300 свободни места има за ученици след V клас“, допълва вестникът. Над 300 са свободните места за прием на ученици след завършен 7 клас в училищата във Варна и областта, коментира Венцеслава Генова, началник на Регионалното управление на образованието във Варна. Тя допълни, че свободните места в учебните заведения са публикувани на интернет страницата на РУО – Варна, като за всяко училище са посочени сроковете, в които учениците могат да кандидатстват. „Адаптират плажовете за инвалиди“, информира още изданието. Поемам ангажимент в Закона за устройството на Черноморското крайбрежие (ЗǟЧК) да добавим промяна, която да даде дефиниция на това какво е достъпна среда на морския плаж за хората с увреждания и осигуряването й да бъде отговорност за стопаните на плажовете. Това ще стане и чрез групирането на плажовете. Не спираме да се срещаме с представители на организации на хора с намалена подвижност и искам специално да им благодаря за съдействието. Това заяви министърът на туризма Николина Ангелкова, която участва в проверка за достъпност на морски плаж Бургас-север заедно с Грета Аспарухова и Кристина Начева, които се борят за достъпна среда.", "date": "2018.08.21", "title": "Преглед на основните теми във варненския печат"}
{"url": "http://www.focus-news.net/news/2018/08/21/2558273/sofiya-dvama-mazhe-sa-zadarzhani-za-proyavena-agresiya-na-patya-za-slivnitsa.html", "text": "Двама мъже са задържани за проявена агресия на пътя, съобщиха от  пресцентъра на МВР . Вчера, около 16.15 часа, столичанин е потърсил съдействие от полицията. Пред разследващите съобщил, че пътувайки от София към Сливница е бил засечен и принуден да спре от микробус „Мерцедес“ с холандска регистрация. Мъжът пояснил, че от буса са слезли двама мъже, които започнали да удрят с ръце по купето и стъклата на автомобила му, като направили и опит да отворят шофьорската врата с цел саморазправа. Незабавно след получаването на сигнала били предприети заградителни действия, в които освен служители на РУ- Сливница се включили и колегите им от група „Контрол на пътното движение по главни пътища и магистрали“ към ОДМВР- София и ГПУ- Калотина, в резултат на коeто микробусът бил установен и спрян на ГКПП- Калотина. Водачът и неговият спътник са задържани с полицейска мярка за срок до 24 часа. \r\nПо случая е започнато бързо производство за извършено престъпление по чл. 325, ал.3, вр. ал.1 от НК. Работата по пълното му документиране продължава под наблюдението на Районна прокуратура- Сливница.", "date": "2018.08.21", "title": "София: Двама мъже са задържани за проявена агресия на пътя за Сливница"}
{"url": "http://www.focus-news.net/news/2018/08/21/2558275/blagoevgrad-malniya-predizvika-pozhar-v-selskostopanska-postroyka-v-grada.html", "text": "Мълния предизвика пожар в селскостопанска постройка в града. Това съобщиха от пресцентъра на  ОДМВР – Благоевград . На 20 август 2018 г. около 16:45 часа е получен сигнал за пожар в селскостопанска постройка в гр. Благоевград, причинен от паднал гръм. Пожарът е погасен от екип на РСПБЗН - Благоевград.", "date": "2018.08.21", "title": "Благоевград: Мълния предизвика пожар в селскостопанска постройка в града"}
{"url": "http://www.focus-news.net/news/2018/08/21/2558277/tolo-news-raketna-ataka-udari-kabul-po-vreme-na-rech-na-ashraf-gani-za-kurban-bayram.html", "text": "Няколко ракети удариха столицата на Афганистан Кабул в момент, в който президентът на страната Ашраф Гани се е изказвал на церемония по случай празника Курбан Байрам, предава местната информационна агенция  Tolo News. \r\nРакетното нападение е започнало около девет часа сутринта (местно време). Според първоначалните доклади ракетите са били изстреляни по президентския дворец и силно охранявания дипломатически квартал, т.нар. Зелена зона.  \r\n„Има групи, които продължават насилието, като изстрелват ракети, но те не могат да спрат развитието на афганистанците“, заяви Гани в отговор на нападението.", "date": "2018.08.21", "title": "Tolo News: Ракетна атака удари Кабул по време на реч на Ашраф Гани за Курбан Байрам"}
{"url": "http://www.focus-news.net/news/2018/08/21/2558276/varna-3-ti-natsionalen-detski-diabeten-lager-shte-se-provede-kray-grada.html", "text": "Трети Национален детски диабетен лагер, който се организира от асоциация „Докосни дъгата“ с подкрепата на УМБАЛ „Св. Марина“ и Медицински университет – Варна, ще бъде открит край Варна. Това съобщиха от пресцентъра на  Медицински университет – Варна . Лагерът е за около 70 деца и младежи със захарен диабет, за които ще се грижи екип от лекари, психолози, педагози и родители. \r\nСпециална програма ще съпътства откриването на лагера в СОК „Камчия“, като акцент в нея ще бъде безпрецедентното обединение на водещите футболни клубове в страната. Асоциация „Докосни дъгата“ получи подкрепата на Левски, ЦСКА, Лудогорец, Славия, Ботев, Черно море и Дунав, като всички те ще застанат рамо до рамо, за да отправят общо послание към младите хора за толерантност, както и призив за общи действия срещу агресията на улицата, в училище и по стадионите. Събитието ще уважат футболисти, треньори и легенди, сред които Георги Петков, Владо Стоянов, Илиан Илиев, Пламен Николов и други. Всеки един представител на клубовете ще отправи поздрав към момчетата и момичетата на лагера, ще проведе тренировка с тях и ще ги зарадва с фланелки и шалчета на своя отбор.", "date": "2018.08.21", "title": "Варна: 3-ти Национален детски диабетен лагер ще се проведе край града"}
{"url": "http://www.focus-news.net/news/2018/08/21/2558278/sofiya-zadarzhan-e-30-godishen-mazh-pazaruval-s-falshiva-banknota-v-kostinbrod.html", "text": "Задържан е 30- годишен мъж, пазарувал с фалшива банкнота. Това съобщиха от  ОДМВР- София . Работата по случая започнала след получен сигнал от управител на супермаркет в Костинброд за клиент, който е успял да прокара в обращение фалшива банкнота с номинал от 100 лева, закупувайки стока от магазина. Служители на РУ- Костинброд провели необходимите оперативно- издирвателни действия, в резултат на които скоро разкрили самоличността на извършителя. 30- годишният мъж от същия град признал, че умишлено е извършил деянието. Същият е задържан за срок до 24 часа, а материалите по случая са докладвани в районната прокуратура.", "date": "2018.08.21", "title": "София: Задържан е 30- годишен мъж, пазарувал с фалшива банкнота в Костинброд"}
{"url": "http://www.focus-news.net/news/2018/08/21/2558281/haskovo-martvo-bebe-e-otkrito-v-smetishteto-kray-selo-garvanovo.html", "text": "Мъртво бебе е открито в сметището край село Гарваново. Това съобщиха от пресцентъра на  ОДМВР - Хасково . Сигнал за открито мъртво бебе е подаден вчера в 14.48 часа в РУ - Хасково. Съобщението е подадено от депото за битови отпадъци, намиращо се на сметището край с. Гарваново. При работата си служители от депото са открили трупа на новородено бебе. Назначена е аутопсия. В момента криминалистите изясняват курсовете на сметищните коли през почивните дни, за да локализират районите, от които е пренесено детенцето. Работата по образуваното досъдебно производство по чл.120 от НК продължава. Полицейските служители умоляват гражданите, ако разполагат с информация по случая да я споделят в най-близкото районно управление при гарантирана анонимност.", "date": "2018.08.21", "title": "Хасково: Мъртво бебе е открито в сметището край село Гарваново"}
{"url": "http://www.focus-news.net/news/2018/08/21/2558272/veselin-iliev-starshi-spasitel-v-burgas-flagovete-po-burgaskite-plazhove-i-dnes-sa-cherveni.html", "text": "Флаговете по бургаските плажове са червени вече 19-ти ден. Това каза за  Радио „Фокус“ – Бургас  Веселин Илиев, старши спасител в Бургас. По думите му все още има мъртво вълнение и морето е много опасно. „Хората на плажа през седмицата са по-малко отколкото през почивните дни. Всички спазват правилата и до глоби не се е стигало“, допълни Илиев. \r\nВеселина НИКОЛОВА", "date": "2018.08.21", "title": "Веселин Илиев, старши спасител в Бургас: Флаговете по бургаските плажове и днес са червени"}
{"url": "http://www.focus-news.net/news/2018/08/21/2558283/sliven-9200-leva-i-zlatni-nakiti-sa-bili-otkradnati-ot-doma-na-46-godishna-zhena.html", "text": "9200 лева и златни накити са били откраднати от дома на 46-годишна жена. Това съобщиха от  ОДМВР-Сливен . За времето от 09.00 до 14.00 часа на 20 август неизвестен извършител е проникнал в дома й през незаключена входна врата. По данни на жената, от жилището е открадната парична сума в размер на 9200 лева и златни накити. Извършен е оглед, предприети са процесуално-следствени действия. По случая в РУ-Сливен е образувано досъдебно производство.", "date": "2018.08.21", "title": "Сливен: 9200 лева и златни накити са били откраднати от дома на 46-годишна жена"}
{"url": "http://www.focus-news.net/news/2018/08/21/2558279/kardzhali-intenziven-e-trafikat-na-gkpp-makaza.html", "text": "На ГКПП „Маказа“ автомобилният трафик е интензивен към 10.00 часа. Това съобщиха за  Радио „Фокус“ – Смолян  от Главна дирекция „Гранична полиция“. През граничните пунктове с Гърция „Златоград“ и „Капитан Петко войвода“ преминаването се осъществява нормално. \r\nНели ГЕРГЬОВСКА", "date": "2018.08.21", "title": "Кърджали: Интензивен е трафикът на ГКПП „Маказа“"}
{"url": "http://www.focus-news.net/news/2018/08/21/2558284/dobrich-tarzhestvo-po-povod-130-godini-ot-rozhdenieto-na-dora-gabe-shte-se-provede-detska-gradina-18-noseshta-imeto-na-poetesata.html", "text": "Тържеството на децата от Детска градина №18 „Дора Габе“ ще се състои на 24 август от 10.30 часа в двора на градината. Това съобщиха от пресцентъра на  Община град Добрич . През 2018 г. се навършват 130 години от рождението на голямата поетеса, преводач и общественик Дора Габе. Гражданите на Добрич пазят паметта за нея. Много знакови места в града носят нейното име. Едно от емблематичните произведения на скулптора Йордан Гаврилов – фигурата на Дора Габе, десетилетия наред изпълнява функцията на пазител на историческата и културна памет за поетесата, на фактор за патриотично възпитание на децата и младите хора и естетизиране на градската среда. \r\nСлед Решение № 20-11 от 30 май 2017 г. на Общински съвет град Добрич паметникът на Дора Габе е експониран в двора на Детска градина № 18 „Дора Габе“. Това е възможност знанието за големия творец – Дора Габе, да се превърне в още един маркер, който ще съдейства за изграждане на чувство за национална гордост и национална значимост. \r\nПо този повод Община град Добрич кани гражданите да присъстват на тържеството, в което ще участват децата от детската градина, носеща името на поетесата.", "date": "2018.08.21", "title": "Добрич: Тържество по повод 130 години от рождението на Дора Габе ще се проведе Детска градина №18, носеща името на поетесата"}
{"url": "http://www.focus-news.net/news/2018/08/21/2558280/dobrich-obshtina-kavarna-zapochva-priem-na-zayavleniya-po-proekta-topal-obyad.html", "text": "Община Каварна започва прием на заявления по проекта „Топъл обяд” за периода от 1 ноември 2018 г. до 30 април 2019 г. Заявления-декларации ще се приемат в работно време в деловодството на Община Каварна на ул. „Добротица\" 26, ет. 1 от 3 септември 2018 г. до 11 октомври 2018 г. (до края на работния ден). Това съобщиха от пресцентъра на  Община Каварна . \r\nПраво да се възползват от услугата топъл обяд са лица и семейства от основната целева група, които са:  \r\n- лица и семейства на месечно подпомагане по реда и условията на чл. 9 от  Правилника за прилагане на Закона за социално подпомагане; \r\n- лица с доказана липса на доходи и близки, които да се грижат за тях, установено от съответната дирекция „Социално подпомагане”; \r\n- самотно живеещи лица и семейства, получаващи минимална пенсии – за   осигурителен стаж и възраст, за инвалидност, наследствена пенсии, несвързани с трудова дейност; \r\n- скитащи и бездомни деца и лица. \r\nЛицата, желаещи да получават топъл обяд могат да подадат следните документи: \r\n- заявление-декларация от кандидата (по образец) или негов законен представител; \r\n- документ за самоличност на лицето или на законния му представител за справка (при наличие на такъв); \r\n- копие на ЕР на ТЕЛК/НЕЛК (ако е приложимо). \r\nОбщата цел на проекта е намаляване на бедността чрез осигуряване на обяд на лица, живеещи във висока степен на бедност и социална изолация. В продължение на шест месеца – ежедневно, след извършване на подбор, на 200 представители на целевите групи от Община Каварна, ще бъде предоставен топъл обяд, състоящ се от супа, основно ястие и хляб, а при реализирани икономии и десерт. Приготвянето на топлия обяд, с който ще се предостави разнообразно седмично меню и балансирано хранене на целевите групи, при спазване на изискванията за безопасност на храните и националните стандарти и норми за хранене, съответно изискванията на БДС, ще се приготвя от Домашен социален патронаж – гр.Каварна. Предвиденият срок за изпълнението на проекта е от 01 ноември 2018 г. до 30 април 2019 г. (включително).  \r\nСъгласно чл.6 от Наредбата на Министъра на труда и социалната политика №РД-07-1 от 4 април 2016 г. за реда и условията за определяне на целевите групи по ОПХ (ДВ,бр.29 от 12 април 2016 г.), поименното определяне на конкретните представители на целевите групи се извършва от Дирекция „Социално подпомагане“, въз основа на данните от регистрите на подпомаганите лица, въз основа на служебно представена информация или въз основа на обосновано предложение – Приложение №1 към Наредбата, по ред и в срокове, определени от Ръководителя на УО на ОПХОМП. \r\nЩе бъде изготвен списък на одобрените лица за ползване на социалната услуга, който ще бъде общодостъпен на официалната интернет страница - www.kavarna.bg, на информационното табло в общинска администрация на ул. “Добротица“ 26, както и в кметствата на населените места в Община Каварна. С всяко от одобрените лица ще се сключи индивидуален договор за предоставяне на социалната услуга. Всеки потребител ще се подписва ежедневно за получения обяд. Невключените към момента на стартирането на услугата лица ще бъдат в списъка на чакащите (резерви), ако отговарят на изискванията за целевите групи по проекта. Те ще бъдат включени в проекта при отпадане на даден потребител. \r\nРеализирането на проекта се финансира  от Фонда за европейско подпомагане на най- нуждаещите се лица по Оперативна програма за храни/ или основно материално подпомагане, Операция „Осигуряване на топъл обяд 2016-2020”. ДБФП на община Каварна № BG05FMOP001 – 3.002.-158 – C03 – „Tопъл обяд Каварна - 2016”. \r\nСтойност на проекта – 263 186.00 лв. \r\nСледващият период за изпълнение на услугата по договора е 01 ноември 2019 г.", "date": "2018.08.21", "title": "Добрич: Община Каварна започва прием на заявления по проекта „Топъл обяд”"}
{"url": "http://www.focus-news.net/news/2018/08/21/2558285/haskovo-80-godishna-zhena-ot-dimitrovgrad-e-dala-2700-evro-na-telefonni-izmamnitsi.html", "text": "80-годишна жена от Димитровград е дала 2700 евро на телефонни измамници. Това съобщиха от пресцентъра на  ОДМВР – Хасково . Снощи в 20.30 часа жената съобщила в РУ - Димитровград, че следобед е получила телефонно обаждане от жена, представила се за полицай. Тя й съобщила, че са задържани телефонни измамници, сред които и дъщеря й. За освобождаването й били необходими средства. Жената събрала наличните си 2700 евро и в 18.00 часа ги оставила до кош за боклук на улица „Сергей Румянцев“. При оставянето на плика старицата забелязала мъж на около 50 години с прошарена коса. Работата по образуваното по чл.209 от НК досъдебно производство продължава.", "date": "2018.08.21", "title": "Хасково: 80-годишна жена от Димитровград е дала 2700 евро на телефонни измамници"}
{"url": "http://www.focus-news.net/news/2018/08/21/2558286/dobrich-2300-dolara-i-zlatni-nakiti-sa-bili-otkradnati-ot-apartament-v-grad-balchik.html", "text": "На 20 август, около 16.30 часа е получено съобщение за извършена кражба от апартамент, находящ се на територията на град Балчик. Установено е, че за времето от 10.30 часа до 16.30 часа, неизвестен извършител е проникнал в жилището. По данни на тъжителя е извършена кражба на 2 300 долара, 70 евро и златни накити с неустановен грамаж. Това съобщиха от  ОДМВР-Добрич . По случая е образувано досъдебно производство.", "date": "2018.08.21", "title": "Добрич: 2300 долара и златни накити са били откраднати от апартамент в град Балчик"}
{"url": "http://www.focus-news.net/news/2018/08/21/2558282/mvr-povdignato-e-obvinenie-na-19godishniya-mladezh-koyto-beshe-zadarzhan-sled-presledvane-v-sofiya.html", "text": "Повдигнато е обвинение на 19–годишния младеж, който беше задържан след преследване в София. Това съобщиха от пресцентъра на  МВР . След кратко преследване вчера беше задържан 19-годишен младеж с криминални регистрации в полицията. При опит да бъде спрян за проверка в столицата, водач на лек автомобил „Пежо“ не се подчинил на полицейския сигнал и продължил движението си. Автопатрулът последвал беглеца, който в района на ул. „Удово“ изоставил колата и хукнал да бяга. След кратко преследване, в непосредствена близост до изоставената кола, мъжът бил задържан. Установена била самоличността му - 19-годишен от София.  \r\nВ хода на проверката станало ясно, че автомобилът, който задържаният управлявал е противозаконно отнет предния ден от ж.к. „Орландовци“. „Пежо“-то изчезнало, оставено за няколко минути с ключ на арматурното табло.  \r\n19-годишния младеж е задържан във Второ РУ с полицейска мярка до 24 часа. След доклад на събраните материали по образуваното досъдебно производство в Софийската районна прокуратура, мярката му е удължена за 72 часа. Повдигнато му е обвинение за престъпление по чл. 346 от НК. Работата по случая продължава.", "date": "2018.08.21", "title": "МВР: Повдигнато е обвинение на 19–годишния младеж, който беше задържан след преследване в София"}
{"url": "http://www.focus-news.net/news/2018/08/21/2558289/veliko-tarnovo-osmo-izdanie-na-initsiativata-akademiya-za-izkustva-zapochna-v-kilifarevo.html", "text": "Осмо издание на инициативата Академия за изкуства започна в Килифарево. Събитието е част от празничната програма по случай 45-годишнината от обявяването на населеното място за град, която продължава цяла седмица. Кулминацията на честванията е през уикенда, съобщи пред  Радио „Фокус“ – Велико Търново  кметът на Килифарево Димитър Събев. В пленера по рисуване се включват около 40 деца на възраст от 5 до 15 години. Събев посочи, че голяма част от децата са от Килифарево, но има и такива от други градове, а и деца, които по принцип живеят в чужбина. Занятията, по традиция, води художника Иван Додов. Кметът Събев допълни, че почти всички събития, които се организират в Килифарево, са насочени към най-малките жители и гости. „Художествената академия продължава три дни, като закриването ѝ ще е на 22-ри с кулинарен празник и много веселие“, каза още Димитър Събев. В следващия ден ще бъде закрита и Лятната полицейска академия. В събота ще има детски футболен турнир, четвъртото издание на Националния конкурс „Усукано по килифарски“ и празничен концерт. \r\nЛуиза ТРАНЧЕВА", "date": "2018.08.21", "title": "Велико Търново: Осмо издание на инициативата Академия за изкуства започна в Килифарево"}
{"url": "http://www.focus-news.net/news/2018/08/21/2558290/plovdiv-tri-sela-ot-oblastta-sa-bez-voda-zaradi-avarii.html", "text": "Жителите на три села на територията на Пловдивска област са без вода заради възникнали аварии. Това съобщиха за  Радио „Фокус“ – Пловдив  от водоснабдителното дружество, обслужващо областта. С нарушено водоподаване днес са жителите на селата Браниполе, Труд и Ново Железаре. Очаква се нормалното водоподаване към засегнатите абонати да бъде възстановено до 17.00 часа днес. \r\nЕкипите отстраняват възникнали аварии и на територията на градовете Съединение, Хисаря и Пловдив. Без вода за неопределен период от време са живущите в района на ул. „Александър Стамболийски“ в град Хисаря, както и домакинствата в района на ул. „Йордан Йовков“ в град Съединение. С нарушено водоподаване до 17.00 часа днес ще бъдат абонатите в района на улиците „Ивац“, „Преспа“, „Кирил и Методий“ и „Сливница“ в град Пловдив. \r\nТони МИХАЙЛОВ", "date": "2018.08.21", "title": "Пловдив: Три села от областта са без вода заради аварии"}
{"url": "http://www.focus-news.net/news/2018/08/21/2558291/stara-zagora-rayonniyat-sad-opredeli-myarka-zadarzhane-pod-strazha-spryamo-mazh-predstavyal-se-za-advokat-i-izmamil-nyakolko-litsa-che-shte-vodi-dela-ot-tyahno-ime.html", "text": "Районният съд определи мярка “Задържане под стража” спрямо мъж, представял се за адвокат и измамил няколко лица, че ще води дела от тяхно име. Това съобщиха от пресцентъра на  Апелативна прокуратура - Пловдив . По искане на Районна прокуратура - Стара Загора съдът определи мярка за неотклонение „задържане под стража“ спрямо И.М., привлечен като обвиняем по досъдебно производство за това, че в периода от в периода от месец ноември 2017 г. до 25 юни 2018 г. в Стара Загора, действайки в условията на продължавано престъпление е заблудил няколко лица, че е адвокат по професия и че ще заведе и ще води от тяхно име и за тяхна сметка граждански дела и с това им е причинил имотна вреда в общ размер на 1 035 лв., като деянието е извършено в условията на повторност. \r\nВ хода на образуваното досъдебно производство е установено, че обвиняемият И.М. се запознал с пострадалите пред сградата на Съдебната палата в гр. Стара Загора. Той им се представил за адвокат и се договорили да заведе от тяхно име дела пред Районен съд – Стара Загора. На няколко пъти през инкриминирания период обвиняемият И.М. получавал финансови средства от пострадалите за адвокатски услуги, държавни такси и др. Същият обаче не бил адвокат, не завел дела в съда и използвал средствата за лични нужди. Обвиняемият И.М. е криминално проявен и осъждан за измама. \r\nРайонен съд - Стара Загора е преценил, че от събраните по делото доказателства може да се направи обосновано предположение, че И.М. е извършил престъплението, за което е привлечен като обвиняем и съществува реална опасност да се укрие или да извърши друго престъпление. \r\nВзетата спрямо И. М. мярка за неотклонение може да се обжалва и протестира пред Окръжен съд - Стара Загора.", "date": "2018.08.21", "title": "Стара Загора: Районният съд определи мярка “Задържане под стража” спрямо мъж, представял се за адвокат и измамил няколко лица, че ще води дела от тяхно име"}
{"url": "http://www.focus-news.net/news/2018/08/21/2558292/sport-karolina-plishkova-otpadna-na-starta-v-nyu-heyvan.html", "text": "Осмата в световната ранглиста Каролина Плишкова отпадна в първия кръг от турнира в американския град Ню Хейвън, щата Кънектикът. Екатерина Макарова се наложи над чехкинята с 6:1, 6:3 в двубой, продължил само час. В следващия кръг рускинята ще играе срещу Магдалена Рибарикова от Словакия.  \r\nПетра Квитова, която игра полуфинал в Синсинати, започна успешно участието си в надпреварата. Чехкинята се наложи над Агниешка Радванска с 6:1, 7:6 и във втори кръг ще играе срещу Зарина Диас. Други резултати:  \r\nАлександра Саснович- Кристина Младенович 7:6, 6:7, 6:2 \r\nАрина Сабаленка :Саманта Стоусър 6:3, 6:2,  \r\nМоника Пуиг-Тимеа Бачински 7:5, 6:1 \r\nКамила Джорджи- Ана Богдан 6:3, 6:2 \r\nДаниеле Роуз Колинс – Даяна Ястремска 6:0, 6:3.", "date": "2018.08.21", "title": "Спорт: Каролина Плишкова отпадна на старта в Ню Хейвън"}
{"url": "http://www.focus-news.net/news/2018/08/21/2558293/targovishte-19-godishen-mladezh-ostava-za-postoyanno-v-aresta-za-iznasilvane-na-vazrastna-zhena.html", "text": "По искане на Районната прокуратура в Търговище съдът взе мярка за неотклонение „Задържане под стража“ на обвиняем за изнасилване, съобщиха от пресцентъра на  Апелативна прокуратура- Варна . В ареста с постоянна мярка за неотклонение „Задържане под стража“ е приведен Валентин А., след като състав на Търговищкия районен съд уважил искането на Районната прокуратура. Валентин А. е бил привлечен като обвиняем за изнасилване, извършено  със сила, след като привел жертвата си в безпомощно състояние. Деянието е извършено в условията на повторност, тъй като обвиняемият вече е бил осъден с влязла в сила присъда за друго такова престъпление. На 15 август тази година в търговищко село 19-годишният Валентин влязъл в дома на своя доста по-възрастна позната и я насилил. Съдът е приел аргументите на Районната прокуратура в Търговище, че може да се направи обосновано предположение, че Валентин е извършил престъплението, което е тежко умишлено деяние, наказуемо с лишаване от свобода. Определението на Търговищкия районен съд може да бъде обжалвано пред Окръжния съд в града.", "date": "2018.08.21", "title": "Търговище: 19-годишен младеж остава за постоянно в ареста за изнасилване на възрастна жена"}
{"url": "http://www.focus-news.net/news/2018/08/21/2558294/miroslav-stoyanov-odmvr-pazardzhik-mladite-vodachi-shofirat-po-riskovo-i-se-darzhat-po-agresivno-na-patya.html", "text": "Младите водачи шофират по-рисково. Това каза за  Радио „Фокус“ – Пазарджик  говорителят на ОДМВР - Пазарджик Мирослав Стоянов. По думите му те предприемат рискови маневри, държат се по-агресивно на пътното платно, склонни са към употреба на алкохол или упойващи вещества при сядане зад волана, което е притеснително. „Представителите на различните институции и обществеността трябва да предприемем мерки, за да ограничим тези явления, но за да бъдат успешни действията на органите на реда е необходимо съдействие и от страна на гражданите. Наблюдава се негативна тенденция, при която все по-млади водачи решават да тестват мощността на автомобили и мотоциклети по оживени пътища. Използват се малките часове на денонощието, когато е паднала нощта, видимостта е почти нулева и когато движението с изключително висока и несъобразена скорост крие много рискове. Предприели сме действия за установяване на местата, където се извършват тези нерегламентирани гонки, състезания, въртене на гуми на автомобили, за да се установят участниците в тях и да бъдат санкционирани“, коментира Стоянов. Той допълни, че на участниците в такива гонки се налагат най-строгите санкции, предвидени в Закона за движение по пътищата. \r\nВаня НИКОЛОВА", "date": "2018.08.21", "title": "Мирослав Стоянов, ОДМВР - Пазарджик: Младите водачи шофират по-рисково и се държат по-агресивно на пътя"}
{"url": "http://www.focus-news.net/news/2018/08/21/2558295/diana-stoyanova-avtomobilen-sastezatel-tragvayki-na-pat-tryabva-da-pazim-ne-samo-sebe-si-no-i-vsichki-uchastnitsi-v-dvizhenieto.html", "text": "Тръгвайки на път, трябва да пазим не само себе си, но и всички участници в движението. Това каза за  Радио „Фокус“ - Пирин  Диана Стоянова, автомобилен състезател. „Преди да се тръгва на дълъг път водачите трябва да се уверят в техническата изправност на автомобила. Нещото, което е от изключително значение е техническата изрядност на автомобила и това той да е преминал през технически преглед, за да бъде подготвен за дълъг път. Знаете, че в България автопаркът е по-стар и много хора не вземат под внимание техническото състояние и окачване на автомобилите си“, каза още Стоянова. Тя подчерта, че е от голямо значение по време на път да се спазват пътните знаци. „Всеки е забързан и максимално бързо. Всеки иска да стигне от едно място на друго, но трябва да бъде изключително внимателен. Той трябва да пази не само себе си и хората, които са в неговия автомобил, но и всички около него, които са част от пътното движение“, каза Стоянова. \r\nЛора КАЛЧЕВА", "date": "2018.08.21", "title": "Диана Стоянова, автомобилен състезател: Тръгвайки на път, трябва да пазим не само себе си, но и всички участници в движението"}
{"url": "http://www.focus-news.net/news/2018/08/21/2558287/blagoevgrad-intenziven-e-trafikat-na-gkpp-kulata-v-dvete-posoki.html", "text": "Интензивен е трафикът на ГКПП „Кулата“ и ГКПП „Маказа“ и в двете посоки. Това съобщиха за  Радио „Фокус“ - Пирин  от Гранична полиция. Без забавяне се осъществява преминаването през ГКПП „Илинден“. Спокойно се осъществява преминаването и на останалите гранични пунктове с Република Гърция. \r\nНатали СТЕФАНОВА", "date": "2018.08.21", "title": "Благоевград: Интензивен е трафикът на ГКПП „Кулата“ в двете посоки"}
{"url": "http://www.focus-news.net/news/2018/08/21/2558296/veliko-tarnovo-okolo-50-detsa-ot-svishtov-uchastvaha-v-leten-lager-s-atelieta-po-muzika-art-zanimaniya-i-prilozhno-izkustvo.html", "text": "Около 50 деца от Свищов бяха част от летен лагер, организиран от католическите енории в Свищов, Велико Търново и Габрово. Общият брой на участниците беше около 70. Събитието се организира за осма поредна година и в него освен младежи и деца от енориите, се включват и деца в риск от община Свищов. Това каза в предаването „Добре дошли в Свищов“ на  Радио „Фокус“ – Велико Търново  отец Патрик Виал от католическата енория в Свищов. Програмата на лагера включваше различни ателиета по музика, арт занимания, приложно изкуство и ръчен труд с аниматорите. Възрастните, които полагаха грижи за участниците, бяха около 25-ма. Децата участваха и в молитви и размишления, а също и св. Броеница в полите на планината. „Като на всеки летен лагер, през деня не липсваха басейн, игри, спортни турнири и разходки в планината. Организирахме им и забавлението „Пълна промяна“, а в една от вечерите – играта „Аз обичам България“, каза още отец Патрик. Лагерът завърши с посещение на Дряновския манастир и света Литургия във Велико Търново в църква „Дева Мария на Броеницата“. \r\nОрганизатори са католическите енории „Св. св. Кирил и Методий“ в Свищов, „Дева Мария на Броеницата“ във Велико Търново и „Блажен Евгений Босилков“ в Габрово. \r\nЛуиза ТРАНЧЕВА", "date": "2018.08.21", "title": "Велико Търново: Около 50 деца от Свищов участваха в летен лагер с ателиета по музика, арт занимания и приложно изкуство"}
{"url": "http://www.focus-news.net/news/2018/08/21/2558297/ventseslava-genova-ruo-varna-prodalzhava-sformiraneto-na-ekipite-ot-pedagogicheski-spetsialisti-v-detskite-gradini-i-uchilishtata.html", "text": "Продължава сформирането на екипите от педагогически специалисти в детските градини и училищата във Варна и областта. Това каза за  Радио „Фокус“ – Варна  Венцеслава Генова, началник на Регионалното управление на образованието (РУО) във Варна. Тя отбеляза, че това е нормален процес и в този период на годината директорите подсигуряват обезпечаване на изпълнението на училищния учебния план с правоспособни учители. Венцеслава Генова допълни, че обявените вакантни места за училищата в града и областта са много и продължават да бъдат обявявани. „Това е естествен процес, който протича всяка година“, посочи Венцеслава Генова. \r\nВенцеслава Генова припомни, че през последната учебна година Регионалното управление на образованието във Варна е работило по три основни политики, една от които е свързана с подкрепа на млади учители чрез създаване на Регионалния методически съвет, структуриран към институцията. Целта на Регионалния методически съвет е да оказва методическа подкрепа както на млади учители, така и на новопостъпили в дадената институция учители, за да се задържат в образователната система и да постигат професионални резултати. \r\nМарияна ВАЛЕНТИНОВА", "date": "2018.08.21", "title": "Венцеслава Генова, РУО – Варна: Продължава сформирането на екипите от педагогически специалисти в детските градини и училищата"}
{"url": "http://www.focus-news.net/news/2018/08/21/2558288/patriarh-iriney-ne-mozhem-da-dadem-kosovo-ako-iskat-neka-da-go-okupirat.html", "text": "Призив за запазване на Косово (в източника – Косово и Метохия) в състава на Сърбия този път бе отправен от църковни лица от епархията Рашка-Призрен, отбелязва електронното издание на белградския ежедневник  „Политика“ . \r\n„Силата, казва народът, взима страни и градове, ако искат да взимат – нека го окупират, но ние не трябва да даваме нашата свещена земя, защото е казано – това, което е взето със сила, се връща със сила. За това има доказателство с еврейския народ, който чакаше две хиляди години, за да се върне в Ерусалим. И се върна“, подчерта патриарх Ириней, предстоятел на Сръбската православна църква (СПЦ). Той добави, че „не мога да кажа няколко думи за нашето Косово, за нашата благословена държава, за нашия Ерусалим, който е застрашен повече от всякога в историята му\". \r\nСъгласно думите на Ириней, не бива да бъде позволявано Косово да бъде „нечия друга земя, освен сръбска“, и да бъде давано на хора, които „в продължение на години и векове унищожават нашите храмове в Косово и Метохия“.  \r\nПредстоятелят на СПЦ призова вярващите да се обединят, за да се „помолят на Господа… Косово да остане сръбско, такова, каквото е било винаги“. Ириней бе категоричен: „Никога не трябва да позволяваме то да бъде предавано“ на някой друг, освен  на сърбите.  Тереза Герова", "date": "2018.08.21", "title": "Патриарх Ириней: Не можем да дадем  Косово, ако искат нека да го окупират"}
{"url": "http://www.focus-news.net/news/2018/08/21/2558298/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Усилията на пожарникарите за справяне с огъня на два фронта в западната част на полуостров Пелопонес са продължили и през нощта, съобщава електронното издание на гръцкия вестник  Kathimerini . \r\nОт редакцията привеждат информация за 32 пожарни коли, три самолета, три хеликоптера и десетки огнеборци, задействани за потушаването на пламъците до Дафниотиса, близо до Амалиада. \r\nНа вторият фронт на пожара, който избухна в късните следобедни часове на неделя между селата Гераки и Аналипсис, са изпратени 28 пожарникари с 14 превозни средства. \r\n***  В близост до Пловдив бе открита уникална гробница, по-голяма от която е единствено мавзолеят на римския император Октавиан Август в Рим, отбелязва електронното издание на македонския вестник  „Денешен“ .  \r\nМинистър-председателят на България Бойко Борисов определи находката като „световно чудо“. Съгласно думите му, тя ще бъде превърнахата в целогодишно отворена атракция. Борисов бе категоричен, че откритието ще бъде страхотна реклама не само за Пловдив, но и за цяла България. „Трима римски императори са убити в балканските страни, а гробовете на двама от тях все още не са открити\", добави премиерът на България.  \r\n„Няма такава в света, ако изключим египетските пирамиди. Най-високата гробница в нашата страна е Поморийската, но тя е 5,5 метра. Други подобни има в Рим и Палмира, но те достигат до шест метра. А нашата е над 20 метра“, поясни археологът Костадин Кисьов.  \r\nОт редакцията поясняват, че гробницата се намира на 20 км от Пловдив, в комплекса „Малтепе“. \r\n***  Специалният представител на Владимир Путин за Близкия изток Михаил Богданов направи интересни изявления във връзка с доставките на руските зенитно-ракетни комплекси (ЗРК) С-400 за Турция, пише вестник  „Ватан” . По думите му, „предстоят важни и интересни преговори с турската страна”, като по-голямата част от плащанията ще се извършат в руски рубли.  \r\nТова потвърждава сериозното намерение на Русия да се откаже от плащания в долари при продажбата на оръжие за чужди държави. \r\nСпециално за сделката между Русия и Турция за ЗРК С-400, известната нейна обща стойност е за 2.5 млрд. ЩД. Една част от парите са платени в брой от Анкара, но се планира основната част да бъде покрита от кредити, които ще бъдат в руски рубли. По този начин извън платеното вече в долари капаро от Анкара, Турция няма да похарчи нито един друг долар, посочва още „Ватан”. \r\n***  Призив за запазване на Косово (в източника – Косово и Метохия) в състава на Сърбия този път бе отправен от църковни лица от епархията Рашка-Призрен, отбелязва електронното издание на белградския ежедневник  „Политика“ . \r\n„Силата, казва народът, взима страни и градове, ако искат да взимат – нека го окупират, но ние не трябва да даваме нашата свещена земя, защото е казано – това, което е взето със сила, се връща със сила. За това има доказателство с еврейския народ, който чакаше две хиляди години, за да се върне в Ерусалим. И се върна“, подчерта патриарх Ириней, предстоятел на Сръбската православна църква (СПЦ). Той добави, че „не мога да кажа няколко думи за нашето Косово, за нашата благословена държава, за нашия Ерусалим, който е застрашен повече от всякога в историята му\". \r\nСъгласно думите на Ириней, не бива да бъде позволявано Косово да бъде „нечия друга земя, освен сръбска“, и да бъде давано на хора, които „в продължение на години и векове унищожават нашите храмове в Косово и Метохия“.  \r\nПредстоятелят на СПЦ призова вярващите да се обединят, за да се „помолят на Господа… Косово да остане сръбско, такова, каквото е било винаги“. Ириней бе категоричен: „Никога не трябва да позволяваме то да бъде предавано“ на някой друг, освен  на сърбите. \r\n***", "date": "2018.08.21", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/08/21/2558300/tass-iran-predstavi-iztrebitel-sobstveno-proizvodstvo.html", "text": "Иран представи нов изтребител Kowsar, разработен на територията на ислямската република, съобщава  ТАСС , като се позовава на информация от информационната агенция Tasnim. \r\nПредставянето на самолета, свързано с отбелязването на Деня на военната промишленост в Иран (22 август), се проведе в присъствието на президента на страната Хасан Роухани. \r\nПо информация на Tasnim изтребителят се отнася към четвъртото поколение реактивни военни самолети и е оборудван с компютърна система за балистични изчисления и многофункционален радар. Съобщава се още, че това е първият самолет, който е разработен и произведен изцяло на територията на Иран. .", "date": "2018.08.21", "title": "ТАСС: Иран представи изтребител собствено производство"}
{"url": "http://www.focus-news.net/news/2018/08/21/2558299/po-razporezhdane-na-ministar-predsedatelya-boyko-borisov-sluzhitelyat-na-pravitelstvenata-informatsionna-sluzhba-lyubomir-metodiev-e-osvoboden-ot-dlazhnost.html", "text": "По разпореждане на министър-председателя Бойко Борисов служителят на Правителствената информационна служба Любомир Методиев е освободен от длъжност, въпреки че Методиев поднесе публично своето извинение. Това съобщиха от  Правителствената информационна служба . \r\nПравителствената информационна служба не може да си позволи да бъде обвързвана с този инцидент. Подобно поведение и отношение към представителите на медиите е неприемливо и е в противоречие с принципите на работа на Правителствената информационна служба.", "date": "2018.08.21", "title": "По разпореждане на министър-председателя Бойко Борисов служителят на Правителствената информационна служба Любомир Методиев е освободен от длъжност"}
{"url": "http://www.focus-news.net/news/2018/08/21/2558265/stanislav-vladimirov-bsp-v-obshtestvoto-za-poreden-pat-ostava-useshtaneto-che-shte-bade-izlagano-ot-sobstvenata-si-darzhava.html", "text": "„Надявам се, насроченото за днес заседание на Народното събрание да не е евтин номер на управляващите, защото двата скандала, на които сме свидетели, са огромни”. Това каза народният представител от ПГ на „БСП за България” Станислав Владимиров пред БНР, съобщиха от пресцентъра на  НС на БСП . Той добави, че левицата очаква управляващите да подходят сериозно, защото е явно, че изпълнителната власт не може да се справи със ситуацията в страната. „Идеята на БСП е да подпомогнем по-бързото решаване на тези два казуса, надвиснали над нашата страна, ако се наложи и със законодателни промени. Надяваме се на отговорно отношение от страна на ГЕРБ и Обединените патриоти”, коментира Владимиров. Той добави, че българските граждани остават с усещането, че правителството иска да подмине, колкото се може по-бързо този казус.  \r\n„Оставаме с усещането, че сме някаква държава на бушоните. Във всеки един момент правителството изгаря дребен чиновник, за да замаскира своята неспособност за справянето с големите проблеми пред България”, посочи Станислав Владимиров. Той добави, че няма как толкова много институции и служби да не са обърнали внимание по-рано на този проблем. „Истината е, че държавата трябва да влезе в ролята си, да обезщети българските граждани, пък вече след това да си търси парите от Кипър”, каза още Владимиров. Той добави, че в българското общество за пореден път остава усещането, че ще бъде излъгано  от собствената си държава. „Не трябва да позволяваме това. Трябва да направим добре работещи органи в тази държава, за да има доверие в тях”, заяви Владимиров.  \r\n„Няма как фирма като ЗК „Олимпик”, която е оперирала толкова дълго на нашия регулиран пазар, чиято основна дейност е само в две държави - Кипър и България, да не направи впечатление на нашите правоохранителни служби, на КФН, правителството”, коментира още народният представител. Той бе категоричен, че нито институциите са си свършили работата, нито доверието към  тях е на нивото, което всички желаем. „Няма как толкова дълго време да не е имало информация, че тази застрахователна компания е нестабилна и тя в един момент да постави в такова положение толкова много български граждани”, обясни още той.  \r\n„Ще подкрепим исканата оставка на Ралица Агайн, както заяви председателят на НС на БСП Корнелия Нинова, но тя е недостатъчна. Трябва да бъде понесена и политическа отговорност”, заяви Станислав Владимиров.", "date": "2018.08.21", "title": "Станислав Владимиров, БСП: В обществото за пореден път остава усещането, че ще бъде излъгано от собствената си държава"}
{"url": "http://www.focus-news.net/news/2018/08/21/2558302/simona-mitova-obshtina-blagoevgrad-obnovyavat-se-vsichki-detski-gradini-i-yasli-v-grada.html", "text": "Обновяват се всички детски градини и ясли в Благоевград. Това каза за  Радио „Фокус“ - Пирин  Симона Митова, началник на отдел „Образование“ към Община Благоевград. „По инициатива на кмета на Благоевград д-р Атанас Камбитов детските градини и детските ясли се обновяват ежегодно по време на летния период, като ремонтите не нарушават възпитателния процес. Ремонти има във всички детски учебни заведения на територията на Благоевград съобразно нуждите, които са заявили директорите, така че всички детски заведения ще посрещнат децата обновени и освежени в началото на новата учебна година“, коментира тя. Експертът отбеляза, че ще се постараят всички ремонтни дейности да приключат в срок преди началото на учебната година, така че да има време заведенията да бъдат подредени и почистени и децата да прекрачат прага в обновена и освежена обстановка, близка до домашния уют и среда. \r\nНатали СТЕФАНОВА", "date": "2018.08.21", "title": "Симона Митова, Община Благоевград: Обновяват се всички детски градини и ясли в града"}
{"url": "http://www.focus-news.net/news/2018/08/21/2558305/d-r-yanka-draganova-rzi-varna-v-oblastta-nyama-registriran-sluchay-na-morbili-vnimanieto-na-lekarite-e-povisheno-zaradi-turisticheskiya-sezon.html", "text": "В областта към момента няма регистриран случай на морбили. Това каза за  Радио „Фокус“ – Варна  д-р Янка Драганова, директор на Дирекция „Надзор на заразните болести” към Регионалната здравна инспекция – Варна. Тя допълни, че във връзка с указание на Министерството на здравеопазването се обръща внимание на всички медицински работници, че в страни около България продължават да се диагностицират заболели от морбили. „Сезонът е туристически и във Варна има приток на много туристи и работници от чужбина, затова е необходимо повишено внимание. На този етап в града и областта няма регистриран случай на морбили“, уточни д-р Драганова. \r\nПо данни на Европейския център за превенция и контрол на заболяванията в Стокхолм от началото на годината на територията на Европейския съюз са регистрирани 8 343 случая на морбили. Най-много са във Франция, Гърция, Италия и Румъния. Установено е, че болшинството от заболелите са деца и възрастни, неимунизирани срещу заболяването. Значителен брой заболявания има и в други държави на Европейския континент – Украйна, Сърбия, Русия. От началото на годината в страната са отчетени 7 потвърдени случая на морбили, като заболелите са на възраст между 2 и 39 години. В писмо до общопрактикуващите лекари и лечебните заведения здравната инспекция информира още, че е регистриран взрив от морбили сред чужденци, пристигнали в България като сезонни работници. Във връзка с туристическия сезон, засиления поток на чуждестранни туристи и сезонни работници в страната, както и посещенията на български граждани в държави с епидемично разпространение на морбили, е необходимо да се предприемат необходимите действия за подобряване на надзора на заболяването, посочват от инспекцията. Всички лекари, работещи в лечебните заведения за болнична и извънболнична помощ, трябва да обърнат внимание на риска от внос и разпространение на морбили в страната. При съмнение за заразата следва да се направи необходимото за съобщаване, изолация, диагностика, превенция и лечение на пациентите. \r\nМорбили е силно остро инфекциозно заболяване, което се причинява от вирус. Източник на инфекцията е единствено болният човек. Болният от морбили предава заразата в продължение на 8 - 10 дни по въздушно-капков път – при говор, кихане, кашляне и при плач със сълзите. Входна врата за вируса е лигавицата на горните дихателни пътища и конюнктивите. Възприемчивостта към заболяването е почти 100%, т.е. всички контактни, които нямат изграден имунитет, се разболяват. Имунитетът след преболедуване от морбили е траен и пожизнен. Единственото сигурно средство за предпазване от морбили е ваксинопрофилактиката. Прилага се комбинирана ваксина срещу морбили, паротит и рубеола на 13-месечна възраст и на 12-годишна възраст, посочват от здравната инспекция. \r\nМарияна ВАЛЕНТИНОВА", "date": "2018.08.21", "title": "Д-р Янка Драганова, РЗИ - Варна: В областта няма регистриран случай на морбили, вниманието на лекарите е повишено заради туристическия сезон"}
{"url": "http://www.focus-news.net/news/2018/08/21/2558301/burgas-v-pomorie-byaha-pocheteni-1101-godini-ot-prochutoto-srazhenie-kray-reka-aheloy.html", "text": "В града беше почетена 1101-годишнината от прочутото сражение край река Ахелой. Това съобщиха от пресцентъра на  Община Поморие . На 20 август 917 г. близо до река Ахелой българите постигат „Велика победа“ – погромът над Константинопол е пълен, като за това свидетелстват дори византийски хронисти. Битката оставя незаличим спомен у византийците. Според Лъв Дякон, който живял 50 години след битката, “още могат да се видят купища кости при р. Ахелой, където тогава позорно била посечена войската на ромеите”. За първи път в българската история именно преди битката край р. Ахелой, по инициатива на Цар Симеон I се отслужва водосвет на българските бойни знамена. По-късно ритуалът започва да се извършва всяка година на Богоявление. \r\nВчера се навършиха 1101 години от прочутото сражение. Тържествата в Ахелой започнаха с шествие, в което участие взеха възпитаници на местното ОУ „Христо Ботев“ и НЧ „Светлина 1934“. Под звуците на общинския духов оркестър с диригент Ангел Панцирков, шествието премина с маршова стъпка разстоянието от читалището до паметника на Цар Симеон в градския парк. В памет на загиналите герои бе прочетена заупокойна молитва, а проф. Пламен Павлов от ВТУ изнесе кратка лекция, пояснявайки историческото значение на Ахелойската битка за българската държавност. \r\nЗначимата годишнина бе уважена от кмета на община Поморие Иван Алексиев, кмета на Ахелой Иван Георгиев, заместник-кмета Янчо Илиев, общински съветници и общественици. Сред официалните гости бяха още директорът на Историческия музей – Поморие Антон Карабашев и доц. д-р Николай Кънев от ВТУ. \r\nПразникът продължи с концерт на откритата сцена в парка с участието някои от най-атрактивните участници от фестивала „Радост на морския бряг“. \r\nВеликата победа на цар Симеон е велика и в наши дни, защото има силата да събира и обединява стотици българи, вдъхвайки им вяра и национално самочувствие.", "date": "2018.08.21", "title": "Бургас: В Поморие бяха почетени 1101 години от прочутото сражение край река Ахелой"}
{"url": "http://www.focus-news.net/news/2018/08/21/2558304/veliko-tarnovo-nad-6-kilograma-kanabis-sa-izzeti-pri-proverka-na-zhilishte-v-byala-cherkva.html", "text": "Над 6 килограма канабис са иззети при проверка на жилище в Бяла черква. Това съобщиха от  Областна дирекция на МВР – Велико Търново . Проверката е извършена вчера в жилище, обитавано от 57-годишен мъж. Установени и иззети са 28 саксии с растения от рода на конопа, с различна височина. При извършен полеви наркотест растенията са реагирали на канабис. Общото тегло на листната маса е 6,25 кг. В хода на извършената проверка е установена въздушна инсталация, преминаваща през цялото помещение. Иззети са лампи, вентилатор, термометър, влагомер, туби. Обитателят на имота е задържан с полицейска мярка до 24 часа. Започнато е досъдебно производство. Работата по изясняване на случая продължава.", "date": "2018.08.21", "title": "Велико Търново: Над 6 килограма канабис са иззети при проверка на жилище в Бяла черква"}
{"url": "http://www.focus-news.net/news/2018/08/21/2558303/vidin-revolver-i-pari-sa-otkradnati-ot-firmen-ofis-v-dimovo.html", "text": "Револвер и пари са откраднати от фирмен офис в Димово, съобщиха от  ОДМВР – Видин . За времето от 19.00 часа на 19 август до 08.15 часа на 20 август неизвестни лица счупили остъкление на прозорец и проникнали във фирмен офис, в бившия стопански двор на град Димово. Чрез използване на режещи и пробивни инструменти отворили метална каса и извършили кражба на парична сума и законно притежаван револвер. На местопроизшествието e извършен оглед. Работата на разследващите продължава, по случая в РУ-Белоградчик е образувано досъдебно производство.", "date": "2018.08.21", "title": "Видин: Револвер и пари са откраднати от фирмен офис в Димово"}
{"url": "http://www.focus-news.net/news/2018/08/21/2558306/dobrich-zapochna-zapisvaneto-na-klasiranite-detsa-v-obshtinskite-detski-gradini.html", "text": "Започна записването на класираните деца в общинските детски градини в Добрич. То ще продължи до 31 август включително, предаде кореспондентът на  Радио „Фокус” – Варна . Резултатите от IV-то класиране са оповестени на 17 август на интернет страницата на Общината град Добрич. В момента електронната система е отворена за редакция на съществуващи заявления за некласираните деца и за регистрация на нови заявления. Приетите деца от последното класиране ще постъпят в детските градини от 15 септември. 123 бяха общо обявените свободни места за всички групи в детските градини в IV-то класиране. 64 са децата, участвали в него. Всяко следващо класиране се извършва ежемесечно при наличие на свободни места, графикът на дейностите се публикува в рубриката „Новини“ на сайта на Общината. Родители, които желаят децата им да постъпят в детска ясла през месеците септември, октомври, ноември и декември 2018 година, при попълване на заявлението за участие в класирането, което е предвидено този месец, в графа „месец за участие в класирането“ трябва да посочат август 2018 г. В последното класиране за места в детските ясли са участвали 81 деца.  \r\nЖулиета НИКОЛОВА", "date": "2018.08.21", "title": "Добрич: Започна записването на класираните деца в общинските детски градини"}
{"url": "http://www.focus-news.net/news/2018/08/21/2558307/liderat-na-bsp-korneliya-ninova-pozdravi-myusyulmanite-po-sluchay-kurban-bayram.html", "text": "Председателят на НС на БСП Корнелия Нинова поздрави мюсюлманите по случай техния празник Курбан Байрам, съобщиха от  пресцентъра на партията.  „Уважаеми мюсюлмани, поздравявам ви със свещения ви празник Курбан Байрам. Желая ви здраве и благоденствие. Нека винаги пазим уважението и разбирателството помежду ни, да се подкрепяме в името на добруването на всички”, пише лидерът на левицата в своето поздравление.", "date": "2018.08.21", "title": "Лидерът на БСП Kорнелия Нинова поздрави мюсюлманите по случай Курбан Байрам"}
{"url": "http://www.focus-news.net/news/2018/08/21/2558308/veliko-tarnovo-nad-600-dushi-shte-uchastvat-vav-festivala-za-kultura-i-izkustva-rekata-koyto-shte-se-provede-v-svishtov.html", "text": "Над 600 участници очакват организаторите на фестивала за култура и изкуства „Реката“, който ще се проведе в Свищов. Това съобщи в предаването „Добре дошли в Свищов“ на  Радио „Фокус“ – Велико Търново  Ирина Гюрчева, част от екипа на събитието. То ще се случи за трета поредна година. Програмата предвижда Лятно кино, блус и джаз концерт, игри и срещи с писатели. „Събитията по часове и дни, можете да откриете във фейсбук страницата ни – „Рисувай с нас“. Ние, като организатори, имахме желание да съчетаем забавленията с придобиването на различни умения. Затова новост са работилниците, които сме подготвили за децата и техните родители. Те ще са по фотография, готварство, както и занимателни беседа за птиците по река Дунав. Родителите също ще имат възможност споделят своите притеснения за дигиталния свят на децата си с експертите от Националния център по интернет безопасност и да получат ценни съвети за упражняване на ефективен контрол в тази насока“, обясни още Гюрчева. Освен български, с децата ще работят и чуждестранни творци. Всички прояви ще са с вход свободен, но организаторите са предвидили 600 гривни, които ще се продават на символична цена от 1 лв. Приходът от продажбата им ще бъде дарен за благотворителна кауза, която още не е избрана. „Тук е моментът да отправя призив към всички, които планират да посетят „Реката“, да покажат своята съпричастност като си купят гривничка. Като бонус, тези които го направят, ще могат да ползват отстъпки в партниращите ни търговски обекти“, допълни Ирина Гюрчева. Събитието ще се случи от 24 до 26 август. Проявите ще са в центъра на Свищов. \r\nЛуиза ТРАНЧЕВА", "date": "2018.08.21", "title": "Велико Търново: Над 600 души ще участват във фестивала за култура и изкуства „Реката“, който ще се проведе в Свищов"}
{"url": "http://www.focus-news.net/news/2018/08/21/2558313/plovdiv-nad-70-proverki-po-izpalnenie-na-zabranata-za-tyutyunopushene-sa-izvarshili-zdravnite-inspektori-prez-minalata-sedmitsa.html", "text": "73 проверки по изпълнение на забраната за тютюнопушене са извършили здравните инспектори в Пловдив през последната седмица. Това съобщиха за  Радио „Фокус“ – Пловдив  от Регионалната здравна инспекция (РЗИ). Проверени са 66 заведения за обществено хранене, 4 закрити обществени места, както и 3 детски и учебни заведения. \r\nПрез последния отчетен период здравните инспектори са издали две предписания за установени нарушения. Не са постъпвали сигнали за нередности от граждани и институции. Извършени са също 79 проверки по текущ контрол, както и една тематична проверка. \r\nТони МИХАЙЛОВ", "date": "2018.08.21", "title": "Пловдив: Над 70 проверки по изпълнение на забраната за тютюнопушене са извършили здравните инспектори през миналата седмица"}
{"url": "http://www.focus-news.net/news/2018/08/21/2558314/natasha-pavlova-sbu-kyustendil-zasilva-se-interesat-na-mladite-hora-kam-uchitelskata-profesiya.html", "text": "Засилва се интересът на младите хора към учителската професия. Това каза пред  Радио „Фокус” – Кюстендил  Наташа Павлова, председател на Синдиката на българските учители в Кюстендил. По думите ѝ в последните години има по-голям интерес към професията. „Не смятам, че материалният стимул е основният стимул, който трябва да води колегите в тази професия. По статистически данни преподавателите са между 50 и 60 години. Когато ние завършвахме педагогическите специалности, въобще не сме се замисляли какво ще бъде нашето заплащане, но тогава някак си обществото уважаваше повече учителя”, каза Наташа Павлова. По думите ѝ днес младите хора не чувстват това уважение към професията. „Аз се радвам, че напоследък едновременно с материалните стимули се засилва вече и този стремеж учителят да заеме своето достойно място сред професиите”, каза Наташа Павлова. По думите ѝ професията на учителя е основната професия, ако го няма учителят, то няма как да ги има и останалите професии. \r\nВенцеслав ИЛЧЕВ", "date": "2018.08.21", "title": "Наташа Павлова, СБУ - Кюстендил: Засилва се интересът на младите хора към учителската професия"}
{"url": "http://www.focus-news.net/news/2018/08/21/2558309/violeta-ilieva-ruo-burgas-nyama-nedostig-na-uchiteli-v-oblastta.html", "text": "Няма недостиг на учители в областта. Това каза за  Радио „Фокус“ – Бургас  Виолета Илиева, началник на Регионалното управление на образованието. „Надявам се и тази учебна година всички училища да направят своя комплект от педагогически специалисти. Към момента има обявени много работни места на сайта на РУО – Бургас. информацията им от училищата е, че за всяка една позиция има доста голям брой кандидати. Например, в едно училище за 6 свободни места за учител по български език и литература са се явили 40 души. Това е похвално, тъй като всеки може да направи своя конкурентен подбор и да избере най-подходящия за профила на училището специалист“, каза още Илиева. По думите ѝ в област Бургас и миналата година не се е наблюдавал този стрес, който е имало в някои от другите големи областни градове на страната. \r\n„Имаме два университета, които обучават различни педагогически специалности и много млади специалисти. Завършвайки тези специалности, те намират място и реализация в нашите училища. Разкрихме няколко обединени училища, което даде възможност на учителите от по-малките населени места да имат по-голям норматив по предмета, по който са специалисти.  \r\nВеселина НИКОЛОВА", "date": "2018.08.21", "title": "Виолета Илиева, РУО - Бургас: Няма недостиг на учители в областта"}
{"url": "http://www.focus-news.net/news/2018/08/21/2558310/dobrich-rayonat-na-srutishteto-mezhdu-albena-i-balchik-e-markiran-s-predupreditelni-lenti.html", "text": "Районът на срутището между Албена и Балчик е маркиран с предупредителни ленти, съобщават от  Областния съвет за сигурност в Добрич . Те апелират гражданите да не премахват лентата и да не преминават в района. В петък миналата седмица във вечерните часове имаше свличане на земна маса в района на вилна зона \"Златна рибка\". Тя се намира в близост до Дамбата, която свързва курортния комплекс „Албена“ и град Балчик. Срутището е на малка площ, но преминаването в района не е препоръчително от гледна точка на безопасност на гражданите.", "date": "2018.08.21", "title": "Добрич: Районът на срутището между Албена и Балчик е маркиран с предупредителни ленти"}
{"url": "http://www.focus-news.net/news/2018/08/21/2558312/mariya-zhaygerova-sayuz-na-balgarskite-uchiteli-v-smolyan-se-tarsyat-uchiteli-po-nachalna-pedagogika-matematika-informatika-i-chuzhdi-ezitsi.html", "text": "В бюрото по труда има търсене на учители преди началото на новата учебна година, но има и регистрирани хора, търсещи работа, които са завършили педагогическо образование. Това каза за  Радио „Фокус“ – Смолян  Мария Жайгерова, председател на Съюза на българските учители в Смолян. Тя отбеляза, че предстои да се разбере дали тези специалности, които са регистрирани, ще съвпаднат с търсенето. „Това ще стане ясно след 1 септември, когато сме готови с разпределението на часовете на всички учебни заведения. Търсените специалности за Смолян и региона са начална педагогика, математически профил, информатика и чуждоезиково обучение“, посочи Жайгерова. Тя подчерта, че няма стресираща ситуация с недостиг на учители и изрази надежда да не се стига до такава. „Може да не е младият човек, ако няма тази специалност, но смятам, че учебната година в областта ще започнем окомплектовани с учители във всяко училище“, посочи Жайгерова. \r\nТя отбеляза, че в училищата в областта е получено писмо от началника на РУО – Смолян, с което се призовават ръководствата на учебните заведения да направят всичко възможно за привличане на млади хора в професията, тъй като се усеща нарастването на възрастта в системата. „Нашата професия специално за област Смолян гарантира една добра работна заплата и сигурност в плащанията, което дава спокойствие в семейството“, каза още Мария Жайгерова. \r\nНели ГЕРГЬОВСКА", "date": "2018.08.21", "title": "Мария Жайгерова, Съюз на българските учители: В Смолян се търсят учители по начална педагогика, математика, информатика и чужди езици"}
{"url": "http://www.focus-news.net/news/2018/08/21/2558315/vav-varna-zapochna-kurs-po-otselyavane-na-letatelen-sastav-v-morska-sreda-i-tehniki-za-evakuatsiya.html", "text": "Курс по оцеляване на летателен състав в морска среда и техники за евакуация започна на 20 август в Центъра за специализирана подготовка – Варна и в учебен район „Карантина“ на ВВМУ „Н. Й. Вапцаров“ – Варна. Това съобщиха от пресцентъра на  Министерство на отбраната . \r\nКурсът е важен елемент за цялостната подготовка на летателния състав от ВВС и целта е пилотите да бъдат подготвени за действия при аварирал летателен апарат. Обучението на военнослужещите преминава както през теоретична, така и през практическа част.", "date": "2018.08.21", "title": "Във Варна започна курс по оцеляване на летателен състав в морска среда и техники за евакуация"}
{"url": "http://www.focus-news.net/news/2018/08/21/2558311/sliven-regionalnata-kolegiya-na-bls-prizova-da-se-prekratyat-napadkite-sreshtu-akusheri-do-priklyuchvane-na-proverkata-po-sluchaya-s-pochinalata-rodilka.html", "text": "Регионалната колегия на Български лекарски съюз в Сливен излезе със становище, в което призова да се прекратят нападките срещу лекари – акушери докато не станат известни резултатите от проверката по случая с починалата родилка. Това съобщиха от  Регионалната колегия на Български лекарски съюз . „УС на РК на БЛС гр. Сливен категорично се противопоставя на публичната дискредитация и заклеймяване на д-р Таня Пашева. В медиите и публичните сайтове се публикува недоказана вина. Д-р Таня Пашева е доказан специалист с дългогодишен опит, завежда отделението по Акушерство и гинекология в най-голямата болница в областта. Д-р Пашева е водила раждането на хиляди деца. За 2017 г. е удостоена с наградата на Общински съвет на гр. Сливен „Изявен гражданин на град Сливен“. В цивилизования свят всеки е невинен до доказване на противното. Къде сме ние?“, се посочва в становището.", "date": "2018.08.21", "title": "Сливен: Регионалната колегия на БЛС призова да се прекратят нападките срещу акушери, до приключване на проверката по случая с починалата родилка"}
{"url": "http://www.focus-news.net/news/2018/08/21/2558316/veliko-tarnovo-politsiyata-zadarzha-v-gorna-oryahovitsa-mazh-s-vlyazla-v-sila-efektivna-prisada-i-go-predade-za-privezhdane-v-zatvora-v-lovech.html", "text": "Полицията задържа в Горна Оряховица мъж с влязла в сила ефективна присъда и го предаде за привеждане в затвора в Ловеч. Това съобщиха от  Областна дирекция на МВР – Велико Търново . Вчера сутринта при проверка на лек автомобил в Горна Оряховица е установен 40-годишен мъж с влязла в сила присъда „Лишаване от свобода“ в размер на 2.4 години. Водачът е предаден на служителите от Оперативно звено „Охрана на съдебната власт“ за привеждане в затвора в Ловеч.", "date": "2018.08.21", "title": "Велико Търново: Полицията задържа в Горна Оряховица мъж с влязла в сила ефективна присъда и го предаде за привеждане в затвора в Ловеч"}
{"url": "http://www.focus-news.net/news/2018/08/21/2558317/dots-hristo-mihaylov-abv-bordovete-i-kontrolnite-saveti-sa-partiyni-hranilki.html", "text": "Бордовете и контролните съвети са „партийни хранилки“. Това каза на пресконференция зам.-председателят на АБВ проф. Христо Михайлов, предаде репортер на  Агенция „Фокус“ . „Настояваме за премахването им. Ще потърсим среща с вицепремиера Томислав Дончев за разработване на ясни критерии за образователен и професионален ценз за работата на държавните предприятия и дружества“, обяви той. „Към Министерството на здравеопазването в 80 болници има 240 членове на УС, които само за членството си получават над 6 млн. лева“, заяви доц. Михайлов. „Към Министерството на енергетиката има 9 търговски дружества с 34 човека, за които Фондът „Работна заплата“ изплаща не по-малко от 800 хил. лева годишно като възнаграждение“, обясни той. „Към Министерството на земеделието, храните и горите има 6 големи горски предприятия, с 6 управителни съвета с по трима членове, и още 9 търговски дружества“, коментира той. „По наша оценка в тези 15 предприятия и дружества са назначени над 50 човека в УС и бордовете, които получават годишно над 1 млн. лева, само за участието си в тях“, допълни доц. Михайлов. „В Министерството на икономика има 60 допълнително назначени в бордове, които получават над 2 млн. лева за работна заплата“, посочи той. „В Министерството на транспорта има 18 предприятия и дружества с над 60 назначени, които назначения са 100% политически, за които около 2 млн. лева са разходите за работна заплата“, каза още зам.-председателят на АБВ. \r\nБиляна ИВАНОВА", "date": "2018.08.21", "title": "Доц. Христо Михайлов, АБВ: Бордовете и контролните съвети са „партийни хранилки“"}
{"url": "http://www.focus-news.net/news/2018/08/21/2558318/ventseslava-genova-ruo-varna-zavisheno-e-tarseneto-na-nachalni-uchiteli-i-uchiteli-po-prirodni-nauki-v-oblastta.html", "text": "Завишено е търсенето на начални учители и учители по природни науки. Това каза за  Радио „Фокус“ – Варна  Венцеслава Генова, началник на Регионалното управление на образованието във Варна. „Търсят се учители по философия и физическо възпитание. С оглед преминаване към целодневна организация на учебния ден се търсят начални и прогимназиални учители и за целодневната организация“, каза още Венцеслава Генова. Тя отбеляза, че търсенето на учители е много сериозен и интензивен процес. „Независимо от това, че над 120 млади учители миналата година се включиха в образователната система на Варна, продължава да има търсене на учители. Все още много от учителите, които обезпечават учебния процес, са в пенсионна възраст или такива, които са се пенсионирали и продължават да работят“, каза още Венцеслава Генова. \r\nМарияна ВАЛЕНТИНОВА", "date": "2018.08.21", "title": "Венцеслава Генова, РУО – Варна: Завишено е търсенето на начални учители и учители по природни науки в областта"}
{"url": "http://www.focus-news.net/news/2018/08/21/2558319/blagoevgrad-52-svobodni-rabotni-mesta-sa-obyaveni-v-uchebni-zavedeniya-ot-oblastta.html", "text": "52 свободни работни места са обявени в учебни заведения в областта. Това съобщиха за  Радио „Фокус“ - Пирин  от Регионално управление по образованието - Благоевград. Заместник-директор по учебната дейност се търси в СУ „Антон Попов“ в Петрич. В СУ „Св. Паисий Хилендарски“ в село Абланица се търси учител в прогимназиален етап по целодневна организация на учебния процес.  \r\n2 свободни позиции са разкрити в ОУ „Св. Паисий Хилендарски“ в село Баничан: за хигиенист и за учител по английски език.  \r\n6 работни места са обявени в ПГ „П. Славейков“ в Якоруда: за учител по музика, учител по теория и практика в направление „Транспорт“, учител по физическо възпитание и спорт, учител по география и икономика, учител по английски език и шофьор на ученически автобус.   \r\nВ СУ „Неофит Рилски“ в Банско се търсят психолог, двама начални учители по целодневната организация на учебния процес, учител по английски език, учител по физическо възпитание и спорт.  \r\n6 свободни позиции са обявени в ПГИ „Иван Илиев“ в Благоевград: за учител практическо обучение по счетоводни дисциплини, учител по немски език, учител по информатика и информационни технологии, чистач, портиер и учител по български език и литература.  \r\n2 свободни позиции за учител в целодневната организация на учебния процес са разкрити в Четвърто основно училище „Димчо Дебелянов“ в Благоевград.  \r\n6 работни места са обявени в ПГСАГ „Васил Левски“ в Благоевград: за учител по български език и литература, учител по немски език, учител по музика, учител по изобразително изкуство, учител практическо обучение архитект и учител теоритично обучение архитект.  \r\nУчител ООУП в гимназиален етап по английски език се търси в ПМГ „Яне Сандански“ в Гоце Делчев.  \r\n7 свободни позиции са обявени в ПГМСС „Пейо Яворов“ в Гоце Делчев: учител по БЕЛ и руски език, учител по изобразително изкуство, учител по музика, учител по горско стопанство, учител по английски език, учител по автотранспортна техника, учител по транспортна техника и инструктор за обучение на водачи на МПС категория „В“.  \r\nУчител по английски език се търси в ПГИТ „Асен Златарев“ в Петрич.  \r\nВ Центъра за личностно и творческо развитие на децата на Благоевград са обявени 2 свободни работни места: за учител по изобразително изкуство и за експерт образование. \r\nДомакин-касиер се търси в СУИЧЕ „Св. Климент Охридски“ в Благоевград.  \r\nВ ОУ „Св. Паисий Хилендарски“ в село Краище, община Белица, се търси чистач.  \r\n4 работни места са разкрити в ПМГ „Акад. Сергей Корольов“ в Благоевград: за учител по физическо възпитание и спорт, учител по философия, учител по биология и здравно образование, както и учител по руски език.  \r\nУчители се търсят и в ДГ „Детски свят“, както и в ДГ „Мак“ в областния център.  \r\nВ ПМГ „Яне Сандански“ в Гоце Делчев е обявена позиция за касиер-домакин.  \r\nУчител по немски език се търси в Профилирана гимназия „Яне Сандански“ в Сандански.  \r\nВсе още се търси кандидат за учител по БЗО, ХООС и ЧП в СУ „Св. Паисий Хилендарски“ в Кресна.  \r\nВ ОУ „Гоце Делчев“ в село Беслен, община Хаджидимово, се търси учител по математика и информационни технологии. \r\nНатали СТЕФАНОВА", "date": "2018.08.21", "title": "Благоевград: 52 свободни работни места са обявени в учебни заведения от областта"}
{"url": "http://www.focus-news.net/news/2018/08/21/2558320/yordanka-fandakova-kmet-na-sofiya-remontat-na-gradinkata-pri-koleloto-na-tramvay-5-tryabva-da-priklyuchi-do-kraya-na-godinata.html", "text": "Ремонтът на градинката при колелото на трамвай №5 трябва да приключи до края на годината. Това каза кметът на София Йорданка Фандъкова по време на проверка на изграждането и възстановяването на градината при колелото на трамвай номер 5 в кв. „Княжево“, предаде репортер на  Агенция „Фокус“ . „Квартал „Княжево“ е доста труден квартал и през годините назад с районния кмет направихме конкретен план за инвестиции в него. Миналата година направихме цялостно саниране на 26-о училище в кв. „Княжево“ с ремонт на двора. Това е едно от малкото училища в София, които е изцяло ремонтирано. Тази година строим нова сграда на детска градина за 2 групи, заедно с физкултурен салон. Санираме и модернизираме старата сграда. Това са сериозни инвестиции и то в най-важното – в децата“, допълни тя. „Едновременно с това по предложение на районния кмет беше направен проекта за тази градина на колелото на трамвай номер 5. Това са близо 5 дка площ, на които ремонтът вече тече и трябва да приключи до края на годината – с нови алеи, две детски площадки, озеленяване и осветление на цялото пространство. Ще бъде възстановена чешмата, която всички харесват. Най-важният проект, който предстои за квартала е реконструкцията на трамвайната линия номер 5, заедно с доставката на изцяло нови трамваи. Трамваят става бърз трамвай – обособено е трасето. На практика това дава възможност на хората от кв. „Княжево“ да слизат бързо и удобно до центъра“, заяви още кметът Йорданка Фандъкова. По думите й процедурата е била забавена заради обжалвания, но от вчера вече има избран изпълнител за реконструкция на трамвайните релси и до края на месеца тече срок за обжалване. Фандъкова заяви, че реконструкцията на трамвайните линии ще започне на пролет.", "date": "2018.08.21", "title": "Йорданка Фандъкова, кмет на София: Ремонтът на градинката при колелото на трамвай №5 трябва да приключи до края на годината"}
{"url": "http://www.focus-news.net/news/2018/08/21/2558321/sliven-v-grada-shte-se-sastoi-bdenie-za-pochinalata-sled-razhdane-reneta-tomova.html", "text": "Бдение за починалата след раждане Ренета Томова ще се състои тази вечер в Сливен. Близки и приятели на Ренета организират помен в нейна памет пред областната болница в града, предаде репортер на  Радио „Фокус“ – Сливен . Бдението със запалени свещи ще се състои в 20.00 часа пред централния вход на болницата. \r\nМеждувременно близки и приятели на Ренета Томова поставиха прощален билборд на един от входовете на града. Търсят се и доброволци, които да помагат на конната база, на която Ренета Томова работеше с деца и осъществяваше хипотерапия за деца с увреждания. Желанието на нейното семейство е Конна база „Табора“ да продължи да работи в памет на Рени, но те не могат да се справят сами. Рени остави след себе си не само дъщеричка Мария, но и 9 коня и понита, 6 спасени бездомни кучета и 2 котки. \r\nЛюдмила ЙОРГОВА", "date": "2018.08.21", "title": "Сливен: В града ще се състои бдение за починалата след раждане Ренета Томова"}
{"url": "http://www.focus-news.net/news/2018/08/21/2558324/yordanka-fandakova-kmet-na-sofiya-ot-nyakolko-dni-zapochna-remontat-i-vazstanovyavaneto-na-rozariuma-v-borisovata-gradina.html", "text": "От няколко дни започна ремонтът и възстановяването на Розариума в Борисовата градина. Това каза кметът на София Йорданка Фандъкова по време на проверка на изграждането и възстановяването на градината при колелото на трамвай номер 5 в кв. „Княжево“, предаде репортер на  Агенция „Фокус“ . „Тази година се работи по общо 10 големи обекта в паркове и градски градини. Приключва реконструкцията на входа на Южния парк от към бул. „Гоце Делчев“. Започна от няколко дни ремонтът и възстановяването на Розариума в Борисовата градина. Това е един много хубав проект, защото включва цялостното му възстановяване.  Включва и озеленяване със засаждане на нови рози и съм поискала да има надписи с видовете рози, за да може хората да се запознават с тях и да им се любуват“, допълни още тя. „Едновременно с това започна втори етап от реконструкцията на „Северен парк“, на „Западен парк“ се работи по цялостната реконструкция. В парк „Въртопа“ се работи в момента. Очакваме да бъде избран изпълнител за парка около езерото в ж.к. „Дружба“, заяви още тя. По думите й това са важни инвестиции най-вече за живеещите в районите.", "date": "2018.08.21", "title": "Йорданка Фандъкова, кмет на София: От няколко дни започна ремонтът и възстановяването на Розариума в Борисовата градина"}
{"url": "http://www.focus-news.net/news/2018/08/21/2558323/prezidentat-rumen-radev-v-sveshtenite-za-myusyulmanite-dni-e-vazhno-zachitaneto-na-traditsiite-i-poslaniyata-za-dobrota-i-pomirenie-da-splotyavat-obshtestvoto.html", "text": "В свещените за мюсюлманите дни е важно зачитането на традициите и посланията за доброта, помирение и опрощение да сплотяват цялото ни общество. Това се посочва в поздравителен адрес на президента Румен Радев по повод празника Курбан Байрам, съобщиха от  прессекретариата на държавния глава . Държавният глава Румен Радев отправи своите благопожелания за мир, здраве и щастие към представителите на мюсюлманската общност в България и призовава за утвърждаване на ценностите на взаимната толерантност и обединението на българските религиозни общности. В обръщението си президентът подчертава, че историята на българския народ еднозначно показва как единството и зачитането преодоляват всяко препятствие и каляват общата ни воля за напредък.", "date": "2018.08.21", "title": "Президентът Румен Радев: В свещените за мюсюлманите дни е важно зачитането на традициите и посланията за доброта и помирение да сплотяват обществото"}
{"url": "http://www.focus-news.net/news/2018/08/21/2558325/sport-dimitar-kuzmanov-se-klasira-za-vtoriya-krag-na-turnira-po-tenis-v-poznan.html", "text": "Националът на България за Купа Дейвис Димитър Кузманов се класира за втория кръг на турнира по тенис на червени кортове в полския град Познан. Поставеният под номер едно в основната схема българин се наложи с 6:0, 6:0 над украинския квалификант Виталий Щерба. Мачът помежду им продължи 53 минути.", "date": "2018.08.21", "title": "Спорт: Димитър Кузманов се класира за втория кръг на турнира по тенис в Познан"}
{"url": "http://www.focus-news.net/news/2018/08/21/2558327/gabrovo-v-grada-shte-se-provedat-praznichni-initsiativi-po-sluchay-natsionalnoto-chestvane-shipchenskata-epopeya.html", "text": "Празнични инициативи по случай Националното честване „Шипченската епопея“ организират в Габрово, съобщиха от пресцентъра на  Областна администрация . Инициативите ще започнат днес в Градинката с мечето. Проявите са част от програмата за тазгодишните тържества за Националното честване „Шипченската епопея“, което се провежда под патронажа на Президента на Република България. Под мотото „С поглед към Шипка“ организаторите от Областна администрация – Габрово в партньорство с Община Габрово, Регионална библиотека „Априлов – Палаузов“, Дом на хумора и сатирата, доброволците от Център за работа с доброволци към Община Габрово, сдружение „Роден пъзел“ и школите по изкуство на габровските художнички Ема Вертерова и Елиза Ковачева канят всички деца и възрастни да дадат старт на тържествата, чиято кулминация ще бъде на 25 август. \r\nНачалото е 16.30 часа, а мястото е Градинката с мечето. Предвидени са ателиета по творчество, игри с конструктори, оцветяване, рисуване върху камъчета и с тебешири и занимателни игри, подготвени от доброволци. 6 отбора ще се състезават в подреждането на пъзели от 1 000 части. 16 деца от габровските детски градини ще участват в конкурс за най-добро рецитиране. Изборът на стихотворение е индивидуален, а акцентът трябва да е родината. Специално жури ще отличи най-добрите, а за всички ще има грамота. \r\nЩе бъде направен малък музей на открито и всеки ще може да се снима, преобразен като опълченец с подходяща униформа. Различни награди очакват най-добрите от всички тези занимания. За финал на вечерта е предвидена прожекция на открито от 20.00 часа на филма „Епопеята на Шипка“, който е с рисувани картини от деца, а веднага след това историческият филм „Героите на Шипка“. \r\nВсички тези активности ще се случат в рамките на парка между Драматичен театър „Рачо Стоянов“ и Регионалната библиотека „Априлов – Палаузов“.", "date": "2018.08.21", "title": "Габрово: В града ще се проведат празнични инициативи по случай Националното честване „Шипченската епопея“"}
{"url": "http://www.focus-news.net/news/2018/08/21/2558328/mia-makedoniya-aleksis-tsipras-podgotvya-rekonstruktsiya-na-pravitelstvoto.html", "text": "Министър-председателят на Гърция Алексис Ципрас подготвя промени в правителството, предава   Македонска информативна агенцијa (МИА) , като се позовава на данни от местни медии, които отбелязват, че реконструкцията може да бъде обявена в близките дни.  \r\nСъгласно разпространената информация, няколко от министрите от управляващия в Атина кабинет със сигурност ще запазят постовете си. Сред тях са министърът на външните работи Никос Коцияас, министърът на отбраната Панос Камесно и министърът на труда Ефи Ахциоглу. \r\nВероятно е промените да бъдат обявени в следващите дни, преди началото на Международния панаир в Солун, който ще бъде открит на 8 септември. На изложението, което се провежда всяка година в началото на септември, по традиция, гръцките премиери изнасят речи, в които обявяват правителствената програма за следващия период. \r\nЗа реконструкция в правителството се заговори след трагедията с пожарите в Източна Атика, в резултат на които загинаха над 90 души. Тереза Герова", "date": "2018.08.21", "title": "МИА (Македония): Алексис Ципрас подготвя реконструкция на правителството"}
{"url": "http://www.focus-news.net/news/2018/08/21/2558331/inzh-violeta-ilieva-ruo-burgas-shte-se-tarsyat-pedagogicheski-savetnitsi-i-psiholozi-za-uchilishtata-ot-oblastta.html", "text": "Ще се търсят педагогически съветници и психолози за училищата от областта. Това каза за  Радио „Фокус“ – Бургас  инж. Виолета Илиева, началник на Регионалното управление на образованието. По думите ѝ вече е норма всяко училище да има такива. „Този процес ние вече сме го започнали, а където все още няма, ще бъдат разтрити подобни работни места“, каза още Илиева. \r\nПо темата с недостига на ресурсни училите тя коментира, че проблемът с обезпечаването е решен, като всяко училище е обявило работни места. „Ако има деца, които имат нужда от допълнителна или обща подкрепа за заболяване, по което ресурсният учител не е специалист, се ползват и услугите на учителите от Регионалния център за подкрепа на процеса на приобщаващото образование“, допълни Илиева. \r\nВеселина НИКОЛОВА", "date": "2018.08.21", "title": "Инж. Виолета Илиева, РУО - Бургас: Ще се търсят педагогически съветници и психолози за училищата от областта"}
{"url": "http://www.focus-news.net/news/2018/08/21/2558332/yordanka-fandakova-kmet-na-sofiya-nyakoi-remonti-v-stolichnite-uchilishta-i-detski-gradini-shte-prodalzhat-i-sled-15-septemvri.html", "text": "Има ремонти в столичните училища и детски градини, които ще продължат след 15 септември. Това каза кметът на София Йорданка Фандъкова по време на проверка на изграждането и възстановяването на градината при колелото на трамвай номер 5 в кв. „Княжево“, предаде репортер на  Агенция „Фокус“ . На въпрос как вървят ремонтните дейности по училищата, кметът на София отговори: „Навсякъде се работи активно. Тази година изпълняваме големия проект за ремонт на детски градини и училища по ОП „Региони в растеж“. Това е цялостна реконструкция със саниране и изисква повече време. Имам уверението, че районните кметове и директорите са направили нужната организация никъде това да не попречи на учебния процес. Ще имаме нова сграда на училище. Ще открием 15 септември в новата сграда на I АЕГ, която е изцяло готова и се оборудва в момента. На практика тя увеличава с 50% възможностите на гимназията, както и на основното училище, което в тази сграда“, заяви още тя.", "date": "2018.08.21", "title": "Йорданка Фандъкова, кмет на София: Някои ремонти в столичните училища и детски градини ще продължат и след 15 септември"}
{"url": "http://www.focus-news.net/news/2018/08/21/2558330/diana-stoyanova-avtomobilen-sastezatel-driftat-e-profesionalen-vid-avtomobilna-distsiplina-i-nyama-kak-da-se-praktikuva-v-gradski-usloviya.html", "text": "Дрифтът е професионален вид автомобилна дисциплина и няма как да се придвижваме по този начин в градски условия. Това каза за  Радио „Фокус“- Пирин  Диана Стоянова, автомобилен състезател. „Дрифтът се прави на специални трасета и специално обозначени писти, като това е организирано мероприятие. Има екип, който се грижи за безопасността на публиката и на пилотите. Дрифт се прави с автомобили, които са пригодени за това“, каза Стоянова. По думите ѝ със стандартен тип автомобил няма как това да се случи. „Младите хора и новите шофьори опитват този тип автомобилно шофиране, но според мен не е правилно това да се прави по нашите пътища. По този начин застрашаваме не само нас, но и хората, които возим, както и пешеходците“, каза Стоянова. \r\nЛора КАЛЧЕВА", "date": "2018.08.21", "title": "Диана Стоянова, автомобилен състезател: Дрифтът е професионален вид автомобилна дисциплина и няма как да се практикува в градски условия"}
{"url": "http://www.focus-news.net/news/2018/08/21/2558333/burgas-natovareno-e-dvizhenieto-po-pat-atiya-sozopol-tsarevo-i-po-pat-pomorie-aheloy-slanchev-bryag.html", "text": "Интензивно се осъществява движението на моторни превозни средства в областта, предаде репортер на  Радио „Фокус“ - Бургас . Пътните настилки са сухи и нормално проходими. Натоварено е движението по пътя Атия – Созопол – Царево, по пътя Поморие – Ахелой – Слънчев бряг, както и по АМ „Тракия“ в района на град Бургас. \r\nС нормална интензивност се осъществява трафикът по централните улици на града – „Христо Ботев“, „Генерал Гурко“, „Булаир“ и „Цар Симеон“ и „Гладстон“,  както този по булевардите – „Тодор Александров“, „Демокрация“, „Сан Стефано“. \r\nВеселина НИКОЛОВА", "date": "2018.08.21", "title": "Бургас: Натоварено е движението по път Атия – Созопол – Царево и по път Поморие – Ахелой – Слънчев бряг"}
{"url": "http://www.focus-news.net/news/2018/08/21/2558334/pazardzhik-oblastna-direktsiya-po-bezopasnost-na-hranite-brakuva-blizo-69-kg-hrani-ot-zhivotinski-proizhod-s-iztekal-srok-na-godnost.html", "text": "Бракувани са близо 69 кг. храни от животински произход без етикети и маркировка с изтекъл срок на годност. Това каза за  Радио „Фокус“ – Пазарджик  инж. Антоанета Копривщенова, експерт в Областна дирекция по безопасност на храните - Пазарджик. Тя добави, че са съставени 6 акта за установяване на административно нарушение за местни продукти с изтекъл срок на годност и за обект без регистрация по член 12 от Закона за храните. По думите ѝ са връчени 20 предписания за привеждане съответствия с изискванията със законодателството на сградов фонд и оборудване, за системен самоконтрол и документация, за дезинфекция и изследване на персонала за салмонела и за преустановяване на търговия на нерегламентирано място. През месец юли в Отдел контрол на храните към Областна дирекция по безопасност на храните - Пазарджик са и извършени 595 проверки. \r\nРадослава МУРДЖЕВА", "date": "2018.08.21", "title": "Пазарджик: Областна дирекция по безопасност на храните бракува близо 69 кг храни от животински произход с изтекъл срок на годност"}
{"url": "http://www.focus-news.net/news/2018/08/21/2558326/rumen-petkov-abv-sluchayat-s-olimpik-e-golemiyat-proval-na-ministara-na-finansite-vladislav-goranov.html", "text": "Случаят с „Олимпик“ е големият провал на министъра на финансите Владислав Горанов. Тежък и личен провал. Това каза на пресконференция председателят на АБВ Румен Петков за фалита на кипърската застрахователна компания „Олимпик“, предаде репортер на  Агенция „Фокус“ . „Когато на 10 май Комисията за финансов надзор е алармирала за проблем, министърът на финансите е бил длъжен да свика заседание на съвета по Закона за КФН и да се предложат стъпки за защита на интереса на гражданите. Това не е направено“, коментира той. „В Закона за КФН е разписано, че съветът се свиква 4 пъти годишно“, уточни Румен Петков. „Днешното заседание на НС е неподготвено, няма да донесе нищо. ГЕРБ и БСП „ще се замерят с квалификации“, кой виновен и кой най-виновен“, заяви председателят на АБВ. „Заседанието показва институционална нищета и неспособността на народното представителство да контролира въпроса“, каза още Румен Петков. \r\nБиляна ИВАНОВА", "date": "2018.08.21", "title": "Румен Петков, АБВ: Случаят с „Олимпик“ е големият провал на министъра на финансите Владислав Горанов"}
{"url": "http://www.focus-news.net/news/2018/08/21/2558336/reuters-sled-izlizaneto-na-gartsiya-ot-spasitelniya-plan-aleksis-tsipras-obyavi-nachaloto-na-nov-den-za-gartsiya.html", "text": "Лидерът на кабинета в Атина Алексис Ципрас заяви, че Гърция има причина да очаква по-добри дни, след като страната официално излезе от последния спасителен план за финансова помощ, което поставя край на деветгодишната дългова криза, предава  Reuters . \r\n„Днес настъпва нов ден за страната ни, исторически ден. Спасителните планове, икономиите, рецесията и социалното опустиняване най-сетне приключиха“, заяви Ципрас в телевизионно обръщение, направено от остров Итака. \r\n„Страната ни възвръща правото си за оформя своето бъдеще“, подчерта гръцкият премиер. \r\nЦипрас направи обръщение от хълм с изглед към пристанището, където Омировият герой Одисей се връща след 10-годишното си пътуване, подчертава агенцията.", "date": "2018.08.21", "title": "Reuters: След излизането на Гърция от спасителния план: Алексис Ципрас обяви началото на „нов ден“ за Гърция"}
{"url": "http://www.focus-news.net/news/2018/08/21/2558335/pregled-na-mezhdunarodnite-novini-do-13-chasa-agentsiya-fokus.html", "text": "Споменът за травматичните събития е засенчен от противоречията в настоящето, но 50-годишнината от потушаването на Пражката пролет ще бъде отбелязано както в Чешката република, така и в Словакия, подчертават от редакцията на австрийския национален ежедневник  Der Standard . \r\nВ нощта на 21 август 1968 година повече от половин милион войници от СССР, Полша, Унгария и България навлизат в бивша Чехословакия и поставят рязък край на местното движение за реформи, борило се за „социализъм с човешко лице\". Следват още 21 години на – според изданието - комунистическа диктатура под съветско господство.  \r\nDer Standard отбелязва, че в рамките на деня ще бъдат организирани множество мемориални събития. В няколко града фотографски изложби ще припомнят за часовете и дните след окупацията, която се смята за една от най-мрачните глави в историята на някогашна Чехословакия. За вечерните часове е планиран концерт на площад „Венцеслав“ в Прага, както и видеопрожекция на фасадата на Националния музей Чехия, на която ще бъдат излъчени кадри от паметните събития от 1968-ма година.  \r\nОт редакцията привеждат информация, съгласно която за разлика от словашкия си колега Андрей Киска, държавният глава на Чешката република Милош Земан е отказал да изнесе реч за годишнината от събитието. Земан, който се смята за приятелски настроен към Русия и многократно е призовавал за отмяна на санкциите срещу нея, не вижда смисъл да коментира отново нахлуването на войниците на страните от Организацията на Варшавския пакт. Решението му предизвика гнева не само на управляващите в Прага, но дори и на тези в Братислава. Австрийският вестник обаче не пропуска да припомни, че в началото на 70-те години на миналия век Земан е бил изгонен от Комунистическата партия заради критичната си позиция по отношение на окупацията. \r\n***  В близост до Пловдив бе открита уникална гробница, по-голяма от която е единствено мавзолеят на римския император Октавиан Август в Рим, отбелязва електронното издание на македонския вестник  „Денешен“ .  \r\nМинистър-председателят на България Бойко Борисов определи находката като „световно чудо“. Съгласно думите му, тя ще бъде превърнахата в целогодишно отворена атракция. Борисов бе категоричен, че откритието ще бъде страхотна реклама не само за Пловдив, но и за цяла България. „Трима римски императори са убити в балканските страни, а гробовете на двама от тях все още не са открити\", добави премиерът на България.  \r\n„Няма такава в света, ако изключим египетските пирамиди. Най-високата гробница в нашата страна е Поморийската, но тя е 5,5 метра. Други подобни има в Рим и Палмира, но те достигат до шест метра. А нашата е над 20 метра“, поясни археологът Костадин Кисьов.  \r\nОт редакцията поясняват, че гробницата се намира на 20 км от Пловдив, в комплекса „Малтепе“. \r\n***  Усилията на пожарникарите за справяне с огъня на два фронта в западната част на полуостров Пелопонес са продължили и през нощта, съобщава електронното издание на гръцкия вестник  Kathimerini . \r\nОт редакцията привеждат информация за 32 пожарни коли, три самолета, три хеликоптера и десетки огнеборци, задействани за потушаването на пламъците до Дафниотиса, близо до Амалиада. \r\nНа вторият фронт на пожара, който избухна в късните следобедни часове на неделя между селата Гераки и Аналипсис, са изпратени 28 пожарникари с 14 превозни средства. \r\n***  Призив за запазване на Косово (в източника – Косово и Метохия) в състава на Сърбия този път бе отправен от църковни лица от епархията Рашка-Призрен, отбелязва електронното издание на белградския ежедневник  „Политика“ . \r\n„Силата, казва народът, взима страни и градове, ако искат да взимат – нека го окупират, но ние не трябва да даваме нашата свещена земя, защото е казано – това, което е взето със сила, се връща със сила. За това има доказателство с еврейския народ, който чакаше две хиляди години, за да се върне в Ерусалим. И се върна“, подчерта патриарх Ириней, предстоятел на Сръбската православна църква (СПЦ). Той добави, че „не мога да кажа няколко думи за нашето Косово, за нашата благословена държава, за нашия Ерусалим, който е застрашен повече от всякога в историята му\". \r\nСъгласно думите на Ириней, не бива да бъде позволявано Косово да бъде „нечия друга земя, освен сръбска“, и да бъде давано на хора, които „в продължение на години и векове унищожават нашите храмове в Косово и Метохия“.  \r\nПредстоятелят на СПЦ призова вярващите да се обединят, за да се „помолят на Господа… Косово да остане сръбско, такова, каквото е било винаги“. Ириней бе категоричен: „Никога не трябва да позволяваме то да бъде предавано“ на някой друг, освен  на сърбите. \r\n***  Министър-председателят на Гърция Алексис Ципрас подготвя промени в правителството, предава   Македонска информативна агенцијa (МИА) , като се позовава на данни от местни медии, които отбелязват, че реконструкцията може да бъде обявена в близките дни.  \r\nСъгласно разпространената информация, няколко от министрите от управляващия в Атина кабинет със сигурност ще запазят постовете си. Сред тях са министърът на външните работи Никос Коцияас, министърът на отбраната Панос Камесно и министърът на труда Ефи Ахциоглу. \r\nВероятно е промените да бъдат обявени в следващите дни, преди началото на Международния панаир в Солун, който ще бъде открит на 8 септември. На изложението, което се провежда всяка година в началото на септември, по традиция, гръцките премиери изнасят речи, в които обявяват правителствената програма за следващия период. \r\nЗа реконструкция в правителството се заговори след трагедията с пожарите в Източна Атика, в резултат на които загинаха над 90 души. \r\n*** Иран представи нов изтребител Kowsar, разработен на територията на ислямската република, съобщава  ТАСС , като се позовава на информация от информационната агенция Tasnim. \r\nПредставянето на самолета, свързано с отбелязването на Деня на военната промишленост в Иран (22 август), се проведе в присъствието на президента на страната Хасан Роухани. \r\nПо информация на Tasnim изтребителят се отнася към четвъртото поколение реактивни военни самолети и е оборудван с компютърна система за балистични изчисления и многофункционален радар. Съобщава се още, че това е първият самолет, който е разработен и произведен изцяло на територията на Иран. \r\n***  Министър-председателят на Косово Рамуш Харадинай отново се противопостави на призивите на президента Хашим Тачи за корекция на границите със Сърбия, предупреждавайки, че подобни опити биха били национално предателство и че „всеки, който желае преместване на границите трябва да знае, че призовава за нова война\", предава скопската електронна медия  A1 On .  \r\n„Никой няма право да обсъжда границите на Косово и ако някой се опита да ги промени, той ще извърши национално предателство“, заяви  Харадинай в интервю за прищинската телевизия КТВ, цитирано от скопската медия. Лидерът на кабинета в Прищина не пропусна да припомни, че действията в посока на промяна на границите неминуемо водят към нова война. \r\nПрисъединяването на Прешевската долина към Косово, за което се застъпва Тачи, е нещо непостижимо, което е „неправилно свързвано с теми като признаването на Косово от Сърбия\", категоричен бе Харадинай.  \r\nПрезидентът Тачи, според думите на лидера на косовското правителство, има доверието на институциите по отношение на диалога за взаимно признаване със Сърбия, но не и за да обсъжда промяна на границите. \r\n„Трябва да има признание между двете страни в съществуващите граници, без никаква промяна“, категоричен бе косовският премиер, като същевременно поясни, че „никой няма мандат да преговаря за територията“ на най-младата държава на Балканите.  \r\n„Диалогът е политически и е само за взаимно признаване. Желанието го има, но за промяна на границите на Косово няма мандат нито президентът, нито който и да било друг. Ще приемем Прешевската долина с удоволствие, ако Сърбия ни я даде доброволно, но никой няма право да преговаря за територията на независимата държава Косово, обявена на 17 февруари (2008 г.). Ние не говорим за желания, а за реалността, създадена от войната. Загубихме животи за тази реалност и за тези граници“, отбеляза Харадинай. \r\nВ рамките на интервюто косовския премиер няколко пъти подчерта, че преговорите за размяна на територии и промяна на граници са национално предателство. „Никой няма мандат да говори за границите. Аз не мога да говоря за границите. Президентът Тачи не бива да говори, премиерът не трябва, нито претседаелот на парламента Кадри Весели. Когато говорим за територии, няма диалог. Това е призив за война. Нарушаването на територията на страната означава война“, алармира министър-председателят на най-младата държава на Балканите. \r\n***  Федералната агенция по заетостта представи положителен доклад за интеграцията на бежанците на германския пазар на труда, съобщава изданието  Der Spiegel  в статия, посветена на необятната тема за миграцията в страната.  \r\nПоследните официални данни показват, че повече от 300 хил. души от осемте основни държави, от които пристигат бежанци, са успели да си намерят работа в Германия. Броят им е с 88 хил. по-голям, в сравнение с данните от предходната година. От доклада на агенцията става ясно, че 238 хил. от мигрантите са социално осигурени. Като цяло тези показатели са добри, подчерта директорът на агенцията Детлеф Шеле.  \r\nНай-интегрирани са младите хора, 28 хил. от които са се записали на курс или някакъв друг вид обучение. «Винаги сме казвали, че онези, които са влезли в страната като деца и юноши, имат по-добри перспективи на пазара на труда\", припомни Шеле. \r\nПри интеграцията на бежанците на пазара на труда степента на владеенето на немски език остава критичен фактор. Съгласно думите на Шеле, е необходимо субсидираните от държавата езикови курсове да бъдат разширени – за по-малко от година е почти невъзможно да се овладее езикът до степен, който позволява на младите да се запишат в училище.  \r\nПрез юли броят на бежанците, търсещи работа в Германия, е бил 482 хил. Данните включват хора, които понастоящем завършват интеграционен и езиков курс. Около 187 хил. бежанци са били регистрирани като безработни през юли. Броят им остава почти непроменен в продължение на месеци. \r\nОбщо в Германия има над 1,5 млн. души от кризисни страни, включително от Сирия, Ирак, Афганистан, Иран, Пакистан, Сомалия, Еритрея и Нигерия, припомня изданието. \r\n***", "date": "2018.08.21", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/08/21/2558338/daniela-dimitrova-teritorialno-byuro-yugozapad-pochti-80-ot-prepodavatelite-v-obshtoobrazovatelnite-uchilishta-v-kyustendil-sa-na-vazrast-mezhdu-40-i-59-godini.html", "text": "Почти 80% от преподавателите в общообразователните училища в Кюстендил са на възраст между 40 и 59 годни. Това каза пред  Радио „Фокус” – Кюстендил  Даниела Димитрова, началник на отдел „Статистически изследвания” към Териториално бюро – Югозапад. По думите ѝ в учителската професия преобладават жените, които съставляват 87% от общия брой на учителите в областта. 740 са работещите учители, като от тях над 96% са с придобити образователно-квалификационни степени „бакалавър” или „магистър”. Педагогическият персонал, зает в детските градини, е 279 души, от които 259 са детски учители. Преобладаващата част от този персонал е на възраст от 40 до 59 години – 67.4%, а с придобити образователно-квалификационни степени „бакалавър” или „магистър” са 91% от педагозите. \r\nВенцеслав ИЛЧЕВ", "date": "2018.08.21", "title": "Даниела Димитрова, Териториално бюро – Югозапад: Почти 80% от преподавателите в общообразователните училища в Кюстендил са на възраст между 40 и 59 години"}
{"url": "http://www.focus-news.net/news/2018/08/21/2558339/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. По пътя от и за граничния пункт има опасност от падащи камъни на пътното платно. \r\nВенцеслав ИЛЧЕВ", "date": "2018.08.21", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2018/08/21/2558329/premierat-boyko-borisov-pristigna-v-parlamenta-za-izvanrednoto-zasedanie.html", "text": "Премиерът Бойко Борисов пристигна в парламента за извънредното заседание, предаде репортер на  Агенция \"Фокус\" . Премиерът ще бъде изслушан за електронните системи на страната. Това е заложено като точка първа в дневния ред. \r\nДеница КИТАНОВА", "date": "2018.08.21", "title": "Премиерът Бойко Борисов пристигна в парламента за извънредното заседание"}
{"url": "http://www.focus-news.net/news/2018/08/21/2558340/galya-zaharieva-gerb-vseki-balgarski-myusyulmanin-shte-posreshtne-kurban-bayram-s-dostoynstvo-i-optimizam.html", "text": "Всеки български мюсюлманин ще посрещне Курбан Байрам с достойнство и оптимизъм. Това каза от името на група Галя Захариева, народен представител от ПГ на ГЕРБ по повод празника на мюсюлманите  Курбан Байрам, предаде репортер на  Агенция „Фокус“.   Захариева пожела доброто да управлява делата ни, за да можем да градим бъдещето в мир и хармония. По думите й традицията повелява на този ден всички да бъдат смирени. Захариева поздрави мюсюлманите от името на ПГ на ГЕРБ. „Курбан Байрам е сред най-личните и семейните празници за мюсюлманите, като всеки вярващ трябва да прояви уважение към по-възрастните, да поиска прошка“, отбеляза Захариева. По думите й е време да се припомни, че празниците ни обединяват.  \r\nДеница КИТАНОВА", "date": "2018.08.21", "title": "Галя Захариева, ГЕРБ: Всеки български мюсюлманин ще посрещне Курбан Байрам с достойнство и оптимизъм"}
{"url": "http://www.focus-news.net/news/2018/08/21/2558322/rumen-petkov-abv-dneshnoto-zasedanie-na-parlamenta-e-absolyutno-nepodgotveno-po-populistki-akt-ne-mozhe-da-bade-napraven.html", "text": "В НС днес се отива на едно абсолютно неподготвено заседание. Няма какво да се обсъжда, няма анализ на какво се дължи сривът на Търговския регистър. Това каза на пресконференция председателят на АБВ Румен Петков за извънредното заседание на парламента днес, предаде репортер на  Агенция „Фокус“ . „По- популистки акт от този не мисля, че може да бъде направен“, обяви той. „Бройката на стопанските субекти, които са засегнати, не е ясна на тези, които отиват днес в парламента“, коментира Румен Петков. „Ръководството на Агенцията по вписванията не се обърна към никого, за да каже, че няма да може да изпълни обема си от работа. Проспива състоянието на фирмата, която се грижи за поддръжката. Това не направи впечатление на никой в НС“, посочи председателят на АБВ. „Сривът на Търговския регистър е сериозен знак за готовността ни за членство в Шенген“, заяви Румен Петков. „Настояваме да се направи експертен анализ и оценка в резултат на какво се получи тежкият провал в Агенцията“, посочи той. По повод назначението на Габриела Козарева за директор на Агенцията по вписванията Румен Петков коментира: „Не мисля, че тя може да носи такава отговорност“. „Ако продължават кадровите експерименти в такива ключови звена, не в чакалнята на еврозоната, няма да ни пуснат и на стъпалата пред чакалнята“, каза още той. \r\nБиляна ИВАНОВА", "date": "2018.08.21", "title": "Румен Петков, АБВ: Днешното заседание на парламента е абсолютно неподготвено, по-популистки акт не може да бъде направен"}
{"url": "http://www.focus-news.net/news/2018/08/21/2558342/lyubomira-gancheva-abv-nie-sme-edinstvenata-partiya-koyato-predlaga-mladite-da-uchastvat-vav-formiraneto-na-politikite.html", "text": "АБВ е единствената партия, която предлага младежко включване на практика - младите да участват във формирането на политиките. Това каза на пресконференция председателят на АБВ-Младежи и зам.-председател на партията и Любомира Ганчева, предаде репортер на  Агенция „Фокус“ . „За 4 години от основаването си доказахме, че работим не само по време на избори, а ежедневно. Не в партийни централи или институции, а сред хората“, заяви тя. „Предложенията ни за политики не са „спускани“ от ръководството, а напротив - ние сме част от него“, коментира Любомира Ганчева. „След по-малко от две седмици ще проведем втората си Национална младежка отчетно-изборна конференция, от 31 август до 2 септември в Бургас“, обяви тя. „Ще коментираме визията си за  България и как като млади хора ще се включим активно в позитивната промяна“, обясни Ганчева. „Предизвикателствата в младежката сфера са изключително много, те са лакмус на проблемите в обществото. Като се започне от демографския проблем, миграцията, апатията, агресията, безработицата, влошеният здравен и образователен статус“, каза още тя. \r\nБиляна ИВАНОВА", "date": "2018.08.21", "title": "Любомира Ганчева, АБВ: Ние сме единствената партия, която предлага младите да участват във формирането на политиките"}
{"url": "http://www.focus-news.net/news/2018/08/21/2558341/gd-granichna-politsiya-intenziven-e-trafikat-na-gkpp-kulata-gkpp-makaza-gkpp-dunav-most-i-gkpp-dunav-most-2.html", "text": "Интензивен е трафикът на ГКПП „Кулата“, ГКПП „Маказа“, ГКПП „Дунав мост“ и ГКПП „Дунав мост 2“. Това съобщиха от пресцентъра на  ГД „Гранична полиция“ . На българо-гръцката граница на ГКПП „Кулата“ и ГКПП „Маказа“ трафикът е интензивен. На българо-румънската граница на ГКПП „Дунав мост“ и ГКПП „Дунав мост 2“, трафикът е интензивен за товарни автомобили на изход и за леки автомобили на всички останали гранични контролно-пропускателни пунктове. На българо-сръбската, българо-турската и българо-македонската граница трафикът е нормален на всички гранични контролно-пропускателни пунктове.", "date": "2018.08.21", "title": "ГД „Гранична полиция“: Интензивен е трафикът на ГКПП „Кулата“, ГКПП „Маказа“, ГКПП „Дунав мост“ и ГКПП „Дунав мост 2“"}
{"url": "http://www.focus-news.net/news/2018/08/21/2558344/pazardzhik-dvizhenieto-se-osashtestvyava-v-edna-lenta-po-avtomagistrala-trakiya-pri-km-94-v-posoka-sofiya-poradi-patnotransportno-proizshestvie.html", "text": "Движението се осъществява в една лента по автомагистрала „Тракия“ при км 94 в посока София поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Затворена за движение е изпреварващата лента. Движението се извършва в активната лента и се регулира от „Пътна полиция“.", "date": "2018.08.21", "title": "Пазарджик: Движението се осъществява в една лента по автомагистрала „Тракия“ при км 94 в посока София поради пътнотранспортно произшествие"}
{"url": "http://www.focus-news.net/news/2018/08/21/2558337/s-kvorum-ot-131-narodni-predstaviteli-zapochna-izvanrednoto-zasedanie-na-parlamenta.html", "text": "С кворум от 131 народни представители започна извънредното заседание на парламента, предаде репортер на  Агенция „Фокус“.   Извънредното заседание се провежда по време на парламентарната ваканция. Това е първият такъв случай за 44-ия парламент. \r\nЗаседанието бе насрочено от председателя на парламента Цвета Канраянчева през вчерашния ден и инициирано от ПГ на „БСП за България“.  \r\nПрограмата включва две точки: изслушване на премиера Бойко Борисов за електронните системи на страната и изслушване на министъра на финансите във връзка с отнетия лиценз на кипърското застрахователно дружество, от което бяха засегнати около 200 хил. българи. В зала присъства премиерът Бойко Борисов, който пристигна малко по-рано в Народното събрание. Тук е и министърът на финансите Владислав Горанов.  \r\nВ началото на заседанието председателят на парламента поздрави мюсюлманите с празника им Курбан Байрям. \r\nДеница КИТАНОВА", "date": "2018.08.21", "title": "С кворум от 131 народни представители започна извънредното заседание на парламента"}
{"url": "http://www.focus-news.net/news/2018/08/21/2558347/plovdiv-iztochno-platno-na-ul-nedyalka-shileva-shte-bade-zatvoreno-za-dvizhenie-za-pet-dni-poradi-avarien-remont.html", "text": "Източното платно на ул. „Недялка Шилева“ в Пловдив ще бъде затворено за движение за пет дни поради авариен ремонт на магистрален топлопровод. Това съобщиха за  Радио „Фокус“ – Пловдив  от ОП „Организация и контрол на транспорта“. Пътната артерия ще бъде затворена частично за периода от 09.00 часа на 22 август до полунощ на 26 август. Маршрутът на автобусите по линии №18 и 44 от основния вътрешноградски транспорт се променя еднопосочно.", "date": "2018.08.21", "title": "Пловдив: Източно платно на ул. „Недялка Шилева“ ще бъде затворено за движение за пет дни поради авариен ремонт"}
{"url": "http://www.focus-news.net/news/2018/08/21/2558345/yordan-tsonev-dps-svikvaneto-na-izvanredno-zasedanie-na-kurban-bayram-e-vse-edno-da-svikame-takova-na-koleda-ako-predsedatelyat-na-parlamenta-e-myusyulmanin.html", "text": "Свикването на извънредно заседание на Курбан Байрам е все едно да свикаме такова на Коледа, ако председателят на парламента е мюсюлманин. Това каза народният представител от ПГ на ДПС Йордан Цонев от името на група, предаде репортер на  Агенция „Фокус“ . Цонев поздрави всички мюсюлмани по повод празника и отчете, че групата на ДПС няма това усещане за празник. „Нека им пожелаем да са живи и здрави и към вас, г-жо председател, ако все пак сте толкова искрени към нашите колеги и приятели, може би беше добре да се съобразим и това заседание да бъде по-късно“, каза Цонев.   \r\nОт своя страна председателят на НС Цвета Караянчева заяви, че тъй като темата е значима, е предпочела то да се свика бързо.  \r\nДеница КИТАНОВА", "date": "2018.08.21", "title": "Йордан Цонев, ДПС: Свикването на извънредно заседание на Курбан Байрам е все едно да свикаме такова на Коледа, ако председателят на парламента е мюсюлманин"}
{"url": "http://www.focus-news.net/news/2018/08/21/2558349/sport-polyakat-adam-balski-se-otkaza-ot-macha-s-tervel-pulev.html", "text": "Адам Балски се отказа в последния момент от мач срещу Тервел Пулев. Вместо с българина, 27-годишният поляк, който има 12 поредни победи на професионалния ринг, ще играе през ноември срещу сънародника си Никодем Йежевски, информираха местните медии.  \r\nТова означава, че Тервел Пулев трябва да чака Европейската федерация да му назначи трети противник, с когото да се боксира за титлата в полутежка категория, след като по-рано този месец от мач срещу българина се отказа и италианският състезател по бокс Фабио Турки.", "date": "2018.08.21", "title": "Спорт: Полякът Адам Балски се отказа от мача с Тервел Пулев"}
{"url": "http://www.focus-news.net/news/2018/08/21/2558351/veliko-tarnovo-10-oto-izdanie-na-mindya-rok-fest-shte-se-provede-na-24-avgust-grupata-the-drivers-shte-postavi-nachaloto-na-sabitiyata.html", "text": "Група The Drivers ще открие десетото издание на Миндя Рок Фест. Това съобщи пред журналисти проф. Евгений Дайнов, един от организаторите на събитието, предаде репортер на  Радио „Фокус“ – Велико Търново . Българският Уудсток, както е известен сред почитателите на рок музиката, ще бъде открит на 24 август от 18.00 часа с традиционното слово на кмета на село Миндия. Проф. Дайнов обясни, че за юбилейното издание на фестивала е направен опит да се съберат всичко големи имена, които са участвали през годините. „Участие ще вземат Васко Кръпката с Подуене Блус Бенд, който отново ще бъде хедлайнер в събота, Милена Славова ще се появи отново, от Сърбия ще дойдат Cotton Pickers, които правят специален жест, защото откакто свириха няколко пъти на фестивала, добиха доста голяма популярност. Имаме и една нова звезда – Ния, която спечели „Гласът на България“, обясни проф. Дайнов. \r\nВъв втората фестивална вечер ще се представят и „обичайните заподозрени“. Меломаните ще се радват на изпълненията на Рестарт, Асамбленд, Магистри, Delta Roosters и Blues Traffic. Прогнозите за десетата юбилейна година са да пристигне рекорден брой публика. Къщите за гости в селото са заети от февруари, желаещи да присъстват на феста са се настанили и в околните села. Обособени са два палаткови лагера, има и достатъчно паркоместа за автомобили. \r\nПроф. Евгений Дайнов припомни, че фестивалът е стартирал през 2009 година с финансовата помощ на английски заселници. През годините, събитието привлякло интереса на музиканти не само от България, но и от държави като Русия, Беларус, Англия, Сърбия и Турция. Той получил сериозна разгласа в музикалните среди, но продължава да се случва, благодарение на общността, която той е събрал около себе си. „Миндя рок фест продължава да е беден фестивал, съществува единствено поради това, че хората си помагат, музикантите свирят буквално без пари, всичко става за хората, народен фестивал, българския Уудсток, както го наричаме, ако няма човешки усилия и жестове на приятелство, фестивалът няма да съществува“, добави проф. Дайнов. \r\nСред основните спомоществователи на организаторите са Община Велико Търново, Нов Български университет и читалище „Развитие - 1893“ с. Миндя. Фестивалът ще се проведе в два поредни дни на 24 и 25 август. \r\nМария НЕДЕВА", "date": "2018.08.21", "title": "Велико Търново: 10-ото издание на Миндя Рок Фест ще се проведе на 24 август, групата The Drivers ще постави началото на събитията"}
{"url": "http://www.focus-news.net/news/2018/08/21/2558346/valeri-zhablyanov-bsp-pozhelavame-na-balgarskite-myusyulmani-da-badat-most-na-balgariya-kam-drugite-kulturi.html", "text": "Пожелаваме на българските мюсюлмани да бъдат мост на България към другите култури и да обичат страната. Това каза от името на група Валери Жаблянов, народен представител от ПГ на „БСП за България“ по повод празника на мюсюлманите Курбан Байрям, предаде репортер на  Агенция „Фокус“.   „От името на ПГ на БСП поздравяваме българските мюсюлмани с празника Курбан Байрам, желаем здраве и просперитет на техните семейства, да бъдат все така трудолюбиви и толератни български граждани, каквито са били през всички столетия, в които българските християни и мюсюлмани живеят заедно. Пожелаваме им да бъдат един мост на България към другите култури“, каза Жаблянов.  \r\nДеница КИТАНОВА", "date": "2018.08.21", "title": "Валери Жаблянов, БСП: Пожелаваме на българските мюсюлмани да бъдат мост на България към другите култури"}
{"url": "http://www.focus-news.net/news/2018/08/21/2558348/zlatyu-klichev-dgs-karlovo-tryabva-da-se-namokri-tseliyat-perimetar-na-pozhara-kray-karlovo-za-da-nyama-novi-zapalvaniya.html", "text": "Трябва да се намокри целия периметър на пожара, за да няма нови запалвания. Това каза за  Радио „Фокус“ - Пловдив  Златю Кличев, директор на Държавно горско стопанство – Карлово. Всички горски служители са на терен и пръскат с 20 гръбни пръскачки. Вече четвърти ден се работи по пълното потушаване на пожара край Карлово. Вчера е имало няколко нови запалвания. „Торфът минава под обезопасителната пътека и пламва наново. Реагираме и в рамките на 10 минути ги заграждаме. Всички служители на Горското стопанство заедно със служителите от Пожарната подават вода, защото наклонът е изключително голям и атмосферите на водата не стигат“, каза още Кличев. Направени са байпасове. „Докъдето стига вода, пълним варели, оттам сме изкарали бензинови помпи на ръка и оттам подаваме на следващия варел“, добави още Кличев. По думите му днес през целия ден ще се мокри. „Отдолу някъде тлее, минава под обезопасителната ивица, излиза зад нея и се разгаря при вятър, който е постоянен и това е минус. Това става в следобедните часове най-вече между 16.00 и 19.00 часа, когато се разпалва“, каза още Кличев. Той обясни, че обезопасителната ивица се прави с мотики, лопати и търмъци, като се маха мъртвата горска постилка до земя или до камък. „По този начин, след като пожарът стигне до там, няма какво да гори и по този начин се спират пламъците. Това се прави по целия периметър на горския пожар и там пазим“, добави Кличев. Той посочи, че постоянно обикалят патрули. През първия ден в потушаването на пожара са се включили 100 души, 40 военни, 20 пожарникари и 40 горски служители. През следващите дни е имало нощни патрули - четири двойки по двама души, вчера са били около 20 души през деня. Тази нощ отново е имало 4 двойки патрули. Кличев каза още, че пожарът възникна в най-недостъпната местност. По думите му изгорялата площ е между 80 - 100 дка. Полицията води разследване. Периметърът е бил 800 метра. \r\nМария РУСЕВА", "date": "2018.08.21", "title": "Златю Кличев, ДГС - Карлово: Трябва да се намокри целият периметър на пожара край Карлово, за да няма нови запалвания"}
{"url": "http://www.focus-news.net/news/2018/08/21/2558354/varna-petima-zrelostnitsi-zavarshili-s-palno-otlichie-poluchiha-pochetnoto-otlichie-na-ministerstvoto-na-obrazovanieto-i-naukata.html", "text": "Петима зрелостници от Варна, завършили средното си образование с пълно отличие, получиха почетното отличие на Министерството на образованието и науката. Националните дипломи бяха връчени на специална церемония, на която присъстваха учители, родители и приятели на зрелостниците. Пред  Радио „Фокус“ – Варна  Венцеслава Генова, началник на Регионалното управление на образованието във Варна, посочи, че това са ученици, които са завършили с отличен успех по всички учебни предмети, вписани в дипломата за средно образование и имат изявени способности в областта на науките, технологиите, изкуствата и спорта. Тава са Адриана Ушева, завършила Математическа гимназия „Д-р П. Берон“, Елица Ганева, Жасмина Стоянова, Иван Иванов и Радина Славова, завършили Първа езикова гимназия. \r\nПочетното отличие „Национална диплома“ се присъжда за общ успех от дипломата за средно образование отличен (6.00) и за изявени способности в областта на науката, техниката, културата и спорта. „Пожелаваме на тези изявени млади хора много бъдещи успехи и реализирани мечти, да бъдат гордост за своите родители, учители, за своите съграждани и сънародници“, каза Венцеслава Генова. \r\nМарияна ВАЛЕНТИНОВА", "date": "2018.08.21", "title": "Варна: Петима зрелостници, завършили с пълно отличие, получиха почетното отличие на Министерството на образованието и науката"}
{"url": "http://www.focus-news.net/news/2018/08/21/2558343/infomaxmk-makedoniya-spored-balgarskite-istoritsi-ideyata-za-makedoniya-e-izmislena-referendumat-shte-slozhi-kray-na-istoricheskite-lazhi.html", "text": "България демонстрира невероятна подкрепа за референдума за промяна на конституционното име на Македония, предава скопският информационен сайт  Infomax.mk . \r\nОсновна подкрепа идва от българските политици и историци, констатира медията. Последният от поредицата, който даде подкрепата на България за македонското самоотричане е историкът Стефан Иванов, който заяви, че референдумът ще бъде тест за това дали Македония ще сложи край на – съгласно думите му – лъжите, написани в македонските учебници. България има интерес от това референдумът, насрочен за 30 септември, да бъде успешен, уверен е Иванов.  \r\n„Това ще бъде тест в каква посока иска да продължи Македония - дали ще остане сенките на миналото или ще се приближи към Европейския съюз и ще превъзмогне лъжите, написани в македонските учебници\", подчертава българският историк. \r\nСпоред него историята, че Македония е нещо различно от България, е фалшива руско-сръбска история, а автор на македонската идея е официален Белград.„Големият въпрос е дали ще се върнем към фалшивата руско-сръбска история, че Македония е нещо различно. Интересите на Балканския полуостров минават през Сърбия, тя е автор на „македонската идея\", коментира Стефан Иванов.  \r\nСпоред него, ако референдумът се провали има шанс македонците имат шанс да се превърнат в нещо различно от българите, а ако е успешен – да се обърнат към България. „В момента изборът е между миналото и бъдещето. Македонците може да искат да бъдат различни или да се върнат и да се обърнат към България\", подчертава Иванов, който изрази увереност, че огромна част от българите в Македония подкрепят референдума. Тереза Герова", "date": "2018.08.21", "title": "Infomax.mk (Македония): Според българските историци идеята за Македония е измислена: Референдумът ще сложи край на историческите лъжи"}
{"url": "http://www.focus-news.net/news/2018/08/21/2558353/krum-zarkov-bsp-pravitelstvoto-da-prouchi-vsichki-vazmozhnosti-na-balgarskoto-evropeyskoto-i-mezhdunarodnoto-zakonodatelstvo-za-vazstanovyavane-na-parite-na-zasegnatite-ot-olimpik.html", "text": "Настояваме правителството да проучи всички възможности на българското, европейското и международното законодателство за възстановяване на парите на засегнатите от „Олимпик“. Това каза заместник-председателят на ПГ на „БСП за България“ Крум Зарков в мотиви от името на група по точката за изслушането на министъра на финансите Владислав Горанов по казуса със застрахователно дружество „Олимпик“, предаде репортер на  Агенция „Фокус“.   Според Зарков КФН трябва да предостави пред парламента доклад върху осъществения от нея надзор за дейността на \"Олимпик\" и информация за състоянието на гаранционния фонд. Той обърна внимание, че в проекторешението на БСП е заложено в срок до 7 септември министърът на финансите да информира парламента, а КФН да предостави доклада си. „Считано от полунощ на 17 август задължителните застраховки „Гражданска отговорност“ на стотици хиляди души бяха прекратени“, каза Зарков и обясни, че причината за извънредната ситуация е отнетия лиценз на застрахователното дружество. Според него трябват целенасочени действия на всички български институции. „Ситуацията е предпоставка за много продължителни спорове между двата спорове – българския и кипърския. С тези спорове ощетените от „Олимпик“ български граждани могат да бъдат само пасивен наблюдател“, каза Зарков.  \r\nДеница КИТАНОВА", "date": "2018.08.21", "title": "Крум Зарков, БСП: Правителството да проучи всички възможности на българското, европейското и международното законодателство за възстановяване на парите на засегнатите от „Олимпик“"}
{"url": "http://www.focus-news.net/news/2018/08/21/2558357/targovishte-okrazhniyat-sad-nalozhi-myarka-zadarzhane-pod-strazha-na-balgarin-izdirvan-za-izmami-s-evropeyska-zapoved-za-arest.html", "text": "Състав на Търговищкия окръжен съд уважи искането на Окръжната прокуратура за вземане мярка за неотклонение „Задържане под стража“ на издирван от ФРГ български гражданин. Това съобщиха от пресцентъра на  Апелативна прокуратура - Варна . 28-годишният Хасан Х. се издирва с европейска заповед за арест, издадена от Прокуратурата в германския град Меминген на 9 януари тази година. С нея се иска задържането и предаването му с цел наказателно преследване за извършени две измами във Федералната република. Престъпленията се наказват по Наказателния кодекс на ФРГ с лишаване от свобода 5 години, те са наказуеми и по българското законодателство.  \r\nМладият мъж е бил задържан на 10 август в Районното управление на МВР в Търговище. Според прокуратурата има реална опасност Хасан да се укрие, ако е на свобода, тъй като веднага след извършване на измамите той е напуснал територията на ФРГ.  \r\nОпределението на Търговищкия окръжен съд подлежи на обжалване пред Апелативния съд във Варна.", "date": "2018.08.21", "title": "Търговище: Окръжният съд наложи мярка „Задържане под стража“ на българин, издирван за измами с Европейска заповед за арест"}
{"url": "http://www.focus-news.net/news/2018/08/21/2558350/makedonskiyat-istorik-blagoy-atanasovski-makedontsite-sashtestvuvat-ot-1944-ta-godina.html", "text": "Македонският историк Благой Атанасовскини моли да приемем българската версия на нашата история, за да бъдем в хармония със съседката си, коментират в редакцията на скопското електронно издание  Express.mk . \r\n„И само ако македонските интелектуалци, историци, политици и македонският народ приемат историческата истина, че македонската политическа нация е създадена през 1944 г. като смес от геополитическите обстоятелства и условия, и че преди това историческите дейци, революционери, интелектуалци и учени, са тясно свързани и преплетени с българската национална тъкан, ще можем да се срещнем по средата и да разговаряме като двама цивилизовани съседи\", пише историкът в рубриката си за  „Трибуна.мк“ . Тереза Герова", "date": "2018.08.21", "title": "Македонският историк Благой Атанасовски: Македонците съществуват от 1944-та година"}
{"url": "http://www.focus-news.net/news/2018/08/21/2558359/plovdiv-do-kraya-na-godinata-shte-bade-izgradeno-kragovoto-krastovishte-na-patya-plovdiv-asenovgrad.html", "text": "До края на годината ще бъде изградено кръговото кръстовище на пътя Пловдив - Асеновград. Това стана ясно при поредната оперативка за важните пътни проекти на Пловдивска област, свикана от областния управител Здравко Димитров, съобщиха за  Радио „Фокус“ – Пловдив  от Областната администрация. Към този момент се подготвя разрешителното за строеж на кръговото кръстовище, за да започне неговото изграждане. Основното трасе от пътя Пловдив – Асеновград ще бъде завършено в срок, като ще бъдат поставени мантинели в средата, а достъпът до обектите покрай пътя ще бъде осигурен с временни входове и изходи, както и с временна пътна маркировка. Проектът за временна организация на движението ще бъде съгласуван с „Пътна полиция“ - Пловдив. \r\nДо края на месец септември се очаква да бъде съгласуван проектът и подробният устройствен план за локалните платна на пътя Пловдив - Асеновград, за да започнат отчуждителните процедури. \r\nВсе още се очаква експертите от Община Пловдив да дарят на АПИ проекта за Югоизточен обходен път от „Ягодовско шосе“ до връзката Пловдив - Асеновград, за да започнат процедурите по подробния устройствен план. Изграждането на пътната артерия е от изключително важно значение, за да започне и работата по проекта за рехабилитация на околовръстен път на Пловдив.", "date": "2018.08.21", "title": "Пловдив: До края на годината ще бъде изградено кръговото кръстовище на пътя Пловдив - Асеновград"}
{"url": "http://www.focus-news.net/news/2018/08/21/2558361/kyustendil-26-zarazni-zabolyavaniya-sa-registrirani-za-sedmitsa-v-oblastta.html", "text": "26 заразни заболявания са регистрирани за седмица в областта. Това съобщи за  Радио „Фокус” – Кюстендил  д-р Илияна Кръстева, директор на Дирекция „Надзор на заразните болести” към Регионална здравна инспекция – Кюстендил. Преобладаващата част от регистрираните заболявания са ентероколити – 19 случая. Установени са по два случая на варицела и на ротавирусен гастроентерит. През изминалите седем дни са открити трима души с туберкулоза. От началото на годината са регистрирани 37 болни от туберкулоза, а за същия период на миналата година те са били 25. \r\nВенцеслав ИЛЧЕВ", "date": "2018.08.21", "title": "Кюстендил: 26 заразни заболявания са регистрирани за седмица в областта"}
{"url": "http://www.focus-news.net/news/2018/08/21/2558360/parlamentat-vklyuchi-v-dnevniya-si-red-obsazhdaneto-i-glasuvaneto-na-ostavkata-na-zamestnik-predsedatelya-na-kfn-ralitsa-agayn.html", "text": "Парламентът включи в дневния си ред обсъждането и гласуването на оставката на заместник-председателя на КФН Ралица Агайн. Предложението направи председателят на Правна комисия и депутат от ГЕРБ Данаил Кирилов, предаде репортер на  Агенция „Фокус“ . Точката ще бъде точка втора в дневния ред на извънредното заседание на парламента. „За“ предложението му гласуваха 103 народни представители, „против“ – 21 и „въздържали се“ - 35, с което предложението бе прието.   \r\nОбратно предложение направи Драгомир Стойнев  и  заяви, че трябва да се чуят мотивите за оставката. „Ние не сме запознати с доклада, какви са мотивите и е хубаво да искаме изслушване на г-жа Агайн и след това да се прецени какъв е дневният ред“, заяви Стойнев.  \r\nОт ДПС пък поискаха Ралица Агайн да направи резюме на доклада си.   \r\nДеница КИТАНОВА", "date": "2018.08.21", "title": "Парламентът включи в дневния си ред обсъждането и гласуването на оставката на заместник-председателя на КФН Ралица Агайн"}
{"url": "http://www.focus-news.net/news/2018/08/21/2558355/ralitsa-agayn-kfn-kategorichno-vsichki-pravomoshtiya-na-kfn-otnosno-olimpik-sa-izpalneni-kakto-e-po-zakon-i-nyama-nikakvi-propuski.html", "text": "Категорично всички правомощия на КФН относно „Олимпик“ са изпълнени, както е по закон, и няма никакви пропуски. Това каза зам.-председателят на Комисията за финансов надзор (КФН) Ралица Агайн пред журналисти в Народното събрание, предаде репортер на  Агенция „Фокус“ . „Консултирали сме се още преди време и с правната служба по европейския орган по застраховане. По закон правомощията за представителство не са на зам.-председателя на комисията“, обясни тя. \r\nAгайн уточни, че тези, които имат да получават обезщетение по застраховка „Гражданска отговорност“, са изцяло подсигурени чрез системата за гаранционните фондове. \"Категорично са защитени. Въпросът е уреден от кипърското законодателство, където е обявено, че при случай на несъстоятелност обезщетенията се поемат от кипърския фонд. Нашият и кипърският фонд са подписали една многостранна конвенция, съгласно която обезщетенията по застраховката се изплащат като за местните клиенти българският фонд ще посредничи, ще ги обслужи, така че да не се затрудняват. Това е, когато има нанесени щети. За тези, които са си платили до края на годината, нито системата за гаранционните фондове, нито българското, нито кипърското законодателство предвижда някаква компенсация. Нито един обезпечителен фонд и в ЕС не предвижда да се покрива тази загуба. За тези хора не е осигурена система за гаранция и при всички положения те ще могат да си получат парите в процеса на ликвидация, когато тя се осъществи и ако има пари там“, обясни Агайн. \r\nЦветилена СИМЕОНОВА", "date": "2018.08.21", "title": "Ралица Агайн, КФН: Категорично всички правомощия на КФН относно „Олимпик“ са изпълнени, както е по закон, и няма никакви пропуски"}
{"url": "http://www.focus-news.net/news/2018/08/21/2558362/api-inzh-svetoslav-glosov-shte-proveri-napredaka-pri-remonta-na-viadukta-korenishki-dol-i-na-saorazhenieto-pri-tunel-vitinya-na-avtomagistrala-hemus.html", "text": "На 22 август председателят на Управителния съвет на Агенция „Пътна инфраструктура“ инж. Светослав Глосов ще провери напредъка при ремонта на виадукта „Коренишки дол“ при 36 км на автомагистрала „Хемус“ и на съоръжението при тунел „Витиня“. Това съобщиха от пресцентъра на  Агенция „Пътна инфраструктура“ .  \r\nВ момента се обновяват четири от предвидените за ремонт общо 6 носещи колони на „Коренишки дол“. Виадуктът е с дължина 481 метра и е в експлоатация от 1986 г. и от тогава не е основно ремонтиран. Работи се по съоръжението в посока София.  \r\nВиадуктът при тунел „Витиня“ при 33 км на автомагистрала „Хемус“ е с дължина 225 метра. В експлоатация е от 1984 г. Ремонтира се съоръжението в платното за София, което е при входа на тръбата за София на тунел „Витиня“. Възстановени са всички носещи стълбове на виадукта. Строително-монтажните работи по конструкцията на пътното платно продължават със саниране на пътната плоча, тратоарните конзоли и фугите на съоръжението.", "date": "2018.08.21", "title": "АПИ: Инж. Светослав Глосов ще провери напредъка при ремонта на виадукта „Коренишки дол“ и на съоръжението при тунел „Витиня“ на автомагистрала „Хемус“"}
{"url": "http://www.focus-news.net/news/2018/08/21/2558366/ustanoveno-e-narushenie-v-diagnostichno-lechebniya-protses-na-rodilkata-pochinala-v-umbal-pleven-prez-mesets-yuli.html", "text": "Извършената проверка в УМБАЛ „Д-р Георги Странски“ - Плевен по повод починала на 26 юли 2018 г. родилка с инициали М. М. констатира нарушениe в диагностично-лечебния процес, за което ще бъде образувано административно-наказателно производство. Това съобщиха от пресцентъра на  Министерството на здравеопазването . \r\nЦялата документация по случая е предоставена на Районната прокуратура в гр. Плевен.  \r\nНа 25 юли 2018 г. пациентката М. М. е хоспитализирана в Клиниката по акушерство и гинекология на УМБАЛ – Плевен за родоразрешение – планово Цезарово сечение. Проведена е предоперативна анестезиологична консултация, но не е извършен преглед и в Историята на бременността и раждането (ИБР) няма записани данни за състоянието на устната кухина и подвижността на шийния отдел на гръбначния стълб на пациентката. На по-късен етап това не е позволило да се направи оценка на риска от извършване на ендотрахеална интубация.  \r\nПо преценка на анестезиолога и по желание на пациентката раждането е планирано да се извърши под обща анестезия.  \r\nНа 26 юли в 9.00 часа е започнала оперативната интервенция. Направени са няколко опита за ендотрахеална интубация, която не се е осъществила поради анатомични особености на устната кухина. Екипът е пристъпил към ръчно обдишване. В периода на обдишване е установено повишено съпротивление на дихателните пътища, тежък бронхоспазъм и хипотония. Вследствие при родилката настъпва остра хипоксия, довела до пренатално страдание за плода.  \r\nРеанимационните мероприятия в Клиниката по акушерство и гинекология са продължили в пълен обем до 14.00 часа, след което е взето решение за преустановяването им, поради настъпила необратима сърдечна и съдова слабост. Това е и часът на обявяване на леталния изход.  \r\nИзпълнителна агенция „Медицински одит“ е отправила препоръка към УМБАЛ - Плевен в срок до 30 септември 2018 г. да бъде разработена и приложена писмена процедура за оценка на риска при осъществяване на ендотрахеална интубация.", "date": "2018.08.21", "title": "Установено е нарушение в диагностично-лечебния процес на родилката, починала в УМБАЛ - Плевен през месец юли"}
{"url": "http://www.focus-news.net/news/2018/08/21/2558352/rtk-live-kosovo-kosovskite-sarbi-se-interesuvat-ot-rabota-v-politsiyata.html", "text": "Сърбите в Косово показват повишен интерес към това да започнат работа в местната полиция, съобщава общественaта радио и телевизия  RTK Live . \r\nПо думите на министъра на вътрешните работи на най-младата балканска държава Бейтуш Гаши, над 800 косовски сърби са изявили желания да работят в полицията, сред тях има и 432 души от населените предимно със сърби общини в северната част на страната.  \r\nСръбският анализатор Любомир Станойкович обяснява пред медията, че една от причините за този интерес е липсата на сигурни работни места. „Трудно е да си намерите работа, не може да сте сигурни колко време ще сте на нея, ако работите в частния сектор, затова всички се насочват към обществения. Едно от най-търсените работни места, което е по-привлекателно, интересно и със сигурност по приемливо за младите хора, е косовската полиция“, пояснява анализаторът. \r\nRTK Live цитира Платор Авдио от Центъра за изследване на сигурността в Косово, според когото политическите събития, като например създаването на регионална полицейска дирекция в Северно Косово, са довели до по-лесно интегриране на косовските сърби в полицията, отколкото до други институции.", "date": "2018.08.21", "title": "RTK Live (Косово): Косовските сърби се интересуват от работа в полицията"}
{"url": "http://www.focus-news.net/news/2018/08/21/2558365/dw-trke-es-preporacha-na-turtsiya-da-se-obarne-kam-mvf-i-da-predprieme-ikonomicheski-merki-za-spechelvane-na-doverie.html", "text": "На фона на дискусиите в Германия за евентуално оказване на финансова помощ на Турция, комисарят на ЕС по въпросите на бюджета и човешките ресурси Гюнтер Йотингер предложи Анкара да се обърне към МВФ, информира турско езичната версия на Дойче веле. Гюнтер Йотингер отхвърли също така всякакви внушения за възможна директна помощ за Турция от бюджета на ЕС. Според него, „правилният адрес” е МВФ, именно който е създаден за „постъпки при драматични развития и сериозни проблеми”. \r\nГюнтер Йотингер коментира и последните политически събития в Турция. „За съжаление, през последните години бяхме принудени да констатираме не напредък, а застой в пътя на Турция към ЕС. … За разлика от САЩ, ЕС се отнася доста „по-приятелски и справедливо” спрямо Турция; Брюксел не е налагал и санкции на Анкара. … За да бъде преодоляна икономическата криза в Турция, Анкара трябва да следва една правилна политика. В тази връзка много са важни мерките, които ще бъдат предприети от турското правителство за повторно спечелване на доверие. Става въпрос за гарантиране независимостта на Централната банка, промяна в лихвената политика, както и икономическите субсидии”, посочва още Гюнтер Йотингер, цитиран от DW Türkçe.  Георги Димов", "date": "2018.08.21", "title": "DW Türkçe: ЕС препоръча на Турция да се обърне към МВФ и да предприеме икономически мерки за спечелване на доверие"}
{"url": "http://www.focus-news.net/news/2018/08/21/2558367/pernik-nad-100-straka-kanabis-sa-bili-otkriti-v-imoti-v-s-golyamo-buchino.html", "text": "Полицаи от Второ РУ установиха растения от канабис в с. Голямо Бучино. Проверени са два имота в селото - в единия са намерени 113 стръка от рода на конопа, а във втория един. Това съобщиха от пресцентъра на  МВР . 49–годишният собственик на единия имот е задържан с полицейска мярка за 24 часа. Образувани са досъдебни производства за престъпления по чл. 354 „а“, ал. 3 от НК, работата продължава под надзора на прокуратурата.", "date": "2018.08.21", "title": "Перник: Над 100 стръка канабис са били открити в имоти в с. Голямо Бучино"}
{"url": "http://www.focus-news.net/news/2018/08/21/2558368/blagoevgrad-blizo-kilometar-nov-asfalt-se-polaga-v-selo-parvomay.html", "text": "Започна поетапното полагане на асфалтова настилка по шест отсечки на улици, разклонения на главната улица в най-голямото петричко село – Първомай, съобщиха от пресцентъра на  Община Първомай . Преди това се подмени вътрешната водопроводна мрежа по улиците, последва чакалиране и накрая асфалтова настилка. Фирма изпълнител е „Растер юг” ООД. Инвестицията в село Първомай е изцяло със средства от бюджета на Община Петрич за 2018 година и е на стойност 240 хил. лв. с ДДС. Миналата година с общински средства бяха ремонтирани и тротоарните площи по тези улици. Това е най-мащабното асфалтиране в село Първомай за последните около 30 години. От 2015 година до сега в селото бяха насочени и 280 хил. лв. за изграждане на канализация. Припомняме, че в Бюджет 2018 бяха заложени с близо 400 хил. лв. повече средства за благоустрояване на селата в община Петрич. За сравнение – през 2017 г. за селата средствата бяха 586 хил. лв., а тази година се предвидиха 928 хил. лв.", "date": "2018.08.21", "title": "Благоевград: Близо километър нов асфалт се полага в село Първомай"}
{"url": "http://www.focus-news.net/news/2018/08/21/2558370/nikolay-gaydov-sdruzhenie-akatsiya-1899-tazi-godina-dobivat-na-med-v-oblastta-e-malko-pod-srednoto-kolichestvo-spryamo-minalata-godina.html", "text": "Тази година добивът на мед е малко под средното количество спрямо миналата година. Това каза за  Радио „Фокус“ - Пловдив  Николай Гайдов, председател на пчеларско сдружение „Акация 1899″. „Все още не сме приключили сезона. В момента имаме малко по-късна паша, но количествата не са големи\", каза още Гайдов. Като причина той посочи голяма суша в отделни райони. „Там, където имаше монокултури като кориандър например, не дадоха добри добиви“, каза още Гайдов. По думите му единствената добра продукция през тази година е акациевият мед. Той добави, че началото на кампанията е имало и много дъждове, които са се отразили зле на слънчогледа и оттам на добива на мед. „Сега чакаме добив от късния слънчоглед и магарешките бодили там, където ги има, но не знам в какви количества и до колко ще спасят годината“, каза още Гайдов. Според него полските букети от слънчоглед, магарешки бодил и жълт трън са най-комплексни, най-търсени и най-добри като средство, което би могло по някакъв начин да запази здравословното състояние на българина. „Като вкусови качества бих казал всеки един мед е много хубав – и лавандулата, и акацията, която е полезна за деца и възрастни хора“, каза още пчеларят. По думите му през последните години жителите на Пловдив купуват най-различни видове мед. \r\nМария РУСЕВА", "date": "2018.08.21", "title": "Николай Гайдов, Сдружение „Акация 1899″: Тази година добивът на мед в областта е малко под средното количество спрямо миналата година"}
{"url": "http://www.focus-news.net/news/2018/08/21/2558356/zamestnik-predsedatelyat-na-kfn-ralitsa-agayn-e-podala-ostavka.html", "text": "Заместник-председателят на Комисита по финансов надзор (КФН) Ралица Агайн е депозирала оставката си в деловодството на парламента. Това съобщи председателят на Народното събрание Цвета Караянчева от парламентарната трибуна, предаде репортер на  Агенция „Фокус“.   Заявлението й е подадено на 21 агуст 2018 г.  \r\nДеница КИТАНОВА", "date": "2018.08.21", "title": "Заместник-председателят на КФН Ралица Агайн е подала оставка"}
{"url": "http://www.focus-news.net/news/2018/08/21/2558369/haskovo-10-000-kasa-tsigari-i-nad-60-kg-tyutyun-sa-izzeti-ot-politseyski-sluzhiteli-na-harmanli-i-simeonovgrad.html", "text": "10 000 къса цигари и над 60 кг тютюн са иззети от полицейски служители на Харманли и Симеоновград. Това съобщиха от пресцентъра на  МВР . Цигарите са открити в лек автомобил “ Шкода“, управляван от 48-годишен мъж. Тютюнът е намерен в лек автомобил „Опел“ и жилище, собственост на 63-годишен мъж. Тютюневите изделия са иззети, съставени са актове по Закона за акцизите и данъчните складове и са образувани две бързи производства.", "date": "2018.08.21", "title": "Хасково: 10 000 къса цигари и над 60 кг тютюн са иззети от полицейски служители на Харманли и Симеоновград"}
{"url": "http://www.focus-news.net/news/2018/08/21/2558358/ralitsa-agayn-kfn-sumite-koito-tryabva-da-badat-vazstanoveni-za-prekratenite-politsi-na-olimpik-sa-podsigureni-ot-garantsionnite-fondove.html", "text": "Сумите, които трябва да бъдат възстановени за прекратените полици на „Олимпик“, са подсигурени от гаранционните фондове. Това каза зам.-председателят на Комисията за финансов надзор (КФН) Ралица Агайн пред журналисти в Народното събрание, предаде репортер на  Агенция „Фокус“ . \r\nРалица Агайн припомни, че сумите, които трябва да бъдат възстановени за прекратените полици, са за над 9 млн. лв. „Нямаме информация за това колко ще бъдат задълженията по изплащане на обезщетенията, но те са подсигурени от гаранционните фондове. В нашия Гаранционен фонд има почти 60 млн. лв. в момента. Той ще бъде първата линия на разплащане и контакт. Има 5-годишен срок за предявяване на претенциите за щетите до 17 август. Българският фонд ще разгледа документите, ще се произнесе и ще плати. Има достатъчно средства в него така, че да покрие всички разходи, свързани с „Олимпик“. За всяко едно плащане ще трябва да се предяви и претенция към Кипър и кипърският фонд да възстанови сумата“, обясни Агайн, \r\nНа въпрос дали са получили решение на кипърския съд, че дружеството „Олимпик“ е в ликвидация, тя отговори, че това се очаква да стане на 12 септември. \r\nЦветилена СИМЕОНОВА", "date": "2018.08.21", "title": "Ралица Агайн, КФН: Сумите, които трябва да бъдат възстановени за прекратените полици на „Олимпик“, са подсигурени от гаранционните фондове"}
{"url": "http://www.focus-news.net/news/2018/08/21/2558372/varna-15-210-detsa-shte-badat-obhvanati-v-obshtinskite-detski-gradini-v-oblastta-prez-novata-uchebna-godina.html", "text": "15 210 деца ще бъдат обхванати в общинските детски градини в областта през новата учебна 2018/2019 година. Това каза за  Радио „Фокус“ – Варна  Венцеслава Генова, началник на Регионалното управление на образованието във Варна. Тя отбеляза, че данните са прогнозни, като през новата учебна година в града и областта ще функционират общо 95 детски градини, 11 от тях – частни. „За учебната година работа ще започне частна детска градина, която ще бъде нова за системата\", допълни Венцеслава Генова. \r\nПо отношение на средищните училища в областта Венцеслава Генова посочи, че към момента общините са подали информация кои училища трябва да бъдат със статут на средищни. „Предстои да бъде направена проверка по докладните на кметовете и да се издаде експертно становище, за да бъдат включени в списъка за следващата година“, каза Венцеслава Генова. За следващата учебна година във Варненска област ще има още едно обединено училище. Това е училището в село Блъсково, което от основно е преобразувано в обединено училище. \r\nМарияна ВАЛЕНТИНОВА", "date": "2018.08.21", "title": "Варна: 15 210 деца ще бъдат обхванати в общинските детски градини в областта през новата учебна година"}
{"url": "http://www.focus-news.net/news/2018/08/21/2558373/pazardzhik-lek-avtomobil-se-e-preobarnal-v-rayona-na-94-km-na-am-trakiya-dvama-dushi-sa-postradali.html", "text": "Двама души са пострадали при катастрофа в района на 94 км на автомагистрала „Тракия“, съобщи за  Радио „Фокус“ – Пазарджик  говорителят на ОДМВР- Пазарджик Мирослав Стоянов. Инцидентът е станал в платното в посока София, между микробус „Мерцедес“ с чуждестранна регистрация и лек автомобил „Опел“ с българска регистрация. „Микробусът е ударил в задната част лекия автомобил, който се е преобърнал по средата между двете платна. Ударил се е в разделителната мантинела. Двама души са пострадали“, коментира Стоянов. Той уточни, по първоначални данни няма опасност за живота на пострадалите хора, които са били в лекия автомобил. Единият е транспортиран до болницата в Пазарджик за допълнителен преглед. „На мястото има екипи на полицията, които регулират движението. Призоваваме шофьорите да се движат пред проблемния участък с по-ниска скорост и с повишено внимание“, каза също Стоянов. \r\nВаня НИКОЛОВА", "date": "2018.08.21", "title": "Пазарджик: Лек автомобил се е преобърнал в района на 94 км на АМ „Тракия“, двама души са пострадали"}
{"url": "http://www.focus-news.net/news/2018/08/21/2558375/burgas-na-24-avgust-vodeshti-ucheni-shte-predstavyat-magistarskata-programa-po-artterapiya-koyato-shte-se-izuchava-vav-filiala-na-natsionalnata-hudozhestvena-akademiya-v-grada.html", "text": "Водещи учени ще представят магистърската програма по \"Арттерапия\", която ще се изучава във филиала на Националната художествена академия в Бургас, съобщиха от   пресцентъра на общината . Срещата с тях ще се състои на 24 август (петък) от 13.00 часа в зала \"Петя Дубарова\" на КЦ \"Морско казино\". Филиалът ще започне да обучава студенти от есента на 2018 година. На представянето ще присъстват проф. д. изк. Петер Цанев (НХА, София), проф. д.ф.н. Владимир Никитин (МСПИ, Москва), доц. д-р Румяна Панкова (НХА, София). Те ще съобщят информация за организационната и съдържателна структура на магистърската програма по \"Арттерапия\". Ще се обсъждат въпроси, свързани с възможностите за кандидатстване и прием. Също така ще се коментират специфичните особености на обучението по \"Арттерапия\" в Националната  художествена академия. Организаторите предвиждат представянето да бъде под формата на открит разговор с възможности за дискусия върху актуални въпроси на съвременната арттерапия. Ще бъде анонсирана и \"Първата международна конференция по арттерапия, организирана от Националната художествена академия\", която ще се проведе на 25-26 октомври в Бургас.", "date": "2018.08.21", "title": "Бургас: На 24 август водещи учени ще представят магистърската програма по \"Арттерапия\", която ще се изучава във филиала на Националната художествена академия в града"}
{"url": "http://www.focus-news.net/news/2018/08/21/2558363/pg-na-gerb-predlaga-vitseprimerat-ekaterina-zaharieva-savmestno-s-kfn-da-predprieme-deystviya-za-pomosht-na-zasegnatite-ot-olimpik.html", "text": "ПГ на ГЕРБ предлага вицепримерът Екатерина Захариева съвместно с КФН да предприеме действия за помощ на засегнатите от „Олимпик“. Това каза председателят на Комисията по бюджет и финанси и депутат от ГЕРБ Менда Стоянова в мотиви от името на вносител по точката за изслушането на министъра на финансите Владислав Горанов по казуса със застрахователно дружество „Олимпик“, предаде репортер на  Агенция „Фокус“.   „Аз и моите колеги внесохме проект за решение. На 10 август 2018 г. е назначен предварителен ликвидатор на застрахователната компания „Олимпик“ от надзорния орган на Република Кипър. Съгласно законодателството на Кипър действащите застрахователните договори, сключени със застрахователната компания се считат за автоматично прекратени в 24.00 ч. на 17 август 2018 г.“, каза Стоянова и посочи, че са засегнати правата на около 200 хил. български граждани.   \r\nМенда Стоянова представи проекторешението на ГЕРБ. То включва да се възложи на вицепремиера по правосъдната реформа и министъра на външните работи и КФН съвместно да предприемат действия за търсене на възможности за помощ, на лицата, сключили договор с „Олимпик“. От ГЕРБ предлагат КФН да предостави на НС доклад за осъществения от нея надзор върху дейността на застрахователя и направените от него вноски в Гаранционния фонд и информация за актуалното състояние на фонда. Срокът, който от ГЕРБ предложиха да се случи това е 7 септември 2018 г.  \r\nДеница КИТАНОВА", "date": "2018.08.21", "title": "ПГ на ГЕРБ предлага вицепримерът Екатерина Захариева съвместно с КФН да предприеме действия за помощ на засегнатите от „Олимпик“"}
{"url": "http://www.focus-news.net/news/2018/08/21/2558374/blagoevgrad-intenziven-e-trafikat-na-gkpp-kulata.html", "text": "Интензивен е трафикът на ГКПП „Кулата“. Това съобщиха за  Радио „Фокус“ - Пирин  от „Гранична полиция“. Без забавяне се осъществява преминаването през ГКПП „Илинден“. Спокойно се осъществява преминаването и на останалите гранични пунктове с Република Гърция. \r\nЛора КАЛЧЕВА", "date": "2018.08.21", "title": "Благоевград: Интензивен е трафикът на ГКПП „Кулата“"}
{"url": "http://www.focus-news.net/news/2018/08/21/2558379/burgas-34-godishen-mazh-e-zadarzhan-za-otglezhdane-na-23-rasteniya-konop-v-zemlishteto-na-selo-atiya.html", "text": "34-годишен мъж е задържан за отглеждане на 23 растения коноп в землището на село Атия. Това съобщиха от  ОДМВР - Бургас . На 20 август т.г. в землището на село Атия, община Созопол, в момент на поливане на канабисови растения е задържан криминално проявен мъж с инициали В.П. (на 34 години от Бургас). При извършения оглед са намерени и иззети общо 23 конопени растения с височина от около 1 м. В.П. е задържан за срок от 24 часа. По случая е образувано бързо полицейско производство.", "date": "2018.08.21", "title": "Бургас: 34-годишен мъж е задържан за отглеждане на 23 растения коноп в землището на село Атия"}
{"url": "http://www.focus-news.net/news/2018/08/21/2558378/sport-simona-halep-se-otkaza-ot-uchastie-v-turnira-v-nyu-heyvan.html", "text": "Световната номер едно Симона Халеп отказа участие на турнира в американския град Ню Хейвън, щата Кънектикът. Румънката получи „уайлдкард\" за надпреварата, която е последната подготовка преди Откритото първенство по тенис на САЩ, но в крайна сметка отклони поканата, а официално посочената причина е контузия в ахилеса.  \r\nХалеп спечели титлата от турнира в Монреал, а след това игра финал в Синсинати, след който призна, че се чувства уморена.  \r\nУчастие в Ню Хейвън все пак ще вземат тенисистки като Юлия Гьоргес, Петра Квитова, Йохана Конта, шампионката от Синсинати Кики Бертенс и други.", "date": "2018.08.21", "title": "Спорт: Симона Халеп се отказа от участие в турнира в Ню Хейвън"}
{"url": "http://www.focus-news.net/news/2018/08/21/2558380/aktsenti-v-predavaneto-chasat-na-karlovo-po-radio-fokus-plovdiv.html", "text": "В предаването „Часът на Карлово” на  Радио „Фокус” – Пловдив  ще насочим вниманието ви към пожара в местността Боровия триъгълник над Карлово, започнал на 18 август. Благодарение на професионализма на огнеборците, намесата на горските служители, военнослужещите, полицията и помощта на гражданите пожарът беше овладян и не се допусна да пострадат хора и имущество. В резултат на появилия се вятър и труднодостъпния терен, пожарът обхвана над 100 дка горска площ, като изгоряха основно борови дървета и нискорастяща храстовидна растителност. За последни данни за ситуацията в Карлово и за продължаващите дейности на мястото на пожара ще разговаряме с инж. Златю Кличев, директор на Държавно горско стопанство - Карлово. \r\nЗапочнаха ремонтни дейности по разширяване на гробищния парк в Карлово. Проектът предвижда също строеж на параклис и построяването на нова обредна зала за извършване на нужните ритуали. Повече ще ни разкаже Данка Люртова, заместник-кмет на Община Карлово. \r\nНа 25 август курортният център Баня навършва 16 години от обявяването си за град. По този повод в града ще се проведат тридневни тържества, които ще започнат още на 23 август. Наш събеседник ще бъде кметът на Баня Стамен Гешев, който ще ни разкаже повече за предвидената празнична програма и за това как се е променил града през последните години. Той ще ни каже и за текущите ремонти в населеното място. \r\nПредаването „Часът на Карлово” се излъчва всеки вторник от 15.00 до 16.00 часа. Водещ е Тони Михайлов.", "date": "2018.08.21", "title": "Акценти в предаването „Часът на Карлово” по Радио „Фокус” – Пловдив"}
{"url": "http://www.focus-news.net/news/2018/08/21/2558364/makedonskiyat-istorik-blagoyche-atanasovki-v-statiya-za-tribunamk-makedonsko-balgarski-pogled-kam-badeshteto.html", "text": "Македонският историк и магистър по политически науки Благойче Атанасов публикува в скопското електронно издание  „Трибуна.мк“  авторска статия, озаглавена „Македонско-български поглед към бъдещето“.  Агенция „Фокус“   представя превод на материала без редакторска намеса. \r\nПоследното изявление на лидерът на българската опозиция Корнелия Нинова (председател на Българската социалистическа партия-БСП), в коeто обвинява премиера на Република Македония Зоран Заев за изявлението му, че „Илинденското въстание е българско\", предизвика пожар от реакции от двете страни на границата. Президентът на България Румен Радев, който спечели като кандидат тъкмо на българската левица, отиде по-далеч, и поиска „анекс“ към вече подписания Договор за добросъседство и приятелство между двете съседни страни. Ето защо министър-председателят (на България) Бойко Борисов реагира с изявлението: „Колегата Заев да помисли два пъти, преди да каже нещо\". Кому отговарят тези съзнателни нарушения на отношенията между двете съседни страни, с близка и сродна културна и етнолингвистичка връзка, но с тежко обременена история, точно в момента, в който Македония е на прага на исторически пробив в европейските и евроатлантическите интеграции след подписването на Преспанския договор със съседна Гърция? Руски противопехотни мини в София и Атина \r\nКато една малка част от мозайката на архитектурата на сигурността на НАТО в Югоизточна Европа, за Кремъл членството на Македония в Алианса представлява „загуба на още една вакумна територия\" от Западните Балкани. Всъщност, руската дипломация работи за предотвратяване на интеграцията на страните от тази част на Балканите в НАТО, като състояние на постоянно присъствие на „черна дупка\" на полуострова, която може да доведе до военни, социални вълнения и трусове, точно в предверието на ЕС и НАТО. Чрез Иван Савидис, мощен петролен олигарх, финансира(ше) пряко патриотичните съюзи и организации, които яростно се бориха срещу подписването на историческото споразумение. Всичко това, подкрепено от радикалния клир в Гръцката православна църква и неофашистите от „Златна зора“, представлява сериозен проблем за правителството на Алексис Ципрас за институционализиране на договора. Когато никой не очакваше, от Изток задуха руският вятър. Лидерът на българската опозиция Корнелия Нинова и българският президент Румен Радев създадоха проблем, който го нямаше, който събуди отново националистическите и тъмни сили от миналото, които могат да усложнят отношенията между Македония и България, и да създадат реален проблем при интеграцията на Македония, преди всичко с ЕС. На моста на компромиса \r\nСамо ако днешните български политици, учени, историци и самия български народ приемат днешните реалности - че има и съществува независима македонска държава и македонски народ, и само ако македонските интелектуалци, историци, политици и македонският народ приемат историческата истина, че македонската политическа нация е създадена през 1944 г. като смес от геополитическите обстоятелства и условия, и че преди това историческите дейци, революционери, интелектуалци и учени, са тясно свързани и преплетени с българската национална тъкан, то ние можем да се срещнем по средата и да разговаряме като двама цивилизовани съседа, които ще уреди отношенията си и ще тръгнат към пътя на сътрудничеството. Пътят на бъдещето \r\nСрамът от липсата на  магистрална и железопътна връзка между двете столици София и Скопие трябва да бъде основен крайъгълен камък в подобряването на историческите отношения между двете страни и двата народа. Македонското и българското правителство трябва да положат всички усилия, за да създадат модерни пътни връзки с цел да се улесни комуникацията между двете страни. От друга страна, отварянето на културното, научното, художественото, спортното и всякакво друго сътрудничество ще бъде ползотворно поле за запознаване на двата братски народи, и бавно, но сигурно отхвърляне на историческите стереотипи, митове и квалификации, които затрудняват отношенията в последните десетилетия, и които те не донесоха нищо добро. Тереза Герова", "date": "2018.08.21", "title": "Македонският историк Благойче Атанасовки в статия за „Трибуна.мк“: Македонско-български поглед към бъдещето"}
{"url": "http://www.focus-news.net/news/2018/08/21/2558377/simona-mitova-obshtina-blagoevgrad-chast-ot-novite-detsa-v-detskite-gradini-v-grada-sa-ot-semeystva-koito-sa-se-zavarnali-ot-chuzhbina.html", "text": "Част от новите деца в детските градини в Благоевград са от семейства, които са се завърнали от чужбина. Това каза за  Радио „Фокус“ - Пирин  Симона Митова, началник на отдел „Образование“ към Община Благоевград. Тя отбеляза, че се наблюдава растеж в броя на децата в първа група в детската градина, и съответно заради това всяка година се налага Общинският съвет да взима решение за увеличаване капацитета на децата в групите, защото Общината е длъжна да подсигури места за всички деца в учебните заведения в Благоевград. По думите ѝ на този етап всички деца, чиито родители са заявили желание да посещават детска градина, са приети. Относно ремонтните дейности, които се извършват в момента в детските учебни заведения в града, Митова посочи, че сред заложените дейности са смяна на дограма, шпакловка, боядисване. Тя уточни, че там където е необходимо се полагат фаянсови плочки, както и се подменя балатум в спални и занимални. Експертът допълни, че се монтират комарници, както и че в някои от детските заведения има монтиране на ударопоглъщаща настилка, тъй като ще се сменяват уредите за игра и ще бъдат поставени нови съоръжения като пързалки и други. \r\nНатали СТЕФАНОВА", "date": "2018.08.21", "title": "Симона Митова, Община Благоевград: Част от новите деца в детските градини в града са от семейства, които са се завърнали от чужбина"}
{"url": "http://www.focus-news.net/news/2018/08/21/2558381/burgas-zadarzhan-e-31-godishen-mazh-shofiral-s-356-promila-alkohol-i-udaril-parkiran-avtomobil-v-selo-ravna-gora.html", "text": "Задържан е 31-годишен мъж, шофирал с 3.56 промила алкохол и ударил паркиран автомобил в село Равна гора. Това съобщиха от  ОДМВР – Бургас . Вчера около 19.00 часа в село Равна гора лек автомобил „Мерцедес С 220“ без регистрационни табели, управляван от 31-годишния мъж от село Равна гора, се блъснал в лек автомобил „БМВ“, с австрийска регистрация, паркиран до входа на училището в центъра на селото. К.А. е тестван за употреба на алкохол, като дрегерът отчел 3.56 промила. Задържан е за срок от 24 часа. По случая е образувано бързо полицейско производство.", "date": "2018.08.21", "title": "Бургас: Задържан е 31-годишен мъж, шофирал с 3.56 промила алкохол и ударил паркиран автомобил в село Равна гора"}
{"url": "http://www.focus-news.net/news/2018/08/21/2558385/burgas-58-godishen-cheshki-turist-e-zadarzhan-za-opit-da-obmeni-falshivi-100-dolarovi-banknoti.html", "text": "58-годишен чешки турист е задържан за опит да обмени фалшиви 100-доларови банкноти. Това съобщиха от  ОДМВР - Бургас . Сигналът за случая е подаден на 20 август т.г. около 16.30 часа в Районно управление - Приморско. Съобщено е за опит за прокарване в обръщение на три неистински 100-доларови банкноти, осъществен в обменно бюро в Приморско. Задържан е 58-годишен чешки гражданин с инициали И.К., пристигнал в България на 15 август т.г., като организиран турист. По случая е образувано бързо полицейско производство.", "date": "2018.08.21", "title": "Бургас: 58-годишен чешки турист е задържан за опит да обмени фалшиви 100-доларови банкноти"}
{"url": "http://www.focus-news.net/news/2018/08/21/2558386/smolyan-okrazhnata-prokuratura-obvini-39-godishen-mazh-za-opit-da-podkupi-politsay-sas-100-leva.html", "text": "Окръжна прокуратура-Смолян привлече като обвиняем 39-годишен мъж, направил опит да даде подкуп на полицай, съобщиха от пресцентъра на  Апелативна прокуратура-Пловдив . Като обвиняем е привлечен М.К., на 39 г., за това, че на около 01.45 часа тази нощ в Смолян е направил опит да даде подкуп на полицейски служител, за да не извърши действие по служба -  да  преустанови извършващата се проверка за употреба на алкохол на водача на автомобила. До момента е установено, че обвиняемият М.К. пътувал като пътник в лек автомобил, марка „Фолксваген Поло“. При извършваща се проверка за алкохол на водача на автомобила – К.К., обвиняемият М. К. направил опит да даде подкуп в размер на 100 лева на един от полицейските служители, извършващ проверката. Той поставил две банкноти от 50 лева в джоба на панталона на полицая, за да не изпълни законовите си задължения и да не състави акт на водача. Полицейският служител не взел парите и незабавно уведомил разследващ полицай от ОДМВР-Смолян. Наказанието, което се предвижда за престъплението е лишаване от свобода до 10 години и глоба до 15 хиляди лева. Спрямо водача на автомобила К.К. е образувано отделно досъдебно производство за управление на моторно превозно средство  след употреба на алкохол – престъпление по чл.343б, ал.1 от Наказателния кодекс.", "date": "2018.08.21", "title": "Смолян: Окръжната прокуратура обвини 39-годишен мъж за опит да подкупи полицай със 100 лева"}
{"url": "http://www.focus-news.net/news/2018/08/21/2558387/veliko-tarnovo-obshtina-svishtov-i-katolicheskata-enoriya-podgotvyat-obrazovatelna-igra-za-detsa-ot-svishtovskite-uchilishta.html", "text": "Образователна игра за деца от свищовските училища подготвят Общината и католическата енория в града. През настоящата година ще се проведе шестото поредно издание на инициативата. Това обясни в предаването „Добре дошли в Свищов“ на  Радио „Фокус“ – Велико Търново  отец Патрик Виал от католическата енория в Свищов. Той припомни, че състезанието се случва през октомври и „добре дошъл“ е всеки един ученик от свищовските школа. Регламентът позволява участието на малки и големи. В деня на събитието Свищов се превръща в игрално поле. Участниците посещават бележити места в града, исторически и културни обекти, както и интересни дестинации. Там те отговарят на различни въпроси, след което получават и награди. Отворена за всички, целогодишно, е и католическата църква в града. Там, освен с религиозните порядки, желаещите могат да се запознаят и с историята на храма, както и с други интересни факти. Към църквата работят и различни ателиета, в които най-малките посетители могат да учат различни занаяти и техники. \r\nЛуиза ТРАНЧЕВА", "date": "2018.08.21", "title": "Велико Търново: Община Свищов и католическата енория подготвят образователна игра за деца от свищовските училища"}
{"url": "http://www.focus-news.net/news/2018/08/21/2558371/ralitsa-agayn-kfn-srednata-stoynost-na-zagubite-na-balgarskite-potrebiteli-zastrahovani-v-olimpik-shte-e-200-lv.html", "text": "Средната стойност на загубите на българските потребители, застраховани в „Олимпик“, ще е 200 лв. Това каза зам.-председателят на Комисията за финансов надзор (КФН) Ралица Агайн по време на извънредното заседание на Народното събрание, предаде репортер на  Агенция „Фокус“  „Олимпик“ извършва дейност от 2009 г. и до момента Комисията за финансов надзор не е получавала сигнали и жалби за проблеми, свързани с дейността на компанията и с изплащането на обезщетенията. Жалбите за 2010 година са 7, за предните години малко повече. Но всичко това е изключително малко. Жалбите са разгледани и са наложени глоби в размер на общо около 30 хил. лв., което не е значителна сума\", каза още Агайн. \r\nПо отношение на средната цена на застраховката тя обясни, че за миналата година е представила информация до и след 11 ноември. \"До 11 ноември цената за леки автомобили е 196 лв. при средно за пазара 179 лв. След тази дата цената е била 207 лв .при 196 лв. средна за пазара. Така че не съществува дългосрочен дъмпинг от този застраховател“, обясни тя. \r\nАгайн посочи, че 197 хил. полици бяха прекратени на 17 август. „За хората, които плащат на вноски, просто няма да платят следваща вноска, което намалява загубата. Но за 29 хил. души плащането ще надхвърли 100 лв. и така стойността на средната загуба ще е около 200 лв. Споразумението с Кипър не покрива тези плащания, което ще е загуба за нашите потребители“, обясни тя. \r\nЦветилена СИМЕОНОВА", "date": "2018.08.21", "title": "Ралица Агайн, КФН: Средната стойност на загубите на българските потребители, застраховани в „Олимпик“, ще е 200 лв."}
{"url": "http://www.focus-news.net/news/2018/08/21/2558388/burgas-dva-mobilni-telefona-i-chuzhda-valuta-sa-otkradnati-ot-stayata-na-cheshki-turist-v-slanchev-bryag.html", "text": "Два мобилни телефона и чужда валута са откраднати от стаята на чешки турист в Слънчев бряг. Това съобщиха от  ОДМВР - Бургас . Сигналът за кражбата е подаден на 20 август т.г. в Районно управление - Несебър. 52-годишен украински турист, отседнал в Слънчев бряг е съобщил за това, че за времето от 19.20 часа до 21.00 часа след взломяване на входната врата е извършена кражба на два мобилни телефона и сумата от 2 000 евро, 500 щатски долара и 17 000 украински гривни. Работата по случая продължава от служители на Районно управление – Несебър.", "date": "2018.08.21", "title": "Бургас: Два мобилни телефона и чужда валута са откраднати от стаята на чешки турист в Слънчев бряг"}
{"url": "http://www.focus-news.net/news/2018/08/21/2558384/maae-nyama-indikatsii-che-severna-koreya-e-prekratila-yadrenite-si-deynosti.html", "text": "Международната агенция за атомна енергия (МААЕ) предупреди, че не са налице никакви индикации, че Северна Корея е прекратила ядрените си дейности, въпреки обещанията, които лидерът на Пхенян Ким Чен-ун даде на срещата на върха американския президент Доналд Тръмп в Сингапур, предава  AFP . \r\n„Продължаването и по-нататъшното развитие на ядрената програма на Северна Корея и свързаните с нея изявления на Пхенян са причина за сериозна загриженост\", се казва в доклад на МААЕ. \r\nДокументът, публикуван в късните часове на понеделник от генералния директор на МААЕ Юкия Амано, ще бъде представен официално заседание на борда на организацията, насрочено за месец септември. \r\nПрез 2009 г. Пьонгян изгони инспекторите на МААЕ от свой ядрен обект и оттогава насетне отказва да разреши инспекции на нейна територия. В отговор организацията засили наблюдението чрез информация от отворени канали и сателитни изображения. \r\n„Тъй като МААЕ все още не е в състояние да извърши дейности по проверка в Северна Корея, информацията й за ядрената програма на КНДР са ограничени, и тъй като по-нататъшните ядрени дейности в страната са факт, значението на това намалява\", се подчертава още в доклада. Тереза Герова", "date": "2018.08.21", "title": "МААЕ: Няма индикации, че Северна Корея е прекратила ядрените си дейности"}
{"url": "http://www.focus-news.net/news/2018/08/21/2558382/ministar-vladislav-goranov-osnovniyat-uprek-kam-balgarskiya-garantsionen-fond-e-che-ne-e-komunikiral-s-gratskiya-za-da-nyama-problemi-kato-segashniya.html", "text": "Основният упрек към Българския гаранционен фонд е, че не е комуникирал с гръцкия, за да се реши техническата работа и да няма проблеми като сегашния. Това каза министърът на финансите Владислав Горанов по време на извънредното заседание на парламента във връзка с казуса „Олимпик“, предаде репортер на  Агенция „Фокус“ . Министър Горянов обясни, че в проекта на решението и мотивите към него, който БСП вкара днес в парламента, като основен проблем на „Олимпик“ е посочен дъмпингът. „Искам да го припомня, защото в такъв дебат не е участвала г-жа Агайн при премиера Борисов. Нека да прочетем доклада на г-жа Агайн отново. Това, което казва тя и което не знам дали успяхте да разберете, е, че гръцкият гаранционен фонд е задължен да изплати обезщетенията на „Олимпик“, ако бъде обявена несъстоятелност“, обясни Горанов. \r\nТой посочи, че в случая ролята на Българския гаранционен фонд е трансмисия. „Той е местен орган, който да определя щетите и да ги прецизира към гръцкия фонд. Упрекът ми към Българския гаранционен фонд е защо, колеги, като се присъединихте към европейската конвенция, не си довършихте работата, за да влезете в комуникация с кипърския фонд и да решите техническата работа, за да не се появяват проблеми като сегашния. За да може тази част от гаранциите, която съществува между двата фонда, да се осъществява по най-бърз начин. Този упрек може да се разпростре и върху надзора дотолкова, доколкото това е неговата ежедневна работа. Защо, колеги от надзора, не помислим да създадем подходящ начин да обясним на българските граждани, за да стане ясно че обезпечителният фонд на България е приложим само за българските застрахователи. Той не може да се ползва за такива извън България. И как сега да търсим обезпечение за тези над 9 млн. лв.“, каза още Горанов. „Всеки български гражданин трябва да знае, че ако сключи застраховка с чужд застраховател, няма гаранционен фонд, който да покрие загубите при фалит“, коментира той. \r\nЦветилена СИМЕОНОВА", "date": "2018.08.21", "title": "Министър Владислав Горанов: Основният упрек към Българския гаранционен фонд е, че не е комуникирал с гръцкия, за да няма проблеми като сегашния"}
{"url": "http://www.focus-news.net/news/2018/08/21/2558391/kyustendil-okolo-40-ot-grazhdanite-zayavili-da-dobivat-sami-darva-za-ogrev-se-vazpolzvat-ot-dadenoto-im-pravo.html", "text": "Около 40% от гражданите, заявили да добиват сами дърва за огрев, се възползват от даденото им право. Това каза пред  Радио „Фокус” – Кюстендил  инж. Тони Колев, директор на Държавно горско стопанство „Кюстендил”. По думите му около 1700 души от общините Кюстендил и Трекляно са включени в списъците за добив на дърва за огрев на тарифни цени от корен. „Обикновено между и 35 и 40% от записалите се реално добиват сами дървата си. Част от останалите минават на алтернативно гориво за отопление или се записват просто да ги има за всеки случай в списъците, но реално 35 – 40% всяка година се възползват от това си право”, каза Тони Колев. По думите му за да се извършва сеч от дадено лице, то трябва да има съответната правоспособност, да има удостоверение за работа с бензиномоторни триони, както и превозните средства, които транспортират дървесината, трябва да имат разрешително за достъп до горски територии и да са снабдени с GPS система за проследяване. „Това са изисквания, които се наложиха през последните няколко години и тази година няма да направи изключение, ще се следи стриктно за тези изисквания”, каза Тони Колев. \r\nВенцеслав ИЛЧЕВ", "date": "2018.08.21", "title": "Кюстендил: Около 40% от гражданите, заявили да добиват сами дърва за огрев, се възползват от даденото им право"}
{"url": "http://www.focus-news.net/news/2018/08/21/2558376/korneliya-ninova-bsp-nedopustimo-e-da-ima-takova-razminavane-v-informatsiyata-mezhdu-darzhavnata-institutsiya-kfn-i-pravitelstvoto.html", "text": "Недопустимо е да има такова разминаване в информацията между държавната институция КФН и правителството. Това каза лидерът на БСП Корнелия Нинова по време на обсъждането на оставката на Ралица Агайн, предаде репортер на  Агенция „Фокус“.   „В това, което чухме днес и това, което говорят различни представители на правителството през последните седмици, има огромно разминаване“, каза Нинова по повод изказването на Ралица Агайн от парламентарната трибуна. Тя я попита дали това, което е изложила е ставало   достояние на министър-председателя.  „Вие тук представлявате КФН, изключително важна държавна институция. От тази страна стои МС, който управлява държавата в момента. Недопустимо е между държавна институция и правителство да има такова разминаване“, коментира лидерът на БСП. „Г-н премиерът заяви публично, който се е подлъгал да плаща евтини застраховки, да търпи риск. Вие казвате, че цената не е била дъмпингова. На второ място г-н премиерът заяви, че ако държавата се намеси, ще бъде за сметка на данъкоплатците, а вие твърдите, че ще е за сметка на гаранционните фондове. Второ разминаване. Правителството и до ден днешен твърди, че държавата не може да се намеси, освен да помага със съвети и адвокати в Кипър, а вие твърдите друго.  При мен е договорът между българския и кипърския гаранционен фонд. Ние твърдим, че българският гаранционен фонд може да се намеси. Правителството твърди, че такава намеса не е възможна“, заяви Нинова. Според нея проектът на ГЕРБ не отговаря на въпросите, а този на БСП е свързан с връщане на парите на засегнатите от „Олимпик“.  \r\nДеница КИТАНОВА", "date": "2018.08.21", "title": "Корнелия Нинова, БСП: Недопустимо е да има такова разминаване в информацията между държавната институция КФН и правителството"}
{"url": "http://www.focus-news.net/news/2018/08/21/2558383/yordan-tsonev-dps-iskam-da-izkazha-blagodarnost-i-vazhishtenie-ot-moralniya-akt-na-ralitsa-agayn-kfn-kato-tsyalo-si-e-svarshila-rabotata.html", "text": "Искам да изкажа благодарност и възхищение от моралния акт на Ралица Агайн – КФН като цяло си е свършила работата. Това каза народният представител от ПГ на ДПС Йордан Цонев по време на обсъждането на оставката на заместник-председателя на КФН Ралица Агайн, предаде репортер на  Агенция „Фокус“.   \"Нашата ПГ на ДПС ще подкрепи оставката, защото е нейн акт, а не защото е искана от правителството“, заяви Цонев. „Учуден съм от липсата на комуникационна стратегия. Всъщност дали трябва да съм учуден. Това не е първият случай“, допълни Цонев. Той поясни, че е учуден от голямата доза незнание и неразбиране на проблема. Той се обърне към министър Владислав Горанов и заяви, че гаранционните фондове са създадени да обезпечават това, което се получава, когато настъпи щета. „Те не обезпечават вноски“, каза още Цонев. Той поясни, че ПГ на ДПС изразява и съпричастност към потребителите.  \r\nДеница КИТАНОВА", "date": "2018.08.21", "title": "Йордан Цонев, ДПС: Искам да изкажа благодарност и възхищение от моралния акт на Ралица  Агайн – КФН като цяло си е свършила работата"}
{"url": "http://www.focus-news.net/news/2018/08/21/2558393/tyurkiye-veche-e-kategorichno-dostavkite-na-ruskite-zrk-s-400-za-turtsiya-zapochvat-prez-2019-godina.html", "text": "Стана ясна датата за доставките на зенитно-ракетните комплекси (ЗРК)  С-400 за Турция, пише вестник „Тюркийе”. Според руската информационна агенция  „Ifax”, те ще  започнат да бъдат предавани на турската армия през 2019 год.  \r\nИскането на Анкара за покупка от Русия на въпросните ЗРК С-400 предизвиква силно безпокойство в САЩ. Турция се аргументира, че не може да достави подобни системи от Запада, а Вашингтон предприе серия от санкции, включително и затрудняване на продажбата на изтребителите Ф – 35 за турската армия, посочва още „Тюркийе”. .  Георги Димов", "date": "2018.08.21", "title": "„Тюркийе”: Вече е категорично: Доставките на руските ЗРК С-400 за Турция започват през 2019 година"}
{"url": "http://www.focus-news.net/news/2018/08/21/2558394/burgas-26-godishen-mazh-e-blasnat-ot-lek-avtomobil-sled-kato-se-e-opital-da-predpazi-mayka-s-bebeshka-kolichka.html", "text": "26-годишен мъж е блъснат от лек автомобил, след като се е опитал да предпази майка с бебешка количка. Това съобщиха от  ОДМВР - Бургас . Инцидентът е станал около 16.07 часа вчера на пътя от Приморско в посока местността Перла (района към ул. „Иглика“). Лек автомобил с монтанска регистрация, управляван от 18-годишен шофьор без книжка от Карнобат поради отклоняване на вниманието и загуба на контрол над автомобила, излиза вдясно от пътното платно и блъска пешеходеца с инициали М.С. (на 26 години от Костинброд). 26-годишният мъж попаднал в обсега на автомобила докато изблъсквал вървящите в близост до него майка с бебе в количка. М.С. получил охлузни наранявания на левия крак.", "date": "2018.08.21", "title": "Бургас: 26-годишен мъж е блъснат от лек автомобил, след като се е опитал да предпази майка с бебешка количка"}
{"url": "http://www.focus-news.net/news/2018/08/21/2558396/pazardzhik-predstoi-otsenka-na-tehnicheskoto-sastoyanie-na-gazorazpredelitelnata-mrezha-v-peshtera.html", "text": "Експерти на една от газовите компании ще оценяват техническото състояние на газоразпределителната мрежа на дружеството в Пещера, съобщиха от  Общината . Целта е да се гарантира доброто състояние и безопасността на газовата инфраструктура. По време на планираната инспекция, в периода от днес до четвъртък, са възможни смущения в снабдяването с природен газ на клиентите в града.", "date": "2018.08.21", "title": "Пазарджик: Предстои оценка на техническото състояние на газоразпределителната мрежа в Пещера"}
{"url": "http://www.focus-news.net/news/2018/08/21/2558398/denarmk-makedoniya-cherna-gora-registrira-poreden-rekorden-sezon-s-okolo-200-hilyadi-turisti.html", "text": "Настоящият летен сезон в Черна гора е още един от онези, които според преценките на Националната туристическа организация (НТО) ще бъде рекорден, предава македонският информационен портал  \"Денар.мк\" . \r\nЧерногорските плажове са пълни с посетители. Към настоящия момент в страната има около 200 хил. туристи, повечето от които са от държави от региона, но има също посетители от Русия, предава  Радио \"Фокус\" в рубриката \"Балкански туристически часовник\" . \r\nНай-важният икономически сектор в страната - туризмът, и тази година за радост на всички ще бъде основният икономически двигател. Подчертава се, че летният сезон ще бъде един от най-добрите и успешните за малката балканска страна, а в някои сегменти - дори рекорден. \r\nОт НТО съобщиха, че очакват показателите за лятото на 2018-та година да надминат миналогодишните, които бяха рекордни. Предвид физическите и финансовите показатели, разновидната структура на туристите, както и удовлетвореността на гостите, от НТО изразяват задоволство от резултатите от туристическия сезон.  \r\nСъгласно официалните данни, през първите шест месеца на годината само в хотелите в Черна гора са били настанени 407 хил. туристи, което е увеличение със 17 на сто спрямо рекордната 2017-та година. Реализирани са 1 356 000 нощувки, което е с 12% повече спрямо предходната година. Въз основа на данните от терен, частните квартири също постигат отлични резултати, въпреки че към настоящия момент все още няма официална статистика за тях, подчертават от НТО.  Тереза Герова", "date": "2018.08.21", "title": "\"Денар.мк\" (Македония): Черна гора регистрира пореден рекорден сезон с около 200 хиляди туристи"}
{"url": "http://www.focus-news.net/news/2018/08/21/2558389/rts-sarbiya-ivitsa-dachich-shte-informira-ruskiya-si-kolega-za-hoda-na-dialoga-belgrad-prishtina.html", "text": "Министърът на външните работи на Сърбия Ивица Дачич ще информира руския си колега Сергей Лавров за хода на преговорите за нормализирането на двустранните отношения между Белград и Прищина, предава   Радио телевизије Србије (РТС) , като припомня, че срещата помежду им ще се състои в черноморския курорт Сочи. \r\nПървият дипломат на Белград призна, че очаква да разговаря с Лавров за диалога, който би трябвало да доведе до трайно решение на косовския въпрос, което само по себе си е държавен и национален интерес на Сърбия. \r\n„Ще запозная Лавров с идеите на нашата страна за разрешаване на косовския въпрос\", поясни Дачич, като същевременно допълни, че ще му благодари за подкрепата, която Русия оказва на Сърбия за запазването на нейната териториална цялост. \r\nМинистерството на външните работи в Белград на свой ред обяви, че Дачич и Лавров ще обсъдят двустранното сътрудничество, регионалните и международните въпроси. Тереза Герова", "date": "2018.08.21", "title": "РТС (Сърбия): Ивица Дачич ще информира руския си колега за хода на диалога Белград-Прищина"}
{"url": "http://www.focus-news.net/news/2018/08/21/2558399/diana-stoyanova-avtomobilen-sastezatel-pri-shofyorskite-kursove-se-poluchava-nachalna-podgotovka-koyato-ne-mozhe-da-te-nauchi-da-kontrolirash-avtomobila-v-ekstremni-usloviya.html", "text": "По време на шофьорските курсове се получава начална подготовка, която не може да те усъвършенства да контролираш автомобила в по-екстремни условия. Това каза за  Радио „Фокус“ - Пирин  Диана Стоянова, автомобилен състезател. „Доста често съм засичала хора, които искат да се покажат, да настъпят педала на газта и да карат по-бързо и рисково. Според мен това въобще не трябва да се прави“, каза Стоянова. Тя подчерта, че има съоръжения като писти, на които човек може да си плати и да си приповдигне адреналина, ако от това има нужда. „Хубаво е хората, които се изкушават от автомобилните състезания и харесват високата скорост, да преминат през съществуващите академии, които дават начални стъпки за дрифт и добро управление на автомобил, както и правилно владеене“, каза Стоянова. \r\nЛора КАЛЧЕВА", "date": "2018.08.21", "title": "Диана Стоянова, автомобилен състезател: При шофьорските курсове се получава начална подготовка, която не може да те научи да контролираш автомобила в екстремни условия"}
{"url": "http://www.focus-news.net/news/2018/08/21/2558400/mvr-5376-prevozni-sredstva-sa-provereni-po-patishtata-v-stranata-na-20-avgust-1299-sa-narusheniyata-za-previshena-skorost.html", "text": "5376 моторни превозни средства са проверени в първия работен ден на седмицата в хода на спецакции по пътищата в страната, съобщиха от  пресцентъра на МВР . Продължават проверките на полицията в рамките на ежедневния засилен контрол по пътищата на страната. На 20 август са установени 4226 нарушения, от които 1299 са управление на МПС с превишена скорост. Издадени са 2196 фиша и 731 акта за установени  административни нарушения. Отнети са 42 свидетелства за управление на МПС по причина неплатени задължения по ЗДвП. По време на осъществените проверки на място на гражданите са връчени  310 електронни фиша.", "date": "2018.08.21", "title": "МВР: 5376 превозни средства са проверени по пътищата в страната на 20 август, 1299 са нарушенията за превишена скорост"}
{"url": "http://www.focus-news.net/news/2018/08/21/2558401/d-r-georgi-pazderov-rzi-burgas-nyama-probi-s-nadnormeno-sadarzhanie-na-estestven-uran-na-teritoriyata-na-oblastta.html", "text": "По радиологични показатели са проведени изследвания на 27 проби. От проведените до момента анализи и измервания няма проби с наднормено съдържание на естествен уран и с отклонения по показател обща бета активност над контролното ниво. Това каза за  Радио „Фокус“ – Бургас  д-р Георги Паздеров, директор на Регионалната здравна инспекция. „Седем от изследваните проби са с обща алфа активност над контролното ниво, като същите са взети от селата: Вълчин, Разбойна, Екзарх Антимово, Мъдрино, Димчево и Детелина“, каза още Паздерова. По думите му се провеждат проучвания за причините, довели до посочените отклонения, като са взети контролни проби съвместно с представители на ВиК - Бургас. „За село Димчево и село Вълчин повторните проби не показват отклонения от изискванията. За останалите населени места се преследват сезонните вариации на показателя обща алфа активност“, допълни директорът на РЗИ - Бургас. \r\nДеница ДИМИТРОВА", "date": "2018.08.21", "title": "Д-р Георги Паздеров, РЗИ – Бургас: Няма проби с наднормено съдържание на естествен уран на територията на областта"}
{"url": "http://www.focus-news.net/news/2018/08/21/2558402/makfaks-makedoniya-tayniyat-ray-na-tito-nay-nakraya-shte-bade-dostapen-za-turistite.html", "text": "Тридесет и осем години след смъртта на Йосип Броз Тито, малкият остров Ванга, където бе резиденцията на бившия президент на Югославия, ще бъде отворен за туристи, предава македонската информационна агенция  „Макфакс“ . \r\nКъм настоящия момент е в ход подготовката за посрещането на първите посетители. Обмисля се организирането на ВИП-турове на Бриони, които ще позволят на туристите да видят всички обекти, използвани някога от Тито. \r\nНалице са обаче и проблеми. Един от тях е въпросът за условията за посещенията на туристи, тъй като обектът на остров Ванга е защитен и до този момент влизането на територията му бе позволено единствено с изрично разрешение. Все още не са цялостно договорени условията за бъдещите посещения, подчертава агенцията. Тереза Герова", "date": "2018.08.21", "title": "„Макфакс“ (Македония): Тайният рай на Тито най-накрая ще бъде достъпен за туристите"}
{"url": "http://www.focus-news.net/news/2018/08/21/2558403/plovdiv-katastrofa-mezhdu-dva-leki-avtomobila-e-stanala-na-bul-karlovsko-shose-nyama-danni-za-postradali.html", "text": "Катастрофа между два леки автомобила затруднява движението в Пловдив, съобщи  слушател на Радио „Фокус“ - Пловдив . Инцидентът е станал преди минути на бул. „Карловско шосе“. На място има полицейски екип. Няма данни за пострадали хора. Водачите да се движат с повишено внимание. \r\nМария РУСЕВА", "date": "2018.08.21", "title": "Пловдив: Катастрофа между два леки автомобила е станала на бул. „Карловско шосе“, няма данни за пострадали"}
{"url": "http://www.focus-news.net/news/2018/08/21/2558390/premierat-boyko-borisov-ralitsa-agayn-ne-sam-ya-vizhdal-i-chuval-ot-godini-myastoto-na-pravitelstvoto-ne-e-tuk-zashtoto-kfn-e-izbrana-ot-parlamenta.html", "text": "Ралица Агайн не съм я виждал и чувал от години. Това каза премиерът Бойко Борисов от парламентарната трибуна за казуса с „Олимпик“ и във връзка с обвинението на лидера на БСП Корнелия Нинова, че има разминаване в информацията на КФН и правителството, предаде репортер на  Агенция „Фокус“.   „Нито съм я чувал, нито съм я виждал последните години, ако не преди 4-5 и доклад при мен не е идвал. След като вие заговорихте публично за извънредно заседание, вчера поканих председателя на КФН да я попитам“, заяви Борисов.  По думите му след като днес има извънредно заседание, съжалява, че я е викнал. „Нашето място днес не е тук. КФН е избрана от парламента. КФН се отчита пред парламента. По каква работа вие сте ни извикали тук. Ние сме дошли с цялото си уважение и предлагаме следното: по никакъв начин не сме се месили“, каза Борисов  \r\nДеница КИТАНОВА", "date": "2018.08.21", "title": "Премиерът Бойко Борисов: Ралица Агайн не съм я виждал и чувал от години - мястото на правителството не е тук, защото КФН е избрана от парламента"}
{"url": "http://www.focus-news.net/news/2018/08/21/2558397/volen-siderov-obedineni-patrioti-do-kazusa-s-olimpik-se-stigna-zashtoto-balgariya-tragna-po-patya-na-edna-bezgranichna-liberalizatsiya.html", "text": "До казуса с „Олимпик“ се стигна, защото България тръгна по пътя на една безгранична либерализация. Това каза председателят на ПГ на „Обединени патриоти“ Волен Сидеров в рамките на дебата по казуса с „Олимпик“, предаде репортер на  Агенция „Фокус“.   „Трябва да направим работна комисия, за да има смисъл нашето събиране, която да изработи законодателни промени, които да предотвратяват подобни случаи“, каза Сидеров. Според него е важно да се каже защо се стигнало дотук. „България тръгна по пътя на една безгранична либерализация. По думите му в решението на БСП се възлагат неизпълними задачи на министъра на финансите. „Освен той да започне да събира дарения“, каза Сидеров и заяви, че би могъл да го насочи към определени български олигарси за това.   \r\nДеница КИТАНОВА", "date": "2018.08.21", "title": "Волен Сидеров, „Обединени патриоти“: До казуса с „Олимпик“ се стигна, защото България тръгна по пътя на една безгранична либерализация"}
{"url": "http://www.focus-news.net/news/2018/08/21/2558404/pazardzhik-vazstanoveno-e-dvizhenieto-po-avtomagistrala-trakiya-pri-km-94-v-posoka-sofiya.html", "text": "Възстановено е движението по автомагистрала „Тракия“ при км 94 в посока София. Това съобщиха от пресцентъра на  Агенция „Пътна инфраструктура“ . Трафикът временно се осъществяваше в една лента поради пътнотранспортно произшествие.", "date": "2018.08.21", "title": "Пазарджик: Възстановено е движението по автомагистрала „Тракия“ при км 94 в посока София"}
{"url": "http://www.focus-news.net/news/2018/08/21/2558408/simona-mitova-obshtina-blagoevgrad-v-obshtinata-nyama-problem-s-osiguryavaneto-na-uchiteli-v-uchebnite-zavedeniya-za-novata-uchebna-godina.html", "text": "В Благоевград няма проблем с осигуряването на учители в учебните заведения за новата учебна година благодарение на ЮЗУ „Неофит Рилски“. Това каза за  Радио „Фокус“ - Пирин  Симона Митова, началник на отдел „Образование“ към Община Благоевград. Тя подчерта, че е нормално преди началото на учебната година да бъдат обявявани свободни работни места за учители, тъй като има пенсионирани учители през летния период. По думите ѝ винаги в края на август се обявяват такива свободни работни места на сайта на Регионалното управление по образованието и Бюрото по труда. „Естествено е, че като работодатели директорите на съответните учебни заведения са запознали кмета на Благоевград с това, но проблем с кадрите няма благодарение на това, че Югозападният университет е много добра школа, в която всяка година завършват педагози, така че на територията на общината няма да има проблем с осигуряването на кадри за нормалното стартиране на новата учебна година“, каза още Симона Митова. \r\nНатали СТЕФАНОВА", "date": "2018.08.21", "title": "Симона Митова, Община Благоевград: В общината няма проблем с осигуряването на учители в учебните заведения за новата учебна година"}
{"url": "http://www.focus-news.net/news/2018/08/21/2558410/dobrich-v-oblastta-nay-golyamo-e-tarseneto-na-uchiteli-po-matematika.html", "text": "В този период на годината най-голямо е търсенето на учители по математика в цялата област, предаде кореспондент на  Радио „Фокус” – Варна . На сайта на Регионалното управление по образование в Добрич са обявени свободни работни места за учители по различни предмети: по математика – 6, по информатика – 5, по български език и литература – 3, по английски език – 1, както и по някои други предмети, като история, география, солфеж, музика и др. Обявени са свободни работни места за ресурсни учители и учители в начален етап. Има свободни места за преподаватели и в някои от профилираните гимназии в града. Учители по математика се търсят и в други общини на областта – Добричка, Генерал Тошево и Балчик. За общините Каварна, Шабла и Крушари няма обявени свободни места за учители.  \r\nЖулиета НИКОЛОВА", "date": "2018.08.21", "title": "Добрич: В областта най-голямо е търсенето на учители по математика"}
{"url": "http://www.focus-news.net/news/2018/08/21/2558406/ralitsa-agayn-kfn-ne-sam-predostavyala-informatsiya-na-pravitelstvoto-i-na-premiera-boyko-borisov-po-otnoshenie-na-olimpik.html", "text": "Не съм предоставяла информация на правителството и на Бойко Борисов. Информация съм предоставяла на КФН и на нейните членове. По отношение на ценообразуването на „Олимпик“ – такава информация не ми е искана и не съм предоставяла. Това каза зам.-председателят на Комисията за финансов надзор (КФН) Ралица Агайн по време на извънредното заседание на Народното събрание, предаде репортер на  Агенция „Фокус“ \r\n„Искам да направя някои фактологически отношения. Гаранционният фонд управлява два фонда – обезпечителен и за незастраховани МПС. Вторият изплаща обезщетения на застрахованите, които са претъпели ПТП от незастраховани автомобили. В този фонд внасят вноски всички застрахователни компании. В обезпечителния фонд правят вноски българските застрахователи и българските клонове на чужди такива. И „Олимпик“ са правили вноски в този фонд за 2 млн. лв. и те трябва да бъдат възстановени. Но сега трябва да се разбере дали те трябва да бъдат възстановени от „Олимпик“ или от българските граждани – за тях ще излезе по около 8.50 лв. Общо средствата, с които разполага Гаранционният фонд към 30 юни, са 135 млн. лв“, каза още Агайн и обясни, че Обезпечителният фонд разполага с ликвидност да приеме плащанията, които предстои да се извършат по отношение на \"Олимпик\". \r\nЦветилена СИМЕОНОВА", "date": "2018.08.21", "title": "Ралица Агайн, КФН: Не съм предоставяла информация на правителството и на премиера Бойко Борисов по отношение на „Олимпик“"}
{"url": "http://www.focus-news.net/news/2018/08/21/2558412/kyustendil-sedem-sluchaya-na-nezakonna-sech-sa-ustanoveni-na-teritoriyata-na-darzhavno-gorsko-stopanstvo-kyustendil-za-parvoto-polugodie-na-2018-g.html", "text": "Седем случая на незаконна сеч са установени за полугодието на територията на Държавно горско стопанство „Кюстендил”. Това съобщи за  Радио „Фокус” – Кюстендил  инж. Тони Колев, директор на горската структура. За този период са извършени 152 проверки, от които две са били с представители на Регионална дирекция „Пожарна безопасност и защита на населението”. Проверени са 96 превозни средства, 141 дърводобивни обекта. За противодействие на незаконния лов през периода са извършени 18 проверки и са проверени 205 ловци.  \r\nЗа първото полугодие са констатирани седем нарушения за незаконна сеч и са съставени два акта за незаконна сеч на 56 куб. м дървесина. „Съществува чувство за безнаказаност в нарушителите, дори когато има влязло в сила наказателно постановление – сумите се събират след много години или отпадат по давност, а в същото време нарушителите работят отново в горски територии с новорегистрирани фирми”, каза Тони Колев. По думите му някои от регистрираните лесовъди, упражняващи частна практика, допускат извършването на нарушения, не съставят актове и не изпълняват дадените им по закон правомощия по опазване на горските територии. \r\nВенцеслав ИЛЧЕВ", "date": "2018.08.21", "title": "Кюстендил: Седем случая на незаконна сеч са установени на територията на Държавно горско стопанство „Кюстендил” за първото полугодие на 2018 г."}
{"url": "http://www.focus-news.net/news/2018/08/21/2558392/premierat-boyko-borisov-imame-sashtestven-problem-v-zastrahovaneto.html", "text": "Имаме съществен проблем в застраховането. Това каза премиерът Бойко Борисов от парламентарната трибуна за казуса с „Олимпик“, предаде репортер на  Агенция „Фокус“.   „Това, което тези дни изисках от службите главно да кажат - ние имаме съществен проблем в застраховането“, каза Борисов. По думите му има хора с по 300 и 400 автомобили, които застраховат в Румъния, в Италия, в Германия, в Гърция – с български регистрационни табели. Премиерът отбеляза, че този проблем така или иначе ще дойде. Според него след такива извънредни заседания обикновено се свършва добра работа.  \r\nДеница КИТАНОВА", "date": "2018.08.21", "title": "Премиерът Бойко Борисов: Имаме съществен проблем в застраховането"}
{"url": "http://www.focus-news.net/news/2018/08/21/2558395/premierat-boyko-borisov-predlagam-da-sazdadem-rabotna-grupa-koyato-da-pretseni-s-kakvi-pari-shte-pomognem-na-zasegnatite-ot-olimpik-200-hil-dushi.html", "text": "Предлагам да създадем работна група, която да прецени с какви пари ще помогнем на засегнатите от „Олимпик“ 200 хил. души. Това каза министър-председателят Бойко Борисов по време на извънредното заседание на парламента във връзка с казуса „Олимпик“, предаде репортер на  Агенция „Фокус“ . „Така и така днес сме се събрали, нека тези, които се имат за специалисти във финансите от различни партии, които говорят за това кое е имуществена щета, кое е „Гражданска отговорност“ – защото съм убеден, че голяма част от хората в залата не знаят колко е фин речникът на тези, които се изказват, да създадат работна група“, коментира Борисов. \r\nТой посочи, че правителството не може да поеме политическа отговорност, тъй като КФН е избрана от парламента. По думите му оставката на Ралица Агайн, независимо дали ще се подкрепи или не, не решава кардиналните въпроси. „Предлагам оставката да се приеме, за да не излезе тука, че БСП иска да помогне на тези 200 хил. души, засегнати от „Олимпик“, а другите партии не искаме това да се случи, а то не е така, защото трябва да видим с какви пари ще го правим. И ако го правим трябва да видим какъв прецедент ще бъде. При банките е ясно – фалирала банка по 100 хил. лв., а тук не е ясно. Предлагам всяка партия да представи експерт, защото сега не можем да го решим. Нека тези експерти да проработят сега, да уеднаквим версиите, да прочетем хубаво това, което пише, и експертите да кажат откъде могат да се вземат пари. И ние ще го направим. Аз като говоря с финансовия министър, той казва, ние от този фонд не можем да даваме. Нека експертите да направят работна група, да излезе с предложение. Ще изготвим доклади от страна на полиция, на второ, на трето и ще вземем решение“, коментира Борисов. \r\nЦветилена СИМЕОНОВА", "date": "2018.08.21", "title": "Премиерът Бойко Борисов: Предлагам да създадем работна група, която да прецени с какви пари ще помогнем на засегнатите от „Олимпик“ 200 хил. души"}
{"url": "http://www.focus-news.net/news/2018/08/21/2558414/toshko-nyagolov-sayuz-na-hlebarite-i-sladkarite-dobrich-leko-e-poskapnal-masoviyat-hlyab-v-oblastta-prez-posledniya-mesets.html", "text": "Леко е поскъпнал масовият хляб в областта през последния месец. Това съобщи Тошко Няголов, председател на Регионалния съюз на хлебарите и сладкарите в Добрич, предаде кореспондент на  Радио „Фокус” – Варна . Увеличението на цената е със средно 10 стотинки. Първоначално поскъпването е било само в някои добруджански общини, а сега – навсякъде в областта. „Поскъпването е свързано със сериозното повишение на цената на брашното през месец юли\", каза Тошко Няголов. Увеличението е с между 80 лв. и 100 лв. за тон брашно. Цената за тон бяло брашно е между 735 лв. и 750 лв., при специалните брашна – между 900 лв. и 1300 лв. за тон. „В началото на поскъпването някои хлебопроизводители в района са намали грамажа, за да остане същата цена на хляба, но сега това е коригирано\", посочи още Няголов. Масовият бял хляб в Добричка област се продава на цена от 0.95 лв. до 1.10 лв.  \r\nДва са големите производители на хляб в Добрич, наблюдава се и много силно присъствие на фирми от Варна в добруджанския град, които предлагат хляб в търговската мрежа. За фалиране на фирми, производители на хляб в региона не може да се говори, но според Тошко Няголов доста са малките фирми в областта, които „едва свързват двата края“. Поскъпване има и при закуските. В Добрич цената на тестените закуски, като гевреци, рогчета, кифли, баници, тутманици и др. се движи в интервала от 0.70 лв. до 1.50 лв. Най-купуваната закуска в града – триъгълна баница, се продава на цени между 1.20 лв. и 1.50 лв.  \r\nЖулиета НИКОЛОВА", "date": "2018.08.21", "title": "Тошко Няголов, Съюз на хлебарите и сладкарите - Добрич: Леко е поскъпнал масовият хляб в областта през последния месец"}
{"url": "http://www.focus-news.net/news/2018/08/21/2558415/plovdiv-v-grada-shte-se-provede-bazar-na-proizvoditelite-na-med-na-28-septemvri.html", "text": "На 28 септември ще се проведе базар на производителите на мед от цялата страна. Това съобщи за  Радио „Фокус“ - Пловдив  Николай Гайдов, председател на пчеларско сдружение „Акация 1899″. Изпратено е искането за организиране на събитието до кмета на Община Пловдив за провеждането на традиционния базар. Предстои да се определи мястото. Според Николай Гайдов хората могат да различат фалшивия от истинския мед само чрез лабораторен анализ. „Всеки мед, който се предлага по базарите и пазарите от пчеларите, е качествен. Всичко друго, което е в магазинната мрежа, не се знае как е пристигнало и откъде е. Не казвам, че там има некачествен мед, но рискът да се закупи нещо, което няма нищо общо с меда, е доста голям“, каза още Гайдов. \r\nМария РУСЕВА", "date": "2018.08.21", "title": "Пловдив: В града ще се проведе базар на производителите на мед на 28 септември"}
{"url": "http://www.focus-news.net/news/2018/08/21/2558413/sergey-lavrov-kosovskite-albantsi-ne-izpalnyavat-dogovorenostite-si-sas-sarbiya.html", "text": "Руският външен министър Сергей Лавров  заяви, че властите в Прищина не изпълняват договореностите си със Сърбия и Европейският съюз трябва да повлияе на Косово, предава  ТАСС. \r\nЛавров също така съобщи, че в момента се подготвя официално посещение на руския президент Владимир Путин в Сърбия. \r\n„Президентът на Сърбия Александър Вучич покани президента на Русия Владимир  Путин да посети страната. В момента тази среща се готви много активно“, уточни министърът.   Виктор Турмаков", "date": "2018.08.21", "title": "Сергей Лавров: Косовските албанци не изпълняват договореностите си със Сърбия"}
{"url": "http://www.focus-news.net/news/2018/08/21/2558416/sport-23-miliona-italiantsi-sa-gledali-debyuta-na-ronaldo-v-yuventus.html", "text": "Първият мач на нападателя Кристиано Роналдо в състава на Ювентус е демонстрирал четвъртия резултат в историята на канал  Sky Italia по брой зрители. 2,3 милиона души са гледали мача от първи кръг на Серия А между туринците и Киев, завършил 3:2.  \r\nДелът на аудиторията е 11,9%. За сравнение, първият мач на Ювентус за миналия сезон срещу Каляри е наблюдаван от 736 хил. души.  Виктор Турмаков", "date": "2018.08.21", "title": "Спорт: 2,3 милиона италианци са гледали дебюта на Роналдо в Ювентус"}
{"url": "http://www.focus-news.net/news/2018/08/21/2558417/iliyana-krasteva-su-sv-sv-kiril-i-metodiy-bregovo-novite-rabotni-zaplati-garantirat-sigurnost-za-obrazovatelnata-sistema-v-severozapadna-balgariya.html", "text": "Новите работни заплати гарантират сигурност за образователната система в региона на Северозападна България. Това каза за  Радио „Фокус“ – Видин  Илияна Кръстева, директор на СУ „Св. св. Кирил и Методий“ в Брегово. Тя посочи, че само един учител по физическо възпитание се е пенсионирал в края на учебната година в училището в Брегово и за неговото място вече има кандидат. „Нямаме недостиг на преподаватели, учителите ни имат различни квалификации и специализации и могат да преподават различни предмети. Например учителят по физика има съответната специализация и може да преподава и информатика“, обясни Илияна Кръстева. Тя добави, че Видинският филиал на Русенския университет дава възможност учителите да придобият допълнителни квалификации, което е добра възможност за тях. Пътуващите учители в Брегово са 5 души, като се покриват изцяло разходите за пътя. „Средната работна заплата в училището през новата учебна година ще бъде между 900 лв. и 1 000 лв., а учителят, който ще назначим ще започне със стартова заплата около 780 лв.“, обясни Илияна Кръстева. Според нея тези работни заплати за региона са добри. \r\nАнна ЛОЗАНОВА", "date": "2018.08.21", "title": "Илияна Кръстева, СУ „Св. св. Кирил и Методий“ - Брегово: Новите работни заплати гарантират сигурност за образователната система в Северозападна България"}
{"url": "http://www.focus-news.net/news/2018/08/21/2558407/prof-rumen-gechev-bsp-ostavkite-po-kazusa-olimpik-nyama-kak-da-ostanat-samo-na-nivo-kfn-taka-che-zhelaya-uspeh-na-predsrochni-izbori.html", "text": "Оставките по казуса „Олимпик“ няма как да останат само на ниво Комисията по финансов надзор (КФН), така че желая успех на предсрочни избори. Това каза народният представител от БСП проф. Румен Гечев по време на извънредното заседание на парламента, предаде репортер на  Агенция „Фокус“ . \r\n„Управляващите в случая правят двоен аршин. В проблема с КТБ се искаше постоянно оставката на Орешарски, а сега е обратното – олеле, сега не е виновно правителството, ами кой – парламентът на остров Фиджи?“, коментира още проф. Гечев и обясни, че проблемът не е технически, както посочи министърът на финансите Владислав Горанов. \r\n„Собственикът на фирмата, която е регистрирана в Кипър, е от Люксембург. И излиза сега, че фирмата е регистрирана в Кипър, но се оправдаваме, че не можем да направим нищо, ако една фирма източва българските фондове. Има директива, която няма как да избягаме – IBD от 2016 г., където се казва, че националният регулатор има абсолютно същите регулативни права – може да комуникира с всекиго, има всички права да проверява, да задава въпроси, да проверява на място. Но нищо такова не е направено то 10 май. Една фирма, която няма нито една полица „Гражданска отговорност“ в Кипър, е решила да оперира в България. Защо не оперира в Канада, Австралия и ли друга страна в ЕС? Каква любов към българската роза, към българските държавни институции, които тихо спят, докато те източват парите“, каза още той и посочи, че тогава може да регулаторът да бъде закрит.  \r\n„Отговорността се носи от цялото ръководство на КФН и от тези, които отговарят за застраховането там. Собственикът на тази фирма е някакъв испанец Диего –това е някакъв Диего Марадона на застраховането, който източва милиони и никой не го забелязва. Какво прави ДАНС? Тя не проявява ли някакво минимално любопитство, че има някакви матрьошки от Фиджи и някакъв испанец, на когото му е забранено да извършва бизнес в Испания, но в България може да извършва. Не се ли замислят ДАНС, че тука става нещо нередно и някой източва българската държава“, коментира проф. Гечев. „Оставките няма как да останат само на ниво КФН ,така че желая успех на предсрочни избори“, каза той. \r\nЦветилена СИМЕОНОВА", "date": "2018.08.21", "title": "Проф. Румен Гечев, БСП: Оставките по казуса „Олимпик“ няма как да останат само на ниво КФН, така че желая успех на предсрочни избори"}
{"url": "http://www.focus-news.net/news/2018/08/21/2558405/ombudsmanat-maya-manolova-potarsi-sadeystvie-ot-kiparskiya-finansov-ombudsman-po-kazusa-na-balgarskite-shofyori-s-faliralata-zk-olimpik.html", "text": "Общественият защитник Мая Манолова изпрати официално писмо до Павлос Йоану – финансов омбудсман на Република Кипър, в което поиска съдействие по казуса на близо 275 000 български шофьори с фалиралата застрахователна компания „Олимпик“. Това съобщиха от  пресофиса на омбудсмана . \r\nМанолова обръща внимание на Йоану, че сънародниците ни са поставени в патовата ситуация втори път да сключат застраховка „Гражданска отговорност“ при нов застраховател, като при това трябва да го направят в кратки срокове.  \r\n„Всички претенции към застрахователната компания – за възстановяване на суми по прекратените полици за неизтеклата част от договорите и обезщетения по настъпили застрахователни събития по задължителната застраховка „Гражданска отговорност“, следва да се предявят съгласно законодателството на Република Кипър“, пише в писмото си Манолова.  \r\nСъгласно Кодекса за застраховането ЗК „Олимпик – клон България“ като член на Съвета на Гаранционния фонд е имал задължението да внася определена вноска, но в същото време няма предвиден обезпечителен фонд у нас, който да гарантира вземанията по застраховките при несъстоятелност на застраховател със седалище в държава членка на ЕС, какъвто е случаят с кипърската „Олимпик“. \r\nОбщественият защитник подчертава, че законодателството в областта на застраховането съдържа съществени пропуски и не защитава достатъчно застрахованите лица в случай на обявяване в несъстоятелност на застрахователи от държава членка на ЕС, които откриват клон на територията на друга такава. \r\n„Като омбудсман, призван да защитава правата на българските граждани, съм силно обезпокоена и от липсата на ясна и подробна информация за това по какъв начин те ще могат да защитят икономическите си интереси“, пише още Мая Манолова. Тя призовава кипърския си колега да съдейства при решаване на споровете на нашите шофьори със ЗК „Олимпик“ за изплащане на обезщетения и премии по автоматично прекратените договори, като посочи необходимите действия и ред съгласно кипърското законодателство за предявяване на претенциите.", "date": "2018.08.21", "title": "Омбудсманът Мая Манолова потърси съдействие от кипърския финансов омбудсман по казуса на българските шофьори с фалиралата ЗК „Олимпик“"}
{"url": "http://www.focus-news.net/news/2018/08/21/2558419/antoaneta-andreeva-sbu-veliko-tarnovo-na-tozi-etap-nyama-nedostig-na-uchiteli-no-teparva-predstoi-masovoto-pensionirane-na-pedagozi.html", "text": "На този етап не мисля, че има криза с набавянето на учители, но тепърва предстои масовото пенсиониране на педагози. Това каза за  Радио „Фокус“ – Велико Търново  Антоанета Андреева, председател на Синдиката на българските учители във Велико Търново. Тя обясни, че трудно се намират учители за природните дисциплини химия, физика и биология. По-малко са кандидатите за учители по математика, информационни технологии, и най-вече за чуждите езици. „Моето лично наблюдение е, че няма недостиг на учители в начален етап на училищното образование и по хуманитарните дисциплини. Тепърва предстои в годините масовото пенсиониране на колеги, защото голям процент от учителите са на възраст някъде около 50 - 55 години, и на тях в следващите 5 - 6 години им предстои да навършат пенсионна възраст и да излязат от системата“, коментира Антоанета Андреева. Тя добави, че при невъзможност да се назначи учител в трудоспособна възраст поради липса на кандидати за конкретното работно място, ръководството на даденото учебно заведение прибягва до удовлетворяване желанието на учител, вече навлязъл в пенсионна възраст. \r\nМария НЕДЕВА", "date": "2018.08.21", "title": "Антоанета Андреева, СБУ – Велико Търново: На този етап няма недостиг на учители, но тепърва предстои масовото пенсиониране на педагози"}
{"url": "http://www.focus-news.net/news/2018/08/21/2558421/sofiya-v-oblastniya-informatsionen-tsentar-shte-se-provede-preskonferentsiya-otnosno-proekta-za-remont-na-profesionalnata-gimnaziya-po-hranitelno-vkusovi-tehnologii.html", "text": "На 22 август 2018 г. от 14.00 часа в Областен информационен център София - град и София - област на бул. „Витоша“ 99 (партерен етаж) ще се проведе пресконференция по Проект BG16RFOP001-3.002-0041-C01 „Ремонт и обновяване на Професионална гимназия по хранително-вкусови технологии „Проф. д-р Георги Павлов”. Това съобщиха от пресцентъра на  Столична община . Гимназията се намира в столичния район „Илинден”. Дейностите се осъществяват с финансовата подкрепа на Оперативна програма „Региони в растеж” 2014 г. - 2020 г., съфинансирана от Европейския съюз чрез Европейския фонд за регионално развитие.  \r\nПо време на пресконференцията екипът по управление на Проекта ще запознае присъстващите с основните дейности, които ще бъдат реализирани в гимназията, както и с очакваните резултати от тяхното изпълнение.", "date": "2018.08.21", "title": "София: В Областния информационен център ще се проведе пресконференция относно проекта за ремонт на Професионалната гимназия по хранително-вкусови технологии"}
{"url": "http://www.focus-news.net/news/2018/08/21/2558422/stara-zagora-nyama-iztichane-na-gaz-v-kazanlak.html", "text": "Бутилка с химикала одорант е причина за неприятната миризма на газ, заради която преди обед в продължение на близо час бяха евакуирани служители на няколко служби в Казанлък – Данъчна, Дирекция „ Социално подпомагане“, Дирекция Бюро по труда, Дирекция ГРАО. Това каза за  Радио „Фокус“  Тодор Тодоров, ръководител на  офиса „Ситигаз България“ в Казанлък. Той поясни, че в офиса тази сутрин са получени близо 10 сигнала за подобна миризма. От фирмата са направени необходимите замервания и никъде не е установено изтичането на газ. Специален автомобил прави необходимата проверка по трасето. \r\nСлавяна ГАЙДАРОВА", "date": "2018.08.21", "title": "Стара Загора: Няма изтичане на газ в Казанлък"}
{"url": "http://www.focus-news.net/news/2018/08/21/2558420/komisiyata-za-finansov-nadzor-tryabva-da-predstavi-doklad-za-deynostta-si-spryamo-faliraloto-zastrahovatelno-druzhestvo-olimpik-do-7-septemvri.html", "text": "Парламентът възложи на Комисията за финансов надзор да представи доклад за дейността си спрямо фалиралото кипърско застрахователно дружество „Олимпик“ до 7 септември, предаде репортер на  Агенция „Фокус“ . Решението беше прието по време на извънредно заседание на Народното събрание със 107 гласа „За“, 5 гласа „Против“ и с 57 въздържали се. Проектът беше внесен от парламентарната група на ГЕРБ. \r\nИнформацията, която Комисията за финансов надзор ще предостави, трябва да съдържа всички нейни действия, предприети от появяването на дружеството на българския пазар до 17 август 2018 г., когато задължителните застраховки „Гражданска отговорност“ на повече от 200 хил. българи бяха прекратени. Докладът трябва да съдържа и информация за собствеността на компанията и направените от нея вноски в Гаранционния фонд, както и информация за актуалното състояние на фонда. \r\nДепутатите възложиха и на министъра на финансите Владислав Горанов да проучи всички възможности, предоставени от българското, европейското и международното законодателство, за своевременно възстановяване на сумите на засегнатите лица и гарантирането на техните права. \r\nЦветилена СИМЕОНОВА", "date": "2018.08.21", "title": "Комисията за финансов надзор трябва да представи доклад за дейността си спрямо фалиралото застрахователно дружество „Олимпик“ до 7 септември"}
{"url": "http://www.focus-news.net/news/2018/08/21/2558423/eurasia-daily-opozitsiyata-v-moldova-gotvi-protesti-s-palatkov-lager-na-26-avgust.html", "text": "Обявеният на 26 август протест на опозицията в Молдова ще продължи цяла нощ, за да може демонстрантите да отпразнуват на Деня на независимостта на страната на 27 август на площад „Велико национално събрание“. Лидерът на извънпарламентарната партия „Платформа достойнство и истина“ Андрей Настасе призова гражданите да носят със себе си палатки, храна и вода, предава   Eurasia Daily. \r\n„Призоваваме гражданите да участват колкото се може по-масово, да останат на площада, в това число и през нощта, за да може на следващия ден да отбележим Деня на независимостта на Молдова. 27 август е празник на народа. Ние призоваваме всички граждани да донесат храна и вода на протестиращите, които ще останат през нощта на площада. Протестът ще бъде мирен, с национални флагове, без партийна символика“, заяви Настасе.  \r\nНа 26 август опозиционните политически движения в Молдова ще обявят национално гражданско събрание – антиправителствен протест, в който ще се присъединят и представителите на диаспорите от различните страни.   Виктор Турмаков", "date": "2018.08.21", "title": "Eurasia Daily: Опозицията в Молдова готви протести с палатков лагер на 26 август"}
{"url": "http://www.focus-news.net/news/2018/08/21/2558424/smolyan-vremenno-e-preustanoveno-vodosnabdyavaneto-v-selo-orehovo-poradi-avariya-na-vodoprovod.html", "text": "Временно е преустановено водоснабдяването в село Орехово поради авария на водопровода. Това съобщиха от пресцентъра на  Община Чепеларе . Поради аварията е ниско налагането на водата и в село Павелско. В момента екипи на ВиК работят по отстраняване на проблема и до края на деня се очаква да бъде възстановено нормалното водоподаване в село Орехово.", "date": "2018.08.21", "title": "Смолян: Временно е преустановено водоснабдяването в село Орехово поради авария на водопровод"}
{"url": "http://www.focus-news.net/news/2018/08/21/2558411/danail-kirilov-gerb-neka-da-nyama-samnenie-che-shtetite-na-balgarite-po-olimpik-shte-se-poemat-ot-balgarskiya-garantsionen-fond.html", "text": "Нека да няма съмнение, че щетите на българите по „Олимпик“ ще се поемат от българския гаранционен фонд. Това каза народният представител от ПГ на ГРЕБ Данаил Кирилов по време на дебатите по казуса „Олимпик“, предаде репортер на  Агенция „Фокус“.   Според Кирилов изказването на Жельо Бойчев е  пълно с внушения. „Нека да нямаме съмнения, че щетите ще се поемат от българския гаранционен фонд и че онази част, която е оддържана за българския гаранционен фонд покрива рисковете по застраховките“, каза Кирилов. Той обясни, че остава непокрита онази част, по която има договори с прекъснато застрахователно покритие. „Действително българските потребители трябва да си намерят адвокат, който да представлява техния интерес“, допълни Кирилов.  \r\nДеница КИТАНОВА", "date": "2018.08.21", "title": "Данаил Кирилов, ГЕРБ: Нека да няма съмнение, че щетите на българите по „Олимпик“ ще се поемат от българския гаранционен фонд"}
{"url": "http://www.focus-news.net/news/2018/08/21/2558409/zhelyo-boychev-bsp-ostavkata-na-agayn-e-parvata-zadalzhitelna-stapka-no-e-krayno-nedostatachna.html", "text": "Оставката на Агайн е първата задължителна стъпка, но е крайно недостатъчна. Това каза народният представител от ПГ на „БСП за България“ Жельо Бойчев по време на дебатите по казуса „Олимпик“, предаде репортер на  Агенция „Фокус“.   „До преди час слушахме как имаме ситуация, но нямаме виновен, как за пореден път български регулатор се проваля, но видите ли той си е свършил цялата работа. Радвам се, г-н Борисов, че сте започнали да влизате в тази тема. Според мен тук–таме са ви подвели“, каза Бойчев. Според него този случай не може да свърши само до отговорността на заместник-председателя на КФН. „Не си е свършила работата КФН. Кой да разбере за цялата тази ситуация? Кой да обясни на гражданите?“, коментира Жельо Бойчев. По думите му в Кодекса за застраховането са разписани ясно отговорностите. „КФН е органът, който ежедневно трябва да знае състоянието на застрахователния пазар“, каза Бойчев. Той призова премиерът Бойко Борисов да си поиска Кодекса за застраховането, където е разписано, че текущият надзор се осъществява от Комисията и от заместник-председателя й. „Ако председатеят на КФН каже, че тя няма информация, единственото, което може да направи е да стане и да напусне и да каже, че мястото й не е там“, поясни народният представител от ПГ на „БСП за България“. „От начина, по който ще излезем от случая „Олимпик“ зависи дали ще върнем доверието на българите“, допълни още Бойчев.  \r\nДеница КИТАНОВА", "date": "2018.08.21", "title": "Жельо Бойчев, БСП: Оставката на Агайн е първата задължителна стъпка, но е крайно недостатъчна"}
{"url": "http://www.focus-news.net/news/2018/08/21/2558426/evrostat-v-makedoniya-ima-okolo-46-hilyadi-legla-za-nastanyavane-na-turisti.html", "text": "Македония разполага с около 46 хил. легла за настаняване на туристи, 25 хил. от които са в хотели. Това показват последните данни от Европейската статистическа агенция (Евростат), предава  Македонската информативна агенција (МИА) . \r\nНачело в класацията е Франция с 5,1 млн. легла, или 16,4% от общия капацитет за настаняване на туристи в Европа. Следва Италия с 4,9 млн. легла, което е 15,8% от ЕС, Великобритания с 3,9 млн. и Испания с 3,5 млн. (11,2%),  Радио \"Фокус\" в рубриката \"Балкански туристически часовник\" . \r\nОт страните в региона първа е Гърция с около 1,2 млн. легла, следвана от Хърватия с 987 272 и България с 328 264 легла. \r\nОбщият брой на леглата за настаняване в ЕС е около 31,4 млн., показват данните на Евростат. Тереза Герова", "date": "2018.08.21", "title": "Евростат: В Македония има около 46 хиляди легла за настаняване на туристи"}
{"url": "http://www.focus-news.net/news/2018/08/21/2558428/kyustendil-nyama-konstatirani-sluchai-na-drift-ot-vodachi-na-leki-avtomobili-na-teritoriyata-na-oblastta.html", "text": "На територията на Кюстендил няма установени случаи на дрифт от водачи на леки автомобили. Това съобщиха за  Радио „Фокус” – Кюстендил  от Областна дирекция на МВР – Кюстендил. Почти ежеседмични са специализираните полицейски операции, провеждани в населените места от областта. Те касаят извършване на нарушения от страна на водачите на моторни превозни средства, но в рамките на тези операции, както и по време на ежедневния контрол от страна на служителите на „Пътна полиция”, няма установявани случаи на дрифт. Преди повече от година е проведено събитие, включващо дрифт, организирано от автомобилен клуб, но то е било заявено, а пътната отсечка е била обезопасена и под контрол на съответните структури. \r\nВенцеслав ИЛЧЕВ", "date": "2018.08.21", "title": "Кюстендил: Няма констатирани случаи на дрифт от водачи на леки автомобили на територията на областта"}
{"url": "http://www.focus-news.net/news/2018/08/21/2558429/ria-novosti-sarbiya-otkazva-da-se-prisaedini-kam-antiruskite-sanktsii.html", "text": "Сръбският министър на външните работи Ивица Дачич заяви по време на срещата си със своя руски колега Сергей Лавров, че Белград няма да се присъединява към санкциите срещу Москва, предава  РИА Новости. \r\n„Разбира се, когато става дума за Сърбия, ние от своя страна също ще оказваме подкрепа на Русия и както вие вече знаете, не сме се присъединявали и няма да се присъединим към едностранните санкции, които са въведени срещу Русия“, заяви Дачич. \r\nСпоред наличната информация британският външен министър Джереми Хънт, който днес е на посещение във Вашингтон е призовал Европейския съюз да засили настоящите санкции срещу Русия, въведени около събитията в Украйна и инцидента с отравянето на бившия агент на руското ГРУ Сергей Скрипал в Англия.  Виктор Турмаков", "date": "2018.08.21", "title": "РИА Новости: Сърбия отказва да се присъедини към антируските санкции"}
{"url": "http://www.focus-news.net/news/2018/08/21/2558427/varna-bezplatno-konsultirane-i-izsledvane-za-hiv-se-provezhda-v-grada-v-ramkite-na-natsionalnata-lyatna-anti-spin-kampaniya.html", "text": "С инициативата „Месец на отворените врати“ и безплатно консултиране и изследване за ХИВ/СПИН Варна се включва в Националната лятна анти СПИН кампания. Това каза за  Радио „Фокус“ – Варна  д-р Янка Драганова, директор на Дирекция „Надзор на заразните болести” към Регионалната здравна инспекция – Варна. Д-р Драганова припомни, че кампанията е стартирала на 15 август и ще продължи до 15 септември, като през тези дни Регионалната здравна инспекция организира „Месец на отворените врати“. Всички желаещи могат да се консултират и изследват за ХИВ/СПИН безплатно в стая 501 в дните понеделник, сряда и петък от 9.00 до 12.00 часа и от 12.30 до 16.00 часа. Д-р Янка Драганова допълни, че съвместно с Община Варна и неправителствени организации на 4 и 11 септември за времето от 15.00 до 17.00 часа пред един от търговските центрове ще се проведе анонимно и безплатно консултиране и изследване за ХИВ/СПИН. На неправителствени организации са раздадени бързи тестове, за да бъдат изследвани рискови групи. Здравни материали и специално подготвени брошури са раздадени и на здравни медиатори. \r\nНад 162 000 души в цялата страна са се изследвали в 13-те кабинета за безплатно и анонимно консултиране и изследване за ХИВ към Регионалните здравни инспекции от началото на годината до месец юли. През периода от 1986 година до 3 август 2018 година в България са регистрирани общо 2 876 лица с ХИВ инфекция. От началото на тази година са открити нови 161 ХИВ–серопозитивни. Запазва се тенденцията от последните години броят на новорегистрираните мъже да е многократно по-голям от инфектираните жени. Тази година най-засегната е възрастовата група 30 - 39 години, следвана от възрастовата група 20 - 29 г. По път на инфектиране се запазва тенденцията от последните години – 90% от новорегистрираните с ХИВ–инфекция са се инфектирали по сексуален път. В 9% са инфектирани при инжекционна употреба на наркотици. \r\nМарияна ВАЛЕНТИНОВА", "date": "2018.08.21", "title": "Варна: Безплатно консултиране и изследване за ХИВ се провежда в града в рамките на Националната лятна анти СПИН кампания"}
{"url": "http://www.focus-news.net/news/2018/08/21/2558432/api-alpinisti-obrushvat-skat-pri-km-27-na-pat-107-rila-rilski-manastir-predstoi-postavyane-na-ukrepitelna-stomanena-mrezha.html", "text": "Алпинисти обрушват ската при км 27 на път III-107 Рила – Рилски манастир. Това съобщиха от пресцентъра на  Агенция „Пътна инфраструктура“ . Премахват се нестабилните блокове от скалния откос на трите срутища, паралелно се отстраняват и дървета. Те се премахват от собственика на гората - Рилската света обител. Веднага след приключване на обрушването ще започне поставяне на укрепителна стоманена мрежа. \r\nЗа разчистване на пътното платно от падналите скални късове и дървета автомобилният трафик се спира за определени интервали, за да се осигури безопасното извършване на работите. Участъкът е сигнализиран с необходимите пътни знаци, а скоростта е ограничена до 40 км/ч. Движението на автомобили се контролира от сигналисти и сектор „Пътна полиция“. \r\nУкрепителните дейности няма да се извършват в петък и в почивните дни - събота и неделя, когато Рилският манастир се посещава от повече туристи, поклонници и трафикът е по-интензивен. За да не се затруднява движението на 28 август – Голяма Богородица по стар стил, също няма да се предприемат ремонтни работи. \r\nПървоначалното укрепване се очаква да приключи за срок от два месеца. Екип от геодезисти работи върху набелязването на мерки за дълготрайното решаване на въпроса в този участък. За укрепването на ската Агенция „Пътна инфраструктура“ подготвя документация за стартиране на обществена поръчка за изработване на технически проект и извършване на укрепителни и обезопасителни работи в участъка. Целта е проучвателно-проектанските работи да изяснят инженерно-геоложките условия в района на срутищните процеси, причините за тяхното възникване и да бъдат предложени конкретни мероприятия за трайното укрепване, възстановяване и недопускане в бъдеще на срутване на скални маси върху пътното платно.", "date": "2018.08.21", "title": "АПИ: Алпинисти обрушват скат при км 27 на път III-107 Рила – Рилски манастир, предстои поставяне на укрепителна стоманена мрежа"}
{"url": "http://www.focus-news.net/news/2018/08/21/2558431/prof-hristomir-branzov-nimh-ne-uspyahme-da-postignem-dogovorka-s-ban-otnosno-badeshteto-na-nimh.html", "text": "Все още нямаме постигната договорка с БАН относно бъдещето на НИМХ. Това каза за  Агенция „Фокус“  директорът на Националния институт по метеорология и хидрология (НИМХ) проф. Христомир Брънзов във връзка с изтичащия утре срок който премиерът Бойко Борисов даде на НИМХ и БАН да се разберат за бъдещето на НИМХ. „Всеки си стои на неговата позиция. Иначе института трябва да излезе от БАН със съответните си аргументи. На БАН аргументите са, че не трябва. На 16 и 17 август проведохме срещи с ръководството на БАН, но за съжаление не беше постигнат консенсус. На 16 имаше среща в НИМХ с ръководството на академията да представи автентично нещата, както ги вижда, тъй като имаше съмнения от тяхна страна, че хората нямат цялата информация и са манипулирани. На 17 имаше среща в БАН между ръководството му и това на НИМХ. Там ние бяхме подготвили серия от стъпки и действия, свързани с излизането на НИМХ от БАН. Те не ги разгледаха и отново направиха предложение институтът да остане в БАН като финансирането му ще бъде на отделен ред, който не стана ясно кой ще определя – очевидно пак ръководството на БАН. Това е нещо, което не ни устройва. Дали ще го определя общото събрание или ръководството на БАН, това са хора, които категорично не познават дейността на института в детайли, за да могат да определят какво е необходимо на института“, заяви още той. „Тази година го доказаха – 4 месеца твърдяха, че има достатъчно предоставени средства. После казаха „да, вярно, няма достатъчно средства, но причините са, че в БАН няма средства“. После започнаха да правят анализ какво трябва да се прави, за да има средства, така че тази смяна на позициите показва, че те не са наясно какво е необходимо на НИМХ, за да работи не само като научно изследователски институт, а и като Националната хидро-метеорологична служба на България“, каза още Брънзов. \r\nЦветелин ДИМИТРОВ", "date": "2018.08.21", "title": "Проф. Христомир Брънзов, НИМХ: Не успяхме да постигнем договорка с БАН относно бъдещето на НИМХ"}
{"url": "http://www.focus-news.net/news/2018/08/21/2558418/ministar-vladislav-goranov-shte-sazdadem-rabotna-grupa-s-predstaviteli-na-kfn-mvnr-i-garantsionniya-fond-vav-vrazka-s-kazusa-olimpik.html", "text": "Ще създадем работна група с представители на КФН, МВнР и представители на Гаранционния фонд във връзка с казуса „Олимпик“. Това каза министърът на финансите Владислав Горанов по време на извънредното заседание на парламента, предаде репортер на  Агенция „Фокус“ . \r\n„Действащото законодателство в България и ЕС и внесeните на 24 май изменения в моторната  директива дават отговор на голяма част от въпросите, зададени днес. Ако искаме да търсим решение за чуждите компании при несъстоятелност, трябва да посочим, че в това отношение имаме малко извънзаконови промени. Само българските компании, тези под лиценз у нас, имат право в последствие да черпят права от Обезпечителния фонд при прекратяване на полици“, каза още Горанов и посочи, че ще се води и такъв дебат. \r\n„Още през следващите дни ще се формира в Министерството на финансите с представители на КФН, МВнР и представители на Гаранционния фонд една работна група, която да помогне фонда, който е страна по конвенцията. Никой друг не е страна по нея. Колкото и да не ви харесва, това  е правната рамка, която функционира от 2005 г. досега, а ние сме се присъединили към нея през 2012 г.“, коментира финансовият министър. \r\n„Въпросът е дали обезпечителният фонд да бъде разпространен върху всички застрахователи, които оперират в страна. Ако решим да го разширим, ще е доста неприятен прецедент да търсим това със задна дата, но ако не стане със задна дата, няма как тези 9 млн. лв. да се възстановят, без да бъдат платени от българския данъкоплатец“, обясни той. \r\nЦветилена СИМЕОНОВА", "date": "2018.08.21", "title": "Министър Владислав Горанов: Ще създадем работна група с представители на КФН, МВнР и Гаранционния фонд във връзка с казуса „Олимпик“"}
{"url": "http://www.focus-news.net/news/2018/08/21/2558438/kyustendil-v-uchastak-ot-patya-bobov-dol-zhedna-se-izgrazhda-nov-pat-zaradi-svlachishte-shofyorite-tryabva-da-se-dvizhat-s-povisheno-vnimanie-v-rayona.html", "text": "В участък от пътя Бобов дол – Жедна се изгражда нов път заради свлачище. Това съобщи за  Радио „Фокус” – Кюстендил  дежурният в Областно пътно управление – Кюстендил. Водачите на моторни превозни средства трябва да се движат с повишено внимание, мястото е сигнализирано съгласно проект за временна организация и безопасност на движението със срок до 8 септември. С нормална интензивност е трафикът по автомагистрала „Струма”, по главен път Е-79, както и по направлението София – Кюстендил. Слабо натоварен е трафикът по посока ГКПП „Гюешево”. \r\nВенцеслав ИЛЧЕВ", "date": "2018.08.21", "title": "Кюстендил: В участък от пътя Бобов дол – Жедна се изгражда нов път заради свлачище, шофьорите трябва да се движат с повишено внимание в района"}
{"url": "http://www.focus-news.net/news/2018/08/21/2558435/ivitsa-dachich-preshevskata-dolina-nyama-da-bade-dadena-pod-kontrola-na-kosovo.html", "text": "Сръбският министър на външните работи Ивица Дачич заяви, че Белград смята за нереалистично желанието на Косово да установи контрол над Прешевската долина в Южна Сърбия, предава  ТАСС. \r\n„Това желание е свидетелство, че в Прищина не са готови към какъвто и да е компромис и всъщност показват доколко искат осъществяването на своя проект за Велика Албания“, заяви Дачич по време на срещата си в Сочи със своя руски колега Сергей Лавров.  \r\n„Това ще е възможно, когато на трепетликата узрее грозде“, допълни министърът. (Сръбски аналог на българското „На куково лято“ – бел. ред. ).  Виктор Турмаков", "date": "2018.08.21", "title": "Ивица Дачич: Прешевската долина няма да бъде дадена под контрола на Косово"}
{"url": "http://www.focus-news.net/news/2018/08/21/2558439/varna-nad-10-000-litsa-s-trayni-uvrezhdaniya-sa-poluchili-godishni-bezplatni-vinetni-stikeri-prez-parvoto-polugodie-na-godinata.html", "text": "10 228 лица с трайни увреждания са получили безплатни едногодишни винетни стикери за първото полугодие на 2018 година. Това каза за  Радио „Фокус” – Варна  Адриана Григорова, директор на Дирекция „Социално подпомагане” – Варна. За първите 6 месеца на 2018 година по Закона за интеграция на хора с увреждания и Правилника за неговото приложение Дирекцията е отпуснала помощи на 21 600 лица с увреждания. Адриана Григорова подчерта, че през последните години не се наблюдава промяна в броя на лицата с трайни увреждания, които се подпомагат от дирекцията. 3.225 млн. лева са средствата, отпуснати през периода на основание Закона за интеграция на хора с увреждания и Правилника за неговото приложение. Най-голям е относителният дял на лицата с трайни увреждания, които получават месечни добавки за социална интеграция. „През отчетния период Дирекцията е отпуснала и 3 853 медицински изделия, помощни средства и съоръжения\", допълни Адриана Григорова. \r\nМарияна ВАЛЕНТИНОВА", "date": "2018.08.21", "title": "Варна: Над 10 000 лица с трайни увреждания са получили годишни безплатни винетни стикери през първото полугодие на годината"}
{"url": "http://www.focus-news.net/news/2018/08/21/2558436/gd-granichna-politsiya-intenziven-e-trafikat-na-gkpp-kulata-gkpp-makaza-gkpp-dunav-most-i-gkpp-dunav-most-2.html", "text": "Интензивен е трафикът на ГКПП „Кулата“, ГКПП „Маказа“, ГКПП „Дунав мост“ и ГКПП „Дунав мост 2“. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 16.00 часа. На българо-гръцката граница на ГКПП „Кулата“ и ГКПП „Маказа“ трафикът е интензивен. На българо-румънската граница на ГКПП „Дунав мост“ и ГКПП „Дунав мост 2“, трафикът е интензивен за товарни автомобили на изход и за леки автомобили на всички останали гранични контролно-пропускателни пунктове. На българо-сръбската граница, българо-македонската и българо-турската граница трафикът е нормален на всички гранични контролно-пропускателни пунктове.", "date": "2018.08.21", "title": "ГД „Гранична полиция“: Интензивен е трафикът на ГКПП „Кулата“, ГКПП „Маказа“, ГКПП „Дунав мост“ и ГКПП „Дунав мост 2“"}
{"url": "http://www.focus-news.net/news/2018/08/21/2558441/mosv-natsionalniyat-doveritelen-ekofond-otpravi-peta-pokana-po-shemata-za-nasarchavane-izpolzvaneto-na-elektromobili.html", "text": "доверителен екофонд (НДЕФ) отправи нова пета по ред покана по схемата за насърчаване използването на електромобили. По нея могат да кандидатстват централната администрация и нейните териториални подразделения, както и общините. Това съобщиха от пресцентъра на  Министерството на околната среда и водите . Набирането на проекти започна на 20 август и продължава до 1 октомври 2018 г. Поканата е в рамките на Инвестиционната програма за климата (ИПК) по Схемата за насърчаване използването на електрически превозни средства. \r\nОбщият бюджет по схемата е около 2 млн. лв., остатъчната сума по тази покана е в размер на 920 000 лева. Средствата по схемата са част от ИПК на НДЕФ, която се финансира със средства от ранните търгове на емисии на парникови газове. Изпълняват се политиките по опазване на околната среда в три направления – подобряване качествата на атмосферния въздух, намаляване на емисиите на парникови газове и намаляване на нивата на шумовото замърсяване в населените места.  \r\nСпоред условията за кандидатстване безвъзмездната субсидия е фиксирана за всеки различен вид превозно средство, независимо от цената, на която се купува. След одобрението от НДЕФ, бенефициентите избират доставчик чрез обществена поръчка. \r\nФинансирането по проектите за насърчаване използването на електромобили e в размер на: \r\n- 20 000 лева за изцяло електрически превозни средства категория М1 и N1 (4+1 места); \r\n- 10 000 лева за хибридни електрически (plug-in) превозни средства категория M1 и N1 (4+1 места); \r\n- 20 000 лева за изцяло електрически превозни средства категория L7e, както и за допълнителни надстройки (за почистване, за поливане, за превозване на обемни предмети, изотермални кутии, контейнери за боклук) до 50% от стойността им, но не повече от 3 000 (три хиляди) лева; \r\n- 30 000 лева за изцяло електрически превозни средства (ванове 7+1; 6+1 места), категория М1 или N1; \r\n- 40 000 лева за изцяло електрически превозни средства категория М2 и N2. \r\nВсички формуляри за кандидатстване са публикувани в раздел „Документи“ към Инвестиционна програма за климата – електромобили, на сайта на НДЕФ", "date": "2018.08.21", "title": "МОСВ: Националният доверителен екофонд отправи пета покана по схемата за насърчаване използването на електромобили"}
{"url": "http://www.focus-news.net/news/2018/08/21/2558433/krum-zarkov-bsp-srivat-na-targovskiya-registar-e-bezpretsedentna-kriza-zastrashila-sigurnostta-na-stranata-zatova-tryabvat-otgovori.html", "text": "Сривът на Търговския регистър е безпрецедентна криза, застрашила сигурността на страната, затова трябват отговори. Това каза заместник-председателят на ПГ на „БСП за България“ Крум Зарков по време на извънредното заседание на парламента във връзка със спрения Търговски регистър, предаде репортер на  Агенция „Фокус“ . \r\n„Трудно обяснимо е нежеланието на министъра на правосъдието Цецка Цачева да изясни ситуацията да обясни случилото се и да успокои гражданите. Тъй като министър Цецка Цачева не пожела да отговори на въпросите ни по възможните за един министър начини, трябва сега да отговори премиерът Бойко Борисов чрез каналът, който е достъпен за опозицията – парламентарната трибуна“, коментира Зарков. \r\nТой посочи, че въпросите, на които министър-председателят трябва да отговори, са как се стигна до срива в Търговския регистър, каква е конкретната причина за него, изпълнявани ли са законовите искания при аварии, има ли риск от загуба на информация или от нейното манипулиране, съществува ли риск за пропадането на други системи, как оценява изразходваните средства за поддържането на развалената система и счита ли, че отговорността се изчерпва с оставката на председателя на Агенцията по вписванията. \r\nЦветилена СИМЕОНОВА", "date": "2018.08.21", "title": "Крум Зарков, БСП: Сривът на Търговския регистър е безпрецедентна криза, застрашила сигурността на страната, затова трябват отговори"}
{"url": "http://www.focus-news.net/news/2018/08/21/2558425/sas-138-glasa-za-3-protiv-i-3-vazdarzhal-se-parlamentat-osvobodi-ralitsa-agayn-ot-posta-zamestnik-predsedatel-na-kfn.html", "text": "Парламентът освободи Ралица Агайн от поста заместник-председател на Комисията за финансов надзор (КФН), предаде репортер на  Агенция „Фокус“ . „За“ оставката й гласуваха 138 народни представители, „против“ – 3 и „въздържали се“ - 3 , с което тя бе приета. Освен поста заместник-председател на КФН Ралица Агайн бе и ръководещ управление \"Застрахователен надзор\". Агайн депозира оставката си в деловодството на парламента в днешния ден заради казуса със застрахователната компания „Олимпик“, след което депутатите включиха в дневния ред на извънредното си заседание обсъждането и гласуването й.    Агенция „Фокус“ припомня:    \r\nНа 20 август правителството поиска оставката на зам.-председателя на Комисията за финансов надзор (КФН) Ралица Агайн заради казуса с фалиралото кипърско застрахователно дружество „Олимпик“.  \r\nМеждувременно по разпореждане на главния прокурор Сотир Цацаров Върховната касационна прокуратура и ДАНС започнаха проверка на Комисията за финансов надзор по отношение на това как е осъществяван държавният застрахователен надзор от страна на Комисията. Проверката трябва да установи спазени ли са изискванията на закона за започване на дейността на клона на ЗК „Олимпик“ в България, как е упражнен надзорът след издадената забрана компанията да сключва нови договори и да удължава срока на досегашните.  \r\nКазусът с „Олимпик“ стана част и от предложението за дневен ред за извънредно заседание на парламента, което бе насрочено за 21 август 2018 г. Искането бе входирано от лидера на БСП Корнелия Нинова и народни представители и бе подписано от 61 депутати, при необходими 48. На брифинг след това Корнелия Нинова настоя да се поеме отговорност за случая с кипърската застрахователна компания не само чрез оставката на заместник-председателя на КФН Ралица Агайн, а и политическа. Тя разкритикува срещата в Министерски съвет и я нарече „сбирка на изпълнителната власт по казуса“ и „прах в очите“ на хората. По думите й истинското място за решаване на проблема е в парламента. Нинова заподозря и възможност в случая да става въпрос за пирамида. \r\nПо-късно вицепремиерът и министър на външните работи Екатерина Захариева прие в МВнР посланика на Република Кипър Мариос Кундуридес. Тя настоя за незабавна среща на експертно ниво между представители на Комисията за финансов надзор (КФН) и кипърското финансово министерство. Посланик Кундуридес увери вицепремиера, че ще съдейства за организирането на среща и изясняването на детайлите по случая.   \r\nДеница КИТАНОВА", "date": "2018.08.21", "title": "Със 138 гласа \"за\",  3 - \"против\" и 3 - \"въздържал се\"  парламентът освободи Ралица Агайн от поста заместник-председател на КФН"}
{"url": "http://www.focus-news.net/news/2018/08/21/2558434/premierat-boyko-borisov-do-kraya-na-sedmitsata-mozhe-da-imame-napalno-rabotesht-targovski-registar.html", "text": "До края на седмицата може да имаме напълно работещ Търговски регистър. Това каза министър-председателят Бойко Борисов по време на извънредното заседание на парламента, предаде репортер на  Агенция „Фокус“ . \r\nПремиерът посочи, че към днешна дата е възстановена базата данни на Търговския регистър до 17 юли 2018 г. „Успешно се изтеглят данните от развалените дискове. Възстановяващите дейности не са спирали никога. Причините бяха известни още в първите 24 часа след срива. На 9 август последователно дефектират 3 диска, а на следващия ден и още един. За проблема незабавно е обявена фирмата, отговорна за поддръжката – фирма „Лирекс“. Към 10 август са предприети действия по възстановяването. В ранните часове на 10 август дисковете са преразпределени успешно, но базата данни не ги чете. В работата се включват допълнителни IT експерти, включително и специалист от Япония сме довели. Така че сега до 17 юли всичко е възстановяването. Положението ескалира до най-високо ниво, заради което най-високи специалисти бяха изпратени в подкрепа на компанията. Мобилизиран е целият наличен експертен капацитет, който е работил към Агенцията по вписванията“, обясни Борисов. \r\nМинистър-председателят посочи, че възстановителният щаб проведе срещи на най-високо равнище. „Още в събота е разработен детайлен план за възстановяване на дисковете, на базата данни от клиенти, на частичните функционалности на регистъра и възстановяване на връзката със системата „Реджикс“. Първоначално заложените срокове се оказаха обективни. На този етап може да се каже, че кризата е преодоляна. И до края на седмица може и да имаме напълно работещ Търговски регистър“, каза още Борисов. \r\nТой коментира, че поддържането на най-високо ниво занапред е приоритет, но то изисква и допълнителни ресурси. „До 31 август административните органи трябва да изготвят разработените от тях процедури за създаване на резервни копия на държавните регистри. В момента се работи и за създаване на държавно хранилище за резервни копия от данните“, каза Борисов и посочи, че още и че до 3 септември трябва да се извърши и анализ по отношение на преносния капацитет и да се подготви план за обезпечаване на необходимия капацитет \r\n„Приемам вината от страна на правителството, от страна на агенцията, но важното е да не допускаме повече подобни зловредни проблеми за в бъдеще“, коментира премиерът. \r\nЦветилена СИМЕОНОВА", "date": "2018.08.21", "title": "Премиерът Бойко Борисов: До края на седмицата може да имаме напълно работещ Търговски регистър"}
{"url": "http://www.focus-news.net/news/2018/08/21/2558443/baseynova-direktsiya-plovdiv-izvarshi-proverka-po-signal-na-radio-fokus-pazardzhik-za-promeni-v-koritoto-na-reka-chepinska.html", "text": "Басейнова дирекция – Пловдив извърши проверка по сигнал от Радио „Фокус“ – Пазарджик за действия, довели до промени в коритото на река Чепинска в землището на село Варвара, община Септември. В  становището на Басейнова дирекция – Пловдив  се посочва, че в хода на проверката е установено, че извън речното корито е изграден изкуствен водоем. В началото му е изградена стена от камъни, споени с бетон. Напряко през стената преминава тръба. В момента на проверката не е констатирано водовземане на вода от канала посредством монтираната тръба. На основание направените констатации е предписано на кмета на Община Септември да предприеме действия в рамките на предоставените му правомощия.", "date": "2018.08.21", "title": "Басейнова дирекция - Пловдив извърши проверка по сигнал на Радио „Фокус“ – Пазарджик за промени в коритото на река Чепинска"}
{"url": "http://www.focus-news.net/news/2018/08/21/2558430/pg-na-bsp-prizova-kfn-da-podade-kolektivna-ostavka.html", "text": "ПГ на БСП призова КФН да подаде колективно оставка Това каза народният представител от ПГ на „БСП за България“ Георги Търновалийски по време на брифинг в Народното събрание, предаде репортер на  Агенция „Фокус“ . „Не народното събрание да иска доклад от КФН, председателката на комисията трябваше да тича с такъв доклад в Народното събрание и да обяснява защо това се е случило. Получават достатъчно, за да работят и да бъдат на нивото, на което искаха да бъдат. След като са направили тези пропуски, днес трябва да поемат отговорност“, заяви Търновалийски. Той отбеляза, че заместник-председателят на КФН е поела морална отговорност, като е подала оставка, но органът е колективен. Според него вече Народното събрание ще реши дали тези оставки ще бъдат приети. „Така се случва в нормалните държави и при хора, които имат достойнство и чест“, заяви още Търновалийски.  \r\nДеница КИТАНОВА", "date": "2018.08.21", "title": "ПГ на БСП призова КФН да подаде колективна оставка"}
{"url": "http://www.focus-news.net/news/2018/08/21/2558442/ria-novosti-sergey-lavrov-otseni-situatsiyata-s-razdelitelnite-linii-na-balkanite.html", "text": "Руският външен министър Сергей Лавров заяви, че Москва и Белград са съгласни за нуждата да се избягват действия, които ще прокарват разделителни линии на Балканите, предава  РИА Новости. \r\n„Като цяло ние със Сърбия имаме единна позиция относно нуждата да се избягват каквито и да е действия на Балканите, които могат да прокарат разделителни линии, които да продължават политиката в региона на принципа „свои-чужди“ и „или с нас, или против нас“, заяви министърът по време на срещата си в Сочи със своя сръбски колега Ивица Дачич.  Виктор Турмаков", "date": "2018.08.21", "title": "РИА Новости: Сергей Лавров оцени ситуацията с разделителните линии на Балканите"}
{"url": "http://www.focus-news.net/news/2018/08/21/2558445/aleksandar-aleksandrov-kmet-na-obshtina-ruzhintsi-zapochna-remontat-na-patya-mezhdu-selata-belo-pole-i-dinkovo.html", "text": "Започна ремонтът на пътя между селата Бело поле и Динково. Това каза за  Радио „Фокус“ – Видин  Александър Александров, кмет на Община Ружинци. Той посочи, че това е ремонт на част от републиканския път III-114. „На много места от този път се копае по метър, метър и нещо от почвата, слагат се камъни, валират се, като отгоре ще бъдат положени два слоя асфалт. Ремонтът се извършва много качествено“, обясни кметът на Ружинци. Той допълни, че до края на годината трябва да завърши ремонтът на пътната отсечка, но според него с темповете, с които се работи и при добри атмосферни условия, работата може да приключи и по-рано. „Движението е отклонено за тежкотоварни автомобили по това трасе, взети са съответните мерки, но въпреки това отново може да видите тежкотоварни камиони, което затруднява премахването на асфалтовата настилка и копаенето. Налага им се обаче да изчакват пътя да бъде освободен и да преминат“, каза Александров. Той заяви, че е създадена добра организация от фирмата, а служители отбиват движението, когато се налага. \r\nАнна ЛОЗАНОВА", "date": "2018.08.21", "title": "Александър Александров, кмет на Община Ружинци: Започна ремонтът на пътя между селата Бело поле и Динково"}
{"url": "http://www.focus-news.net/news/2018/08/21/2558446/varna-domakinstvata-ot-kv-chayka-i-mestnostite-manastirski-rid-i-saltanat-sa-bez-voda-zaradi-avariya.html", "text": "Домакинствата от местност Манастирски рид във Варна са без вода заради авария. Това съобщиха за  Радио „Фокус“ – Варна  от водоснабдителното дружество във Варна. Очаква се водоподаването в района да бъде възстановено до 17.00 часа. Без вода до около 19.00 часа ще бъдат абонатите в част от кв. „Чайка“ около Спортното училище, както и в местност Салтанат, около Делфинариума, допълниха от дружеството. \r\nМарияна ВАЛЕНТИНОВА", "date": "2018.08.21", "title": "Варна: Домакинствата от кв. „Чайка“ и местностите Манастирски рид и Салтанат са без вода заради авария"}
{"url": "http://www.focus-news.net/news/2018/08/21/2558449/veliko-tarnovo-ot-utre-puskat-gradskite-avtobusi-kam-tsarevets-i-kvartal-asenov.html", "text": "От утре вечер ще бъде възстановено движението на градските автобуси, пътуващи към крепостта Царевец и кв. „Асенов“ във Велико Търново, съобщиха от  пресцентъра на Общината.  През деня ще бъдат асфалтирани участъците по улица „Велчо Джамджията“, изкопани заради подмяната на водопроводите. Старите, ръждясали и изгнили тръби вече са сменени с нови, чиято гаранция е 50-годишна.  \r\nКметът на Велико Търново Даниел Панов провери хода на строителните работи в старата част на града. Изкопаните участъци по ул. „Велчо Джамджията“ вече са запълнени, напредва и подмяната на водопровода и отклоненията под ул. „Иван Вазов“. Докато траят дейностите в този участък, линиите с номера 20, 40, 50 и 110 ще пътуват двупосочно по улица „Никола Пиколо“. Възстановен ще бъде и регулярният маршрут на линия №5.  \r\nТази организация на движението ще бъде в сила до 31 август, когато ще приключат строителните работи по ул. „Иван Вазов“ – в участъка й до пресечката с улица „Читалищна“. До тази дата участъкът между площадите „Велчова завера“ и „Цар Асен I“ ще остане затворен за движение за останалите автомобили. Остава в сила обходният маршрут през Южния пътен възел, ул. „Магистрална“, кв. „Света гора“ и пътя зад Царевец. \r\nСлед 31 август ще бъде пуснат целият трафик. В посока Царевец движението ще преминава по ул. „Читалищна“, която ще бъде преасфалтирана. Подмяната на водопроводите в останалата част на ул. „Иван Вазов“ –  до площад „Цар Асен I“, ще продължи през септември.  \r\nПървоначалното асфалтиране ще обхване изкопаните улични участъци. Цялостното преасфалтиране на ул. „Велчо Джамджията“ и „Иван Вазов“ ще бъде извършено най-късно през пролетта на следващата година.", "date": "2018.08.21", "title": "Велико Търново: От утре пускат градските автобуси към Царевец и квартал „Асенов“"}
{"url": "http://www.focus-news.net/news/2018/08/21/2558447/plyus-info-makedoniya-aleksandar-vuchich-predlaga-iztrebitelite-koito-sarbiya-shte-poluchi-ot-rusiya-da-nosyat-imenata-na-srabski-voynitsi-zaginali-po-vreme-na-udarite-na-nato.html", "text": "Сръбският президент Александър Вучич обяви, че бойните самолети МиГ-29, които Сърбия получи от Русия, ще бъдат кръстени с имената на войниците от въоръжените сили на страната, убити във войната в Косово от 1999 г. Държавният глава днес присъства на церемония по повод приемането на два от шестте дарени изтребителя, предава скопският телевизионен канал   „Плюс Инфо“. \r\n„Моето предложение е, а и се надявам, че армията на Сърбия ще го приеме, тези самолети да бъдат наречени на юнаците от периода на агресията на НАТО“, заяви Вучич. \r\nСърбия планира парад през ноември, на който ще летят осем изтребителя МиГ-29 и Вучич уточни, че разликата в военната готовност на Сърбия сега, в сравнение от  преди пет години е „от небето до земята“.  Виктор Турмаков", "date": "2018.08.21", "title": "„Плюс Инфо“ (Македония): Александър Вучич предлага изтребителите, които Сърбия ще получи от Русия, да носят имената на сръбски войници, загинали по време на ударите на НАТО"}
{"url": "http://www.focus-news.net/news/2018/08/21/2558437/filip-popov-bsp-pravitelstvoto-nyama-zhelanie-da-zashtiti-interesa-na-zasegnatite-ot-olimpik-balgarski-grazhdani.html", "text": "Правителството няма желание да защити интереса на засегнатите от „Олимпик“ български граждани. Това каза секретарят на ПГ на „БСП за България“ Филип Попов по време на брифинг в Народното събрание, предаде репортер на  Агенция „Фокус“.   „Днес отново сме свидетели на това как българското правителство се опитва да замете поредния скандал под килима. Този опит прозира от тяхното решение – търсене на възможност за оказване на помощ, включително при необходимост на правна помощ на лицата, сключили договор с „Олимпик“. Обръщам се към всички тези 200 хил. българи, които са сключили застрахователен договор с въпросната компания, уважаеми българи, виждате как това правителство няма желание да защити вашия интерес“, каза Попов. Той обърна внимание, че застрахователната компания „Олимпик“ е регистрирана през 2009 г. по времето на управлението на ГЕРБ. „2018 г., когато фалира тази компания и когато с оставката на заместник-председателя на КФН се замита този скандал, да се замислим кой управлява отново“, коментира още Попов.  \r\nПроф. Румен Гечев заяви, че през есента от БСП започвас поредица от въпроси към финансовия министър и КФН във връзка с това защо институциите, които управляват не са във форма. Той посочи, че сме свидетели на пълен срив на българските институции и на бягство на отговорност и измиване на ръце. „За пореден път българските институции не си изпълняват задълженията“, каза проф. Гечев. По думите му в случая с „Олимпик“ българският регулатор има всички права и инструменти да проверява, да пита в Кипър, в Брюксел и където си иска по света и да получи информация.  \r\nДеница КИТАНОВА", "date": "2018.08.21", "title": "Филип Попов, БСП: Правителството няма желание да защити интереса на засегнатите от „Олимпик“ български граждани"}
{"url": "http://www.focus-news.net/news/2018/08/21/2558450/skopjeinfomk-makedoniya-makedontsite-iskat-gartsiya-no-chuzhdentsite-ohrid.html", "text": "Македонците може и да искат да почиват в Гърция, но чужденците изглежда предпочитат да се полюбуват на Охрид, коментира информационният портал  Skopjeinfo.mk .  \r\nИ през настоящото лято туристите от Турция са най-многобройната група чуждестранни посетители на Охридската ривиера, следвани от сърбите, поляците и българите. От година на година се увеличава броят на гостите от Нидерландия, Китай, Израел и и други страни по света,  Радио \"Фокус\" в рубриката \"Балкански туристически часовник\" . \r\nСпоред заетите в бранша природата, езерото, традиционната кухня и културата са факторите, които провокират туристите да изберат Охрид за своя дестинация. Порталът подчертава като радостен фактът, че гостите, които веднъж са посетили Охрид, се връщат повторно.  \r\nМестните власти са на мнение, че успехът на сезона зависи от всички и всичко - от усмивката на работниците в ресторантите и заведенията, приемането на гостите на всяко ниво, до настаняването им в хотели и частни квартири.  \r\nДоволните от посещението си в Охрид през това лято уверяват, че цялостната туристическа оферта, уреждането на туристическите съоръжения и плажовете, а също и популяризирането на града допълнително ще увеличат броя на туристите, които избират да го посетят.  Тереза Герова", "date": "2018.08.21", "title": "Skopjeinfo.mk (Македония): Македонците искат Гърция, но чужденците - Охрид"}
{"url": "http://www.focus-news.net/news/2018/08/21/2558440/ministar-tsetska-tsacheva-imashe-doklad-za-6-it-problema-otnosno-targovskiya-registar-podpisahme-dogovor-za-36-mln-lv-za-oborudvane.html", "text": "Имаше доклад за 6 IT проблема относно Търговския регистър, подписахме договор за 3,6 млн. лв. за оборудване. Това каза министърът на правосъдието Цецка Цачева по време на извънредното заседание на парламента, предаде репортер на  Агенция „Фокус“ . \r\n„През май 2015 г. към Министерството на правосъдието е изготвен одит относно рисковете в системите на Агенцията по вписванията и основно Търговския регистър. Според одита е имало някои забележки, но като цяло рисовете са идентифицирани, индивидуализирани и след това идва информацията, с която аз разполагам и която е публична в страницата на Агенцията по вписванията“, каза още Цачева и посочи, че там фигурират всички доклади.  \r\n„На 26 септември миналата година изпълнителният директор на Агенцията по вписванията ми е представила доклад от една от фирмите, които поддържат Търговския регистър, която конкретизира 6 IT проблема и предложения за решаването им. Аз бях съгласна с тях и те бяха изпълнени в най-кратки срокове“, каза още правосъдният министър и посочи, че в края на декември миналата година е бил подписан договор за 3,6 млн. лв. за оборудване с фирма „Лирекс“. „Но как е използвано то, трябва да питаме съответните специалисти“, коментира министър Цачева. \r\nЦветилена СИМЕОНОВА", "date": "2018.08.21", "title": "Министър Цецка Цачева: Имаше доклад за 6 IT проблема относно Търговския регистър, подписахме договор за 3,6 млн. лв. за оборудване"}
{"url": "http://www.focus-news.net/news/2018/08/21/2558448/prof-hristomir-branzov-nimh-reshenieto-za-badeshteto-na-nimh-ochevidno-shte-tryabva-da-bade-vzeto-ot-pravitelstvoto.html", "text": "Решението за бъдещето на НИМХ очевидно ще трябва да бъде взето от правителството. Това каза за  Агенция „Фокус“  директорът на Националния институт по метеорология и хидрология (НИМХ) проф. Христомир Брънзов. „Няма предвидена среща с БАН за утре, когато изтича поставеният от премиера Бойко Борисов срок за договаряне. Досега срещите ги предлагаше ръководството на БАН – на всички покани, които са отправили към нас, ние сме участвали. За съжаление няма резултат, защото нито една от страните не успява да убеди другата, че е права“, допълни той. „Правителството трябва да прецени всички плюсове и минуси, доводите на двете страни и да вземе някакво решение. Освен това за хората в НИМХ е странно едно такова поведение, защото в крайна сметка Академията на науките трябва да е една напълно демократична организация. Да държиш някакви хора насила в твоя структура е малко странно. Хората тук дори не очакваха да има някакъв спор по тези неща, тъй като 94% от хората от НИМХ искат отделянето на института. Тези 6%, които се колебаят, дори и да решат да останат в БАН, си има процедура и никой няма да ги спре“, заяви още проф. Брънзов. По думите му настроенията на хората, които работят в НИМХ са категорични, че няма оставане в БАН, така че всякакви законови разрешени способи сигурно ще бъдат използвани.  \r\nНа въпрос дали е възможно ли е да се стигне до оставки, ако не бъде постигната желаната договореност проф. Брънзов отговори: „Всичко е възможно. Това е личен акт на хората. Кой, кога и как си подава оставката, всеки сам решава за себе си. Мисля, че до края на седмицата трябва да има някакъв резултат, защото твърде много се проточи във времето“.", "date": "2018.08.21", "title": "Проф. Христомир Брънзов, НИМХ: Решението за бъдещето на НИМХ очевидно ще трябва да бъде взето от правителството"}
{"url": "http://www.focus-news.net/news/2018/08/21/2558452/blagoevgrad-okrazhnata-prokuratura-predade-na-sad-zhena-prichinila-katastrofa-pri-koyato-e-zaginal-mazh.html", "text": "Окръжна прокуратура – Благоевград е внесла за разглеждане в съда обвинителен акт срещу жена с инициали Т.К. за причиняване на смърт по непредпазливост по време на управление на автомобил. Това съобщиха от пресцентъра на  Апелативна прокуратура - София . Около 09.50 часа на 12 септември 2012 г. обвиняемата управлявала лек автомобил „Мерцедес“ на главен път Е 79. Жената се движела със скорост около 101 км/час в посока от град Кресна към с. Долна Градешница. В резултат на допуснатото от Г.К. пътнотранспортно произшествие между нейната кола и самоходна триколесна косачка за трева загинал управляващият я мъж. Предстои насрочване на разпоредително заседание по делото.", "date": "2018.08.21", "title": "Благоевград: Окръжната прокуратура предаде на съд жена, причинила катастрофа, при която е загинал мъж"}
{"url": "http://www.focus-news.net/news/2018/08/21/2558456/vladimir-todorov-bapk-sredstva-za-obezshteteniya-na-potarpevshite-ot-falita-na-olimpik-ima-no-tryabva-okonchatelno-da-se-reshi-ot-kade-da-badat-izplashtani.html", "text": "Средства за обезщетения на потърпевшите от фалита на кипърската компания „Олимпик“ има, но трябва окончателно да се реши от къде да бъдат изплащани. Това каза в дневния блок на Радио „Фокус“ Председателят на Управителния съвет на Българската асоциация на пострадалите при катастрофи Владимир Тодоров. „Едната теза е, че трябва да се търси плащане от Кипърския гаранционен фонд, защото компанията-майка е в Кипър. Втората теза, която е мое становище, е че трябва да плаща Българският гаранционен фонд, защото тази компания с кипърска майка попада в обхвата на българския закон“, обясни той. Владимир Тодоров посъветва засегнатите от фалита на „Олимпик“ да сключат нови граждански застраховки и да проявят търпение към казуса, защото рано или късно обезщетение ще им бъде изплатено.", "date": "2018.08.21", "title": "Владимир Тодоров, БАПК: Средства за обезщетения на потърпевшите от фалита на „Олимпик“ има, но трябва окончателно да се реши от къде да бъдат изплащани"}
{"url": "http://www.focus-news.net/news/2018/08/21/2558458/sofiya-zabranyava-se-vremenno-preminavaneto-prez-krastovishteto-mezhdu-ul-kozloduy-i-ul-bratya-miladinovi-zaradi-demontazh-na-kran-na-22-avgust.html", "text": "Забранява се временно преминаването през кръстовището между ул. „Козлодуй“ и ул. „Братя Миладинови“ заради демонтаж на кран на 22 август. Това съобщиха от пресцентъра на  Столична община . Забраната ще бъде валидна за времето от 9.00 часа до 17.00 часа на 22 август.", "date": "2018.08.21", "title": "София: Забранява се временно преминаването през кръстовището между ул. „Козлодуй“ и ул. „Братя Миладинови“ заради демонтаж на кран на 22 август"}
{"url": "http://www.focus-news.net/news/2018/08/21/2558454/tsvetan-tsvetanov-gerb-dali-problemat-s-targovskiya-registar-ne-e-umishlen-sabotazh-ot-nyakoy-koyto-iska-da-sazdade-problemi-v-darzhavata.html", "text": "Дали проблемът с Търговския регистър не е умишлен саботаж от някой, който иска да създаде проблеми в държавата. Това каза председателят на ПГ на ГЕРБ Цветан Цветанов по време на изслушването на премиера Бойко Борисов за електронните системи на страната, предаде репортер на  Агенция \"Фокус\".   „От данни, които изнесоха в публичното пространство, бих искал да попитам вярно ли е това, че се установява, че фирма „Лирекс“ е обединила дисковия масив на основния сървър с този на резервния. Това сливане на масивите е довело до невъзможност за възстановяване на база данните“, каза Цветанов. \r\n„Това, което е по-важно да попитам представителите на изпълнителната власт за фирмата „Лирекс“. Тя беше спомената много. Дали тази фирма изпълнява стриктно договора, който има със съответните институции в България. Това е поредният проблем, който възниква, както проблемите, свързани с МВР, когато беше наложена тази фирма от 2007 г. от тогавашния началник на кабинета на Румен Петков - Александър Петров“, каза Цветанов и обърна внимание, че той е бивш функционер на БСП. „Ако попитаме как беше направено видеонбалюдението, това беше с много изричните указания, които бяха дадени, да спечели „Лирекс“ и да осъществи съответното видеонаблюдение. Забележете какво се случва при експлоатацията - интерфейсът беше затворен, което не даде възможност да се надгражда тази система“, заяви Цветанов.  \r\nДеница КИТАНОВА", "date": "2018.08.21", "title": "Цветан Цветанов, ГЕРБ: Дали проблемът с Търговския регистър не е умишлен саботаж от някой, който иска да създаде проблеми в държавата"}
{"url": "http://www.focus-news.net/news/2018/08/21/2558455/v-umbalsm-n-i-pirogov-shte-se-provede-preskonferentsiya-za-sastoyanieto-na-lekarkata-koyato-padna-ot-7-iya-etazh-na-sgrada.html", "text": "22 август 2018 г. в УМБАЛСМ „Н. И. Пирогов“ ще се проведе пресконференция за състоянието на лекарката, която падна от 7-ия етаж на сграда. Това съобщиха от пресцентъра на  лечебното заведение . За лечението на лекарката се организираха акции по събиране на кръв и средства.  \r\nПресконференцията ще се проведе от 10.00 часа в зала „Проф. Емил Таков“ (рапортна зала на травматологичния комплекс), ет. 2 (над Спешното отделение).", "date": "2018.08.21", "title": "В УМБАЛСМ „Н. И. Пирогов“ ще се проведе пресконференция за състоянието на лекарката, която падна от 7-ия етаж на сграда"}
{"url": "http://www.focus-news.net/news/2018/08/21/2558444/filip-popov-bsp-ako-premierat-borisov-beshe-iskren-v-predlozhenieto-si-za-rabotna-grupa-ot-gerb-shtyaha-da-podkrepyat-proektoreshenieto-na-bsp-za-olimpik.html", "text": "Ако г-н Борисов беше искрен в предложението си за работна група, от ГЕРБ щяха да подкрепят проекторешението на БСП за „Олимпик“. Това каза секретарят на ПГ на „БСП за България“ Филип Попов по време на брифинг в Народното събрание, предаде репортер на  Агенция „Фокус“ . „Ясно е, че те се опитват да заметат този проблем под килима. Иначе щяха да подкрепят проекта на решение, който ние предлагаме“, каза Попов.  \r\nВъв връзка с общинския съветник от БСП Бенчо Бенчев проф. Румен Гечев заяви, че той си върви със „Суджук гейт“, „Кумгейт“ и др. „Всички сме съгласни, че в годините на прехода няма партия, която да няма представители, които да не са били обект на разследване“, заяви той и подчерта, че престъпникът си е престъпник без значение от коя партия. „Нека да не смесваме едното с другото. Днес парламентът се е събрал, за да обсъди защо българските институции не си вършат работата“, каза проф. Гечев. Според него премиерът Бойко Борисов има силна политическа интуиция и когато има голям проблем, става сговорчив и предлага да се седне и да се реши въпроса. „Защо не постъпи той така, когато при правителството на Орешарски, но не заради него, се срина КТБ?, попита още депутатът.  \r\nДеница КИТАНОВА", "date": "2018.08.21", "title": "Филип Попов, БСП: Ако премиерът Борисов беше искрен в предложението си за работна група, от ГЕРБ щяха да подкрепят проекторешението на БСП за „Олимпик“"}
{"url": "http://www.focus-news.net/news/2018/08/21/2558459/blagoevgrad-rayonna-prokuratura-petrich-predade-na-sad-mazh-za-pritezhanie-na-400-grama-marihuana.html", "text": "Районна прокуратура – Петрич предаде на съд мъж за притежание на 400 грама марихуана. Това съобщиха от пресцентъра на  Апелативна прокуратура - София . На 17 април 2018 г., под дървен навес в с. Яворница в близост до жилищна сграда, обвиняемата Х. незаконно държала високорискови наркотични вещества – коноп (марихуана). Дрогата била разпределена на части с различно съдържание на активен наркотично действащ компонент тетрахидроканабинол. Общото му тегло е 390 грама на стойност 1 560 лева.  \r\nЗа този вид престъпление законът предвижда наказание „лишаване от свобода“ от една до шест години и глоба в размер от две хиляди до десет хиляди лева.  \r\nПредстои делото да продължи в съда.", "date": "2018.08.21", "title": "Благоевград: Районна прокуратура – Петрич предаде на съд мъж за притежание на 400 грама марихуана"}
{"url": "http://www.focus-news.net/news/2018/08/21/2558461/sport-borusiya-vodi-pregovori-s-livarpul-za-divok-origi.html", "text": "Нападателят на Ливърпул Дивок Ориги може да премине в Борусия Дортмунд срещу 30 милиона евро. \r\n„Борусия“ иска да наеме нападателя с последвало право да го купи. През последния сезон Ориги игра под наем за Волсбург. Той проведе 31 мача в Бундеслигата, отбелязвайки 6 гола и две асистенции.  Виктор Турмаков", "date": "2018.08.21", "title": "Спорт: Борусия води преговори с Ливърпул за Дивок Ориги"}
{"url": "http://www.focus-news.net/news/2018/08/21/2558462/mvr-germanska-delegatsiya-poseti-gkpp-kapitan-andreevo.html", "text": "В рамките на работната визита у нас делегация, водена от Кристоф Нойман - депутат от парламентарната група на „Алтернатива за Германия“ в Бундестага на ФР Германия, посети ГКПП-Капитан Андреево. Това съобщиха от  пресцентъра на МВР . На място германските гости се запознаха с организацията на работа с цел опазване на граничната зона, разговаряха с българските гранични полицаи и със служителите на Фронтекс. В рамките на работната визита делегацията посети Тристранния контактен център за полицейско и митническо сътрудничество, ситуиран на граничния пункт, и се запозна отблизо с изграденото инженерно съоръжение в района на ГКПП-Капитан Андреево. Германските гости се увериха, че България полага всички усилия за опазване на външната граница на ЕС.", "date": "2018.08.21", "title": "МВР: Германска делегация посети ГКПП-Капитан Андреево"}
{"url": "http://www.focus-news.net/news/2018/08/21/2558463/evlogiya-mandzhukova-sbu-vidin-visokite-rabotni-zaplati-ne-sa-edinstvenoto-uslovie-da-badat-privlecheni-mladite-hora-v-sistemata-na-obrazovanieto.html", "text": "Високите работни заплати не са единственото условие да бъдат привлечени младите хора в системата на образованието. Това каза за  Радио „Фокус“ – Видин  Евлогия Манджукова, председател на СБУ във Видин. Тя посочи, че младите хора държат и на комфорта на работното си място. „Ние имаме все още училища, които са със остаряла материална база. Младият учител иска също така да работи с нови, иновативни методи, а не със стари методики“, заяви Евлогия Манджукова. Тя допълни, че проблем за младите хора да влязат в системата на образованието е и отношението към учителя. „Навсякъде е записано, че родителите трябва да уважават учителя, но не е посочено, ако това не се случва, какво се предприема. Има родители, които не само не уважават труда на учителя, но и децата си възпитават в такова неуважение. Младите хора не искат да работят така и по този начин“, заяви Манджукова. Тя допълни, че във Видинска област проблем е не недостигът на учители, а намаляването на броя на децата. „С годините забелязвам, че там, където има свободни работни места за учители, кандидатстват по един, най-много двама души. Няма наплив от желаещи, дори за възпитатели, където не се изисква точно педагогическа специалност“, обясни Евлогия Манджукова. \r\nАнна ЛОЗАНОВА", "date": "2018.08.21", "title": "Евлогия Манджукова, СБУ - Видин: Високите работни заплати не са единственото условие да бъдат привлечени младите хора в системата на образованието"}
{"url": "http://www.focus-news.net/news/2018/08/21/2558465/smolyan-okrazhnata-prokuratura-rakovodi-razsledvane-spryamo-31-godishen-mazh-za-razprostranenie-na-narkotichni-veshtestva.html", "text": "Окръжна прокуратура - Смолян ръководи разследване по досъдебно производство за държане на високорискови наркотични вещества – марихуана, с цел разпространение и за разпространение на високорискови наркотични вещества. Това съобщиха от пресцентъра на  Апелативна прокуратура - Пловдив . Привлечен като обвиняем е мъж с инициали Н.С. на 31 г. До момента е установено, че на 12 август 2018 г. в село Средногорци, обл. Смолян, обвиняемият Н.С. е държал с цел разпространение общо 9.67 грама марихуана  и отделно от това на няколко пъти, в гр. Смолян, през 2017 г. и 2018 г., при условията на продължавано престъпление, е разпространявал високорисково наркотично вещество – марихуана, като го е продавал на различни лица, без надлежно разрешително,  за общата сума от 150 лева. \r\nПо искане на Окръжна прокуратура-Смолян спрямо Н.С. е взета мярка за неотклонение „Задържане под стража“ от Окръжен съд-Смолян, като днес определението е потвърдено и от Апелативен съд - Пловдив.", "date": "2018.08.21", "title": "Смолян: Окръжната прокуратура ръководи разследване спрямо 31-годишен мъж за разпространение на наркотични вещества"}
{"url": "http://www.focus-news.net/news/2018/08/21/2558467/varna-v-zonite-za-kapane-v-oblastta-nyama-ustanoveni-otkloneniya-ot-mikrobiologichnite-pokazateli-za-chrevni-enterokoki-i-esherihiya-koli.html", "text": "В зоните за къпане във Варна и областта няма установени отклонения от микробиологичните показатели за чревни ентерококи и ешерихия коли. Това съобщиха за  Радио „Фокус“ – Варна  от Регионалната здравна инспекция във Варна. Резултатите са от извършените изследвания на взетите проби от регулярния мониторинг на морска вода от зоните за къпане от началото на сезона до 15 август, като резултатите са в рамките на допустимите норми, съгласно изискванията на Министерството на здравеопазването и Министерството на околната среда и водите за управление качеството на водите за къпане. Мониторингът се извършва във всички зони за къпане на територията на областта – от плаж „Панорама“ в к.к. Златни пясъци до бившия къмпинг „Луна“ в Бяла. \r\nЧерноморското крайбрежие в региона е разделено на 23 зони за къпане, като за всяка зона има един пункт за мониторинг. Водите се изследват по показателите „ешерихия коли” и „чревни ентерококи”, съгласно утвърдени методики, посочени в наредбата Министерството на здравеопазването и Министерството на околната среда и водите за управление качеството на водите за къпане. Съгласно изискванията на наредбата, както и Директива 2006/7/ЕО на Европейския парламент, през сезона за къпане два пъти месечно от морската вода във всяка зона се вземат проби за микробиологичен анализ. За три от зоните във Варна – Офицерски плаж, Централен плаж и Южен плаж, това пробонабиране е трикратно в месеца. \r\nМарияна ВАЛЕНТИНОВА", "date": "2018.08.21", "title": "Варна: В зоните за къпане в областта няма установени отклонения от микробиологичните показатели за чревни ентерококи и ешерихия коли"}
{"url": "http://www.focus-news.net/news/2018/08/21/2558453/ivitsa-dachich-kosovskite-albantsi-ne-sa-gotovi-za-kompromis-po-demarkatsiyata-na-granitsite.html", "text": "Сръбският външен министър Ивица Дачич заяви, че властите в Косово не са готови на компромис по въпроса за демаркацията на границите, предава  РИА Новости. \r\nБелград не признава наличието на граници с Косово, наричайки ги административна линия. Отвъд тази линия на територията на южния край на Централна Сърбия се намират общините Прешево, Буяновац и Медведжа, които са частично населени с албанци, чиито лидери периодично искат интеграция на Прешевската долина с Прищина. \r\n„Това е доказателство доколко те изобщо не са готови на какъвто и да е компромис. Всъщност това показва доколко те искат осъществяване на проекта Велика Албания. Това им е малко, те биха достигнали до град Ниш, те биха взели половин Черна Гора, половин Македония, Северна Гърция“, заяви Дачич. \r\n„Но при това те абсолютно не разбират, че ситуацията по света се е променила“, допълни министър по време на среща в Сочи с неговия руски колега Сергей Лавров, коментирайки информацията, че косовските власти имат намерение да поемат под свой контрол Прешевската долина и да не дават под контрола на Белград населения със сърбите северен край на областта.   Виктор Турмаков", "date": "2018.08.21", "title": "Ивица Дачич: Косовските албанци не са готови за компромис по демаркацията на границите"}
{"url": "http://www.focus-news.net/news/2018/08/21/2558457/natsionalniyat-institut-po-meteorologiya-i-hidrologiya-nastoyava-pravitelstvoto-da-vzeme-nezabavno-merki-za-izvazhdaneto-na-nimh-ot-ban.html", "text": "Националният институт по метеорология и хидрология настоява правителството да вземе незабавно мерки за изваждането на НИМХ от БАН. Това се посочва  позиция на НИМХ  относно резултатите от разговорите между БАН и НИМХ. В позицията на Института се посочва още:  \r\n„НИМХ категорично отхвърля предложеното решение от страна на БАН „…целият бюджет на НИМХ-БАН да бъде изведен на отделен ред в бюджета на БАН. При изчисляване на бюджета да се имат предвид единни за БАН основни заплати по категории“. Това решение запазва сегашното статукво, а именно ръководството на БАН да определя какво е нужно на НИМХ, за да изпълнява дейността си и вместо да реши проблемите в НИМХ, допълнително да ги задълбочава.  \r\nНаучно-приложната, оперативната и експертна дейност в НИМХ ние успяваме да развиваме до сега, въпреки традиционното подценяване на резултатите от нея в БАН. Това прави несъстоятелно твърдението на ръководните органи на БАН, че излизането на НИМХ от структурата на БАН, ще доведе до нарушаване качеството на тези дейности. Напротив, може само да подобри нашите резултати. \r\nТази демонстрация на неразбиране на проблемите ни, допълнително ни убеждава, че единственият разумен път за нас е напускането на БАН. \r\nСтрахът на ръководните органи на БАН, че напускането на НИМХ от структурата ѝ ще е повод за последващо напускане на други институти е несъстоятелен аргумент и е в разрез с демократизма в науката. Да не говорим за противопоставянето им на „механичното изваждане на Института“ с целия личен състав, сграден фонд и научна инфраструктура. Само напомняме, че всичко материално, с което разполага НИМХ, е платено от Българската държава, а и в по-голямата част от своето съществуване НИМХ е бил извън БАН! \r\nПубличното изразяване на подобни „аргументи“, манипулиращи общественото мнение, ни кара да мислим, че НИМХ става  заложник на егоистични интереси на група хора, които за да ги постигнат, не подбират средствата. Как при това да останем част от БАН? \r\nКатегорично настояваме Правителството да вземе незабавно решителни мерки за изваждането на НИМХ от БАН. \r\nДекларираме, че ще използваме всички допустими от закона средства да защитим НИМХ и неговата дейност като българската хидро-метеорологична служба.“", "date": "2018.08.21", "title": "Националният институт по метеорология и хидрология настоява правителството да вземе незабавно мерки за изваждането на НИМХ от БАН"}
{"url": "http://www.focus-news.net/news/2018/08/21/2558468/korneliya-ninova-bsp-edinstvenoto-reshenie-na-osnovnite-problemi-v-darzhavata-e-boyko-borisov-da-depozira-ostavkata-na-kabineta.html", "text": "Единственото решение на основните проблеми в държавата е Борисов да депозира оставката на кабинета. Това каза лидерът на БСП Корнелия Нинова по време на изслушването на премиера Бойко Борисов за електронните системи на страната, предаде репортер на  Агенция „Фокус“ . „Щях да похваля премиера, че остана толкова дълго и до края на заседанието, но не издържа последните няколко минути\", допълни тя. Нинова се обърна към депутатите от ГЕРБ и министрите от кабинета, като ги попита дали са им познати думите „Ще засилим доверието на гражданите в електронните услуги“. „Сигурно ви е познато, все пак е партийната ви програма. Вместо това днес цял ден слушаме за сринали се дискове. Уважаеми колеги, имате големи проблеми в управляващата коалиция, които винаги оправдавате с това, че управленската програма се изпълнява“, заяви Нинова. Лидерът на БСП заяви, че управляващите изобщо не изпълняват своята програма, излъгали са българските избиратели и не са изпълнили това, с което са ги спечелили на тези избори. „Говорихме за много детайли, никой не каза на българското общество колко загуби българската икономика за тези дни от срива на Търговския регистър. Колко загуби българският бизнес? Загуби ли нещо хазната от това?“, заяви Нинова.  \r\nТя изрази надежда премиерът Бойко Борисов да уволни шефа на Инспектората към Министерството на правосъдието, защото тази жена е оневинила Зорница Даскалова.  \r\nНинова заяви, че има два големи проблема, които са съществени за системите изобщо в България – първият е липсата на доверие, а вторият е, че когато някой каже това в очите, го нарочват за саботьор и така се затваря устата на всеки инакомислещ. Според нея вина за това има правителството на ГЕРБ. „Където искайте се връщайте  - вие управлявате последните 10 години. Главната ви вина е, че сринахте институциите и държавността“, заяви Нинова. Според лидера на БСП единственото решение на основните проблеми в държавата е Бойко Борисов да депозира оставката на кабинета.  \r\nДеница КИТАНОВА", "date": "2018.08.21", "title": "Корнелия Нинова, БСП: Единственото решение на основните проблеми в държавата е Бойко Борисов да депозира оставката на кабинета"}
{"url": "http://www.focus-news.net/news/2018/08/21/2558470/kavarna-preskonferentsiya-za-otkritoto-na-nos-kaliakra-garne-sas-srebarni-i-zlatni-moneti-i-ukrasheniya-shte-se-provede-na-29-avgust.html", "text": "Пресконференция за откритото на нос Калиакра съкровище ще се проведе на 29 август (сряда), съобщиха от  пресцентъра на Община Каварна.  От 10.30 часа в заседателната зала на Община Каварна доц. д-р и.н Бони Петрунова – директор на Националния исторически музей и научен ръководител на разкопките, ще разкаже за откритото съкровище при археологическите проучвания през тази година – гърне със сребърни, златни монети и украшения. На пресконференцията ще присъстват и Нина Ставрева, кмет на община Каварна и Пенко Георгиев, директор на Исторически музей-Каварна.", "date": "2018.08.21", "title": "Каварна: Пресконференция за откритото на нос Калиакра гърне със сребърни и златни монети и украшения ще се проведе на 29 август"}
{"url": "http://www.focus-news.net/news/2018/08/21/2558471/d-r-andrey-aladzhov-otkritata-nova-darvena-sgrada-s-elipsoviden-plan-v-pliska-ot-sredata-na-8-vek-povtarya-napalno-ochertaniyata-na-kamennata-arena.html", "text": "Откритата нова дървена сграда с елипсовиден план в Плиска от средата на 8 век повтаря напълно очертанията на Каменната арена. Това каза пред  Радио „Фокус“ - Шумен  гл. ас. д-р Андрей Аладжов от Националния археологически институт с музей към БАН. Той посочи, че постройката е с площ близо 1 дка, колкото и арената. По думите му откриването на новата сграда от най-ранния период на Плиска, е най-важният резултат от тазгодишните разкопки на територията на Кръглата каменна площадка. „Ранната елипсовидна  сграда е свързана посредством подземен тунел с езическия храм в дворцовия център. Постройката вероятно е с култов характер, а мястото е било свещено по някакъв начин\", посочи Аладжов. „Голямо внимание е обърнато, след като сградата е погребана с каменната настилка, т.е. камъните са сложени точно върху нея, след това е поставена и ограда, която да препятства влизането там, след това върху самите камъни дълги години не е съществувало нищо, т.е. имало е памет за това място. Било е свещено. Навсякъде около него след това или се строят къщи, или работилници, докато там няма нищо, освен камъните“, коментира археологът. Той посочи, че на дъното на един от камъните на арената е открит гръцки трибуквен надпис, на върху друг - интересна сцена от езическата епоха, издраскана е с графит. Представлява спирала, изобразяваща най-вероятно слънце, по средата подобие на човешка фигура, а от едната страна подобие на къща. „Интересно е, че се намират езически изображения на дъното на камъните, т.е. те не са видими, докато видимите изображения, от горната част на камъните, върху които се е ходело, са само с християнски сюжети- кръстове, модели на църкви, схвастики, които са може би също част от християнската митология“, посочи Аладжов. Той отбеляза, че откриването на такава ранна сграда обогатява представите за градоустройството на Плиска. \r\nИвелина ИВАНОВА", "date": "2018.08.21", "title": "Д-р Андрей Аладжов: Откритата нова дървена сграда с елипсовиден план в Плиска от средата на 8 век повтаря напълно очертанията на Каменната арена"}
{"url": "http://www.focus-news.net/news/2018/08/21/2558472/antoaneta-andreeva-sbu-veliko-tarnovo-mladite-hora-imat-interes-kam-uchitelskata-profesiya-vaprosat-e-da-im-se-dade-shans.html", "text": "Младите хора имат интерес към учителската професия. Това коментира за  Радио „Фокус“ – Велико Търново  Антоанета Андреева, председател на Синдиката на българските учители във Велико Търново. „Лично аз бях свидетел как за едно работно място в града, подадоха документи над пет души, притежаващи учителска правоспособност и завършили млади учители, които желаят да упражняват учителската професия. Вярно е, че за училищата в по-големите градове, интересът е по-голям от страна на младите хора към учителските позиции. Смятам, че те не бягат от тази професия, въпросът е да им се даде шанс, и да им се обясни, че учител си не само в големия град, същите отговорности имат педагозите и в малките населени места, работещи с по-трудните групи от нашето общество. И там, когато човек работи професията си с желание, също може да се докаже като учител“, каза още Антоанета Андреева. По думите ѝ учителската професия е приоритет на правителството. „За миналата календарна година 25% беше увеличението на учителските заплати. От 1 януари 2019 година с подписаният през юни тази година нов колективен трудов договор, се очаква едно ново повишение с 20%, така че смятам, че стават добри заплатите. Вярно е, че има разлика между заплатата на един начинаещ млад специалист в сравнение със заплатата на един учител с 20 години стаж, но тази разлика се появява от прослуженото време, което се добавя към основната заплата. Бъдещето е пред тези млади хора да трупат стаж, опит, да се утвърждават в професията“, добави още тя.  Антоанета Андреева допълни, че когато се работи с желание, шансът за реализация в професията е много добър. \r\nМария НЕДЕВА", "date": "2018.08.21", "title": "Антоанета Андреева, СБУ – Велико Търново: Младите хора имат интерес към учителската професия, въпросът е да им се даде шанс"}
{"url": "http://www.focus-news.net/news/2018/08/21/2558466/sofiya-vavezhda-se-vremenna-organizatsiya-na-dvizhenieto-vav-vrazka-s-izgrazhdaneto-na-obosobeno-tramvayno-trase-na-bul-konstantin-velichkov.html", "text": "Въвежда се временна организация на движението във връзка с изграждането на обособено трамвайно трасе на бул. „Константин Величков“. Това съобщиха от пресцентъра на  Столична община . Забранява се влизането на пътни превозни средства от 00.00 часа на 22 август до 24.00 часа на 27 август по лява лента на пътното платно на бул. „Константин Величков“ в участък от 90 метра след кръстовището с бул. „Тодор Александров“ в посока бул. „Александър Стамболийски“. Ще се обособи трамвайна спирка в лявата пътна лента на бул. „Константин Величков“, успоредно на съществуващата с код 1051 в участък от 35 метра преди кръстовището с бул. „Тодор Александров“, в посока бул. „Александър Стамболийски\".", "date": "2018.08.21", "title": "София: Въвежда се временна организация на движението във връзка с изграждането на обособено трамвайно трасе на бул. „Константин Величков“"}
{"url": "http://www.focus-news.net/news/2018/08/21/2558451/ministar-tsetska-tsacheva-vsichki-predpisaniya-na-inspektorata-na-ministerstvoto-na-pravosadieto-za-agentsiyata-po-vpisvaniyata-sa-napraveni-no-ot-tyah-ne-sledva-ostavkata-na-zornitsa-daskalova.html", "text": "Всички предписания на инспектората на Министерството на правосъдието за Агенцията по вписванията са направени, но от тях не следва оставката на изпълнителния директор на Агенцията по вписванията Зорница Даскалова. Това каза министърът на правосъдието Цецка Цачева по време на извънредното заседание на парламента, предаде репортер на  Агенция „Фокус“ . \r\n„По сигнал на бивш служител на Агенцията по вписванията инспектората на Министерството на правосъдието е извършил проверка по конкретните теми в жалбата на дамата, която е отправила сигнала. Сигналът приключва с три задължителни указания към изпълнителния директор. Първо, констатирано е, че част от личните досиета на служителите са били в нейния кабинет, а те трябва да се съхраняват в звеното за човешките ресурси. Втората препоръка е да се преустанови практиката с болничните листове. Третото е да се предприемат действия за конкурс за попълване на щатните бройки“, обясни Цачева. \r\nТя посочи, че не е вярно, че не е реагирала на отправеното предложение от инспектората. „Поисках писмени обяснения от г-жа Даскалова. Тя обаче оспорва доклада на инспектората на Министерството на правосъдието пред главния инспекторат в Министерски съвет, който от своя страна излиза с три препоръки към работата на инспектората в Министерството на правосъдието и заявява, че изпълнителните директори на изпълнителните агенции подлежат на друг ред и при тях не следва да се образува дисциплинарна отговорност. Излиза, че това, което съм могла да направя, е било аз да прекратя договора на г-жа Даскалова като изпълнителен директор. Защо? Защото са намерени няколко досиета на служители в нейния кабинет?“, коментира Цачева. \r\nПравосъдният министър обясни, че и трите предписания на инспектората са направени. „Но не смятам, че от тях следва да се прекрати трудовият договор на изпълнителния директор на Агенцията по вписванията“, коментира Цачева. \r\nЦветилена СИМЕОНОВА", "date": "2018.08.21", "title": "Министър Цецка Цачева: Всички предписания на инспектората на Министерството на правосъдието за Агенцията по вписванията са направени, но от тях не следва оставката на Зорница Даскалова"}
{"url": "http://www.focus-news.net/news/2018/08/21/2558460/premierat-boyko-borisov-tryabva-da-pomislim-kak-sami-da-pravim-zashtitite-si-za-da-ne-vlizame-v-ratsete-na-kakvato-i-da-e-firma.html", "text": "Трябва да помислим как сами да правим защитите си, за да не влизаме в ръцете на каквато и да е фирма. Това каза министър-председателят Бойко Борисов по време на извънредното заседание на парламента във връзка с казуса около Търговския регистър, предаде репортер на  Агенция „Фокус“ . \r\nПо повод изказване на зам.-председателя на ГЕРБ Цветан Цветанов относно умишлен саботаж на Търговския регистър от фирмата, която го поддържа, Борисов коментира: „Нека не тръгваме в посока. В САЩ вече 2 години се занимават само с това как чрез кибератака има подмяна на избори. А това е държава, за която мисля, че няма съмнение, че службите са на изключително ниво. Дори държави с най-напредналите демокрации като Холандия се отказаха от електронното гласуване“. \r\nМинистър-председателят призова депутатите от ГЕРБ да не се повдига тази тема днес повече. „През последните няколко дни, а и това което предстои през следващите - очакваме от фирма „Лирекс“ и нейните експерти, които работят денонощно, да оправят регистъра. Но ако си вдигнат шапката направо ще ни сринат. А ние имаме вина от агенцията, на която това ѝ е била работата. И най-неприятното е, че парите са дадени, новите дискове са дадени и се случи това нещо, така че нека не вкарваме дебата там. Нека да помислим така да си направим защитите, да направим някакъв закон, с който да можем да защитим тези системи и да не влизаме в ръцете на каквато и да е фирма и да сме изцяло подвластни след това. Защото не може това да се даде на всяка фирма. Трябва държавата да си има някакви тайни, които да бъдат узаконени от парламента и да имаме тази защита. Нека колегите и IT експертите, които работят, да не ги разклатим с нещо такова“, коментира Борисов. \r\nЦветилена СИМЕОНОВА", "date": "2018.08.21", "title": "Премиерът Бойко Борисов: Трябва да помислим как сами да правим защитите си, за да не влизаме в ръцете на каквато и да е фирма"}
{"url": "http://www.focus-news.net/news/2018/08/21/2558473/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Пътят в посока граничния пункт е сух. Няма наложени ограничения за движението на моторни превозни средства. \r\nВенцеслав ИЛЧЕВ", "date": "2018.08.21", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/08/21/2558478/diana-stoyanova-avtomobilen-sastezatel-strahuvam-se-da-karam-v-gradski-usloviya-zashtoto-chesto-sa-me-izprevarvali-otdyasno.html", "text": "Страхувам се да карам в градски условия, защото често са ме изпреварвали дори отдясно. Това каза за  Радио „Фокус“ - Пирин  Диана Стоянова, автомобилен състезател. „Аз съм изключително спокоен и толерантен шофьор на пътя, когато не съм в състезание. Карам изключително спокойно, спазвам правилата за движение по пътищата и се страхувам, защото много пъти ми се е случвало да ме изпреварват отдясната страна, да предприемат рискови маневри. Страхувам се в градски условия да шофирам“, каза още Стоянова. По думите ѝ строго индивидуално е колко време начинаещите шофьори трябва да карат с придружител. „Това е строго индивидуално, като има значение и мощността на автомобила. От значение е дали задвижването е предно, или задно, както и каква е годината на производство. Много е индивидуално самият шофьор до каква степен привиква, защото има хора, на които им трябват много часове и дълга подготовка, за да могат да свикнат и да не се паникьосват при шофиране“, каза Стоянова. По думите ѝ трябва да бъдем спокойни на пътя и да пазим хората около себе си. „Не мисля, че градските и извънградските пътища са състезателни трасета. Трябва да се спазват правилата за движение по пътищата и знаците, както и да бъдем много концентрирани, когато шофираме. Ежедневието ни е изключително забързано и всеки годи някакъв график и час. За пет минути по-рано да пристигнем, не трябва да рискуваме живота си“, каза още Стоянова. \r\nЛора КАЛЧЕВА", "date": "2018.08.21", "title": "Диана Стоянова, автомобилен състезател: Страхувам се да карам в градски условия, защото често са ме изпреварвали отдясно"}
{"url": "http://www.focus-news.net/news/2018/08/21/2558477/plovdiv-chetirima-mazhe-sa-osadeni-uslovno-za-huliganstvo-i-okazvane-na-saprotiva-na-politseyski-sluzhiteli.html", "text": "Днес по бързо производство на Районна прокуратура - Пловдив са осъдени четирима мъже за хулиганство. Това съобщиха от пресцентъра на  Апелативна прокуратура - Пловдив .  \r\n39-годишен мъж с инициали В.Д. е осъден за извършени три престъпления – за това, че причинил на 18 август 2018 г. в село Шишманци леки телесни повреди на двама полицейски служители при ОДМВР - Пловдив, при изпълнение на службата им, за това, че на същата дата в село Шишманци е повредил служебен лек автомобил “КИА“, като причинената щета е на стойност 7 126 лева, както и за това, че на същото място е нарушил обществения ред и е оказал съпротива на двамата полицейски служители при изпълняване на задълженията им, като това е станало при управление на моторно превозно средство. По споразумение, одобрено от Районен съд - Пловдив на обвиняемия е наложено наказание „Лишаване от свобода“ за срок от една година и 2 месеца условно с изпитателен срок от 3 години, както и лишаване от право да управлява моторно превозно средство за срок от 6 месеца.  \r\n18-годишен младеж с инициали Д.Д. е осъден за това, че на 18 август 2018 г. в село Шишманци е нарушил обществения ред и е оказал съпротива на двамата полицейски служители, които са изпълнявали задълженията си, като е действал в съучастие с още две лица - В.А. и Т.С. По споразумение, одобрено от Районен съд - Пловдив, на Д.Д. е наложено наказание „Лишаване от свобода“ за срок от 8 месеца условно с изпитателен срок от 3 години. \r\n21-годишен мъж с инициали В.А. е осъден за това, че на 18 август 2018 г. в село Шишманци е нарушил обществения ред и е оказал съпротива на двамата полицейски служители, които са изпълнявали задълженията си, като деянието е извършено в съучастие с още две лица - Д.Д. и Т.С. По споразумение, одобрено от Районен съд - Пловдив, на В.А. е наложено наказание „Лишаване от свобода“ за срок от 8 месеца условно с изпитателен срок от 3 години. \r\n21-годишен мъж с инициали Т.С. е осъден за това, че на 18 август 2018 г., в село Шишманци е нарушил обществения ред и е оказал съпротива на двамата полицейски служители, които са изпълнявали задълженията си, като деянието е извършено в съучастие с още две лица - Д.Д. и В.А. По споразумение, одобрено от Районен съд - Пловдив, на Т.С. е наложено наказание „лишаване от свобода“ за срок от 8 месеца условно с изпитателен срок от 3 години. \r\nПо делото е установено, че на 18 август 2018 г. в сеол Шишманци двама полицейски служители при ОДМВР - Пловдив, спрели за проверка лицето с инициали Д.Д., който управлявал лек автомобил. Той бил неправоспособен водач, заради което били свалени регистрационните табели на автомобила му. По-късно Д.Д. и негови познати започнали да искат обяснения от полицейските служители за съставения акт за установяване на административно нарушение, по повод свалените регистрационни табели. Четиримата подсъдими проявили агресия спрямо полицейските служители, като викали, обиждали и се заканвали. По делото е установено, че В.Д. с управляван от него лек автомобил, потеглил след полицейския автомобил и го блъснал. Вследствие на това двамата полицейски служители получили телесни увреждания и били нанесени щети по автомобила.  \r\nСпоразумението е влязло в сила и не подлежи на протест и обжалване.", "date": "2018.08.21", "title": "Пловдив: Четирима мъже са осъдени условно за хулиганство и оказване на съпротива на полицейски служители"}
{"url": "http://www.focus-news.net/news/2018/08/21/2558479/veliko-tarnovo-politsiyata-razsledva-pozhar-na-tovaren-avtomobil-v-gorsko-novo-selo.html", "text": "Служители на полицейското управление в Елена разследват пожар на товарен автомобил „ГАЗ“, паркиран в Горско ново село. Това съобщиха от  Областна дирекция на МВР – Велико Търново . Сигналът за случая е получен вчера сутринта. От проведените разследващи действия до момента е установено, че съпричастно към деянието е 16-годишно момче от село Росно. Образувано е досъдебно производство. Работата по изясняване на случая продължава.", "date": "2018.08.21", "title": "Велико Търново: Полицията разследва пожар на товарен автомобил в Горско ново село"}
{"url": "http://www.focus-news.net/news/2018/08/21/2558475/usa-today-maykrosoft-smyata-che-rusiya-e-predpriela-novi-opiti-za-kiberataki-sreshtu-konservativni-grupi-v-sasht.html", "text": "Технологическата корпорация „Майкрософт“ съобщава за нов руски опит за кибератака, насочена срещу американските политически групи преди междинните избори за Конгрес през ноември, пише   USA Today. \r\nКомпанията смята, че хакерска група, свързана с руското правителство се е опитала да направи копия на интернет-страниците на американските консервативни мозъчни тръстове „Хъдзънов институт“ и „Международен републикански институт“. Няма показатели, че хакерите са успели да привлекат посетители към фалшивите страници, а двете организации излязоха с коментар, че и преди техните усилия в полза на глобалната демокрация са ги правили цел на кибератаки. \r\nСпоред коментаторите последният опит подчертава, че руското разузнаване разширява обхвата на дейността си в интернет, след като се е насочило към цели на Републиканската партия. \r\n„Това със сигурност цели да всее объркване, конфликт и страх сред тези, които критикуват авторитарния режим на руския президент Владимир Путин“, смята председателят на „Международния републикански институт“ Даниел Туининг.   Виктор Турмаков", "date": "2018.08.21", "title": "USA Today: „Майкрософт“ смята, че Русия е предприела нови опити за кибератаки срещу консервативни групи в САЩ"}
{"url": "http://www.focus-news.net/news/2018/08/21/2558476/premierat-boyko-borisov-nyama-da-ugazhdame-na-bsp-na-vseki-shest-mesetsa-da-pravim-predsrochni-izbori.html", "text": "Няма да угаждаме на БСП на всеки шест месеца да правим предсрочни избори. Това коментира премиерът Бойко Борисов във връзка с исканата от БСП колективна оставка на Комисията за финансов надзор и пожеланията им за успех на предсрочни парламентарни избори, ако това не се случи, предаде репортер на  Агенция „Фокус“ . „Аз много пъти им правих предсрочни парламентарни избори и знаете резултатите. Да им угаждаме на всеки шест месеца да правим предсрочни парламентарни избори – това ще е прецедент в Европа. Два пъти го правим. Така че повече този въпрос не ми го задавайте. Ако цялата комисия има вина, естествено, че трябва да си отиде цялата комисия. Но както при КТБ, така и сега председателят не носи отговорност за ресорите. Когато КТБ падна, не случайно тогава обвиниха заместник-председателя, защото казаха, че отговорността се носи по ресори“, каза още Борисов. \r\nВъв връзка с проблема с Търговския регистър Борисов обясни, че програмите по някой път се бъгват. „Но това ни дойде, като една добра обица на ухото и мисля, че всички сме си извели поуки и в момента максимално бързо се прави. Още повече, че новите дискове са там, просто трябва време“, коментира премиерът. На въпрос дали има основание да се иска оставката на министъра на правосъдието Цецка Цачева, Борисов отговори: „Те непрекъснато искат оставките. Тези, които купуваха гласове и имат повдигнати обвинения, правят закони, а пък искат оставките. Тези, които направиха банковата криза през 1996 г. или сринаха КТБ, излизат да се изказват“. \r\nБорисов обясни, че е защитил фирма „Лирекс“, която работи по възстановяването на Търговския регистър, защото иска да им осигури комфорт. „А всеки на мое място би ги нападнал, за да няма упрек към него. Но всяко едно избързване може да счупи системата. На 10 минути с по близо месец се прибавят повече данни към системата за регистъра. Най-добрият специалист в Европа работи тук в момента. Но, повтарям, важна е обицата на ухото, защото много системи са такива“, коментира премиерът. \r\nЦветилена СИМЕОНОВА", "date": "2018.08.21", "title": "Премиерът Бойко Борисов: Няма да угаждаме на БСП на всеки шест месеца да правим предсрочни избори"}
{"url": "http://www.focus-news.net/news/2018/08/21/2558480/zhurnalisti-vrachiha-na-premiera-boyko-borisov-podpiska-v-podkrepa-na-otstraneniya-sluzhitel-na-pravitelstvenata-informatsionna-sluzhba-lyubomir-metodiev.html", "text": "Журналисти връчиха на премиера Бойко Борисов подписка в подкрепа на отстранения служител на правителствената информационна служба Любомир Методиев, който беше освободен по-рано днес, предаде репортер на  Агенция „Фокус“ . В подписката се настоява Методиев да остане на работа в правителствената информационна служба. \r\n„Казах му да се извини, да отиде да посети това момиче, което е пострадало. Ще се опитам да се съобразя с вас, но всичко минава и през нейното изявление да приеме извиненията. По някой път се случва, бутаме се. Аз се опитвам да ви пазя, но и това се случва. Ако може да я убедим и нея да приеме извинението, ще ми бъде по-лесно“, коментира министър-председателят. Агенция „Фокус“ припомня:   По-рано днес по разпореждане на министър-председателя Бойко Борисов Любомир Методиев бе освободен от длъжност. Повод за това стана инцидент от 18 август (събота), при който той удари журналист по време на посещението на премиера на могилата „Мал тепе“ край село Маноле. Премиерът разпореди на подчинения си лично да се извини на журналистката и Методиев се извини на колегата в личния си профил във „Фейсбук“. В разпространеното до медиите съобщение за отстраняване на Любомир Методиев се посочва, че правителствената информационна служба не може да си позволи да бъде обвързвана с този инцидент. Подобно поведение и отношение към представителите на медиите е неприемливо и е в противоречие с принципите на работа на Правителствената информационна служба. \r\nЦветилена СИМЕОНОВА", "date": "2018.08.21", "title": "Журналисти връчиха на премиера Бойко Борисов подписка в подкрепа на отстранения служител на правителствената информационна служба Любомир Методиев"}
{"url": "http://www.focus-news.net/news/2018/08/21/2558484/burgas-natovaren-e-trafikat-po-patya-burgas-pomorie-ravda-slanchev-bryag.html", "text": "Интензивно е движението на моторни превозни средства в областта, предаде репортер на  Радио „Фокус“ – Бургас . Натоварен е трафикът по пътя Бургас – Поморие – Равда ­– Слънчев бряг в двете посоки, както и това по пътя Бургас – Атия – Черноморец – Созопол. По пътя Варовник – Вълчаново ханче от км 20+000 до 39+200 е въведено ограничение за автомобили над 10 тона поради стесняване на пътното платно. По пътя от разклона за село Варовник до кръстовището с път II-79 от км 22+400 до км 39+300 е ограничено движението за тежкотоварни автомобили над 10 тона поради намален габарит на пътното платно. Същото ограничение важи и за пътя Черница – Сунгурларе – Чубра. Срокът за всички изброени ограничения е до 31 декември 2018 г. \r\nНатоварено е движението и по основните бургаски улици и булеварди. Интензивен е трафикът по булевардите „Демокрация“, „Сан Стефано“, „Стефан Стамболов“ и „Тодор Александров“, както и по бул. „Захари Стоянов“ в жилищен комплекс „Меден Рудник“. Интензивно е движението и по централните улици на града – „Иван Вазов“, „Христо Ботев“, „Уилям Гладстон“, „Булаир“ и „Цар Симеон“. \r\nДеница ДИМИТРОВА", "date": "2018.08.21", "title": "Бургас: Натоварен е трафикът по пътя Бургас – Поморие – Равда ­– Слънчев бряг"}
{"url": "http://www.focus-news.net/news/2018/08/21/2558482/smolyan-ostava-zatvoren-patyat-smolyan-madan-kray-selo-tikale-zaradi-golyamoto-srutishte-obhodniyat-marshrut-za-avtomobili-do-12-tona-e-vlahovo-oreshets.html", "text": "Сухи и нормално проходими са пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е слънчево и ясно. Остава затворен пътят Смолян – Мадан край село Тикале заради голямото срутище. Обходният маршрут за автомобили до 12 тона е Влахово – Орешец. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили. \r\nПропаднали пътни банкети и пътни платна затрудняват движението по направленията Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението по път ІІІ-866 Девин – Михалково в отсечката от новопостроения път при строителството на язовир „Цанков камък“ поради опасност от паднали камъни и свлечени земни маси върху платното за движение. \r\nВ Смолян пътните настилки са сухи. Автомобилният трафик в края на работния ден е интензивен по бул. „България“, прилежащите към него улици и кръстовища, както и по входно-изходните артерии на града. \r\nНели ГЕРГЬОВСКА", "date": "2018.08.21", "title": "Смолян: Остава затворен пътят Смолян – Мадан край село Тикале заради голямото срутище, обходният маршрут за автомобили до 12 тона е Влахово – Орешец"}
{"url": "http://www.focus-news.net/news/2018/08/21/2558483/zam-ministar-malina-krumova-v-momenta-12-mln-zhilishta-v-stranata-sa-neobitavani.html", "text": "Проектът на Национална жилищна стратегия, разработен от Министерството на регионалното развитие и благоустройството, бе обсъден днес по време на семинар „Възможности за адресиране на жилищните нужди на уязвими групи чрез Национална жилищна стратегия 2018-2030 г.“ Събитието, организирано съвместно от регионалното министерство и европейската програма РОМАКТ, се проведе в Пловдив. Това съобщиха от  пресцентъра на МРРБ. \r\nЦелта на дискусията бе общини, неправителствени организации и заинтересовани страни да се запознаят със Стратегията и да допринесат за развитието й чрез дебат по различните аспекти на жилищната политика и отразяване на потребностите на всички граждани, включително уязвимите лица. \r\n„Убедени сме, че общините са най-добре запознати с жилищните нужди на местно ниво и как те да бъдат адресирани по най-ефективен начин. Затова наша цел е да се насърчи и подпомогне тяхното участие в прилагането на националната жилищна политика“, посочи регионалният заместник-министър Малина Крумова, която участва в дискусията.  \r\nЧрез Националната жилищна стратегия ще бъдат въведени стратегическите насоки за подобряване на жилищната политика в следващите поне 15 години. Тя е и инструмент за подкрепа на местното развитие, стана ясно още от думите на Крумова.  \r\nТя съобщи, че в момента 98% от жилищата  в страната са частни, увеличава се обаче броят на необитаваните жилища - 1,2 млн., което е около 30% от всички жилища у нас. В същото време 40% от населението живее в пренаселени домове.   \r\nВ рамките на семинара бяха представени основните аспекти от изработвания от МРРБ проект на Национална жилищна стратегия, нейните цели и визия, нуждите на жилищния фонд в страната, както и възможности и тенденции за развитие на жилищния сектор. Обсъдени бяха потребностите на домакинствата у нас, като специално внимание бе отделено на жилищните нужди на уязвимите социални групи от населението.  \r\n„Нашата амбиция е Стратегията да бъде широко приет и разбран документ. Неговото дискутиране може да подобри качеството на документа и активността на всички заинтересовани страни е ключова за това“, каза още Крумова.", "date": "2018.08.21", "title": "Зам.-министър Малина Крумова: В момента 1,2 млн. жилища в страната са необитавани"}
{"url": "http://www.focus-news.net/news/2018/08/21/2558485/sport-kapitanite-na-klubovete-v-ispanskata-la-liga-sa-protiv-provezhdaneto-na-machovete-ot-parvenstvoto-v-kanada-i-v-sasht.html", "text": "Капитаните на всички 20 отбора, които играят в първенството на Испания ще се обявят против плановете на ръководството на Ла Лига да провежда някои от мачовете от турнира в САЩ и в Канада. \r\nНа 16 август стана известно, че от новия сезон част от мачовете от испанското първенство, включително този между Реал Мадрид и Барселона ще се провеждат в Северна Америка.  Ръководството на Ла Лига е сключило съответния договор с компания Relevent Sports за срок от 15 години.  Виктор Турмаков", "date": "2018.08.21", "title": "Спорт: Капитаните на клубовете в испанската Ла Лига са против провеждането на мачовете от първенството в Канада и в САЩ"}
{"url": "http://www.focus-news.net/news/2018/08/21/2558486/kanal-5-makedoniya-harvatski-ministar-e-spasil-srabski-turisti.html", "text": "Хърватският министър на труда Марко Павич е помогнал на двама сръбски туристи да не удавят във водите край остров Брач, предава скопската телевизия  \"Канал \" . \r\nПо време на силна буря, обхванала по-голямата част от Адриатическо море в началото на седмицата, двама туристи от Сърбия са се давили в бурното море.  Хърватският министър на труда Марко Павич, който е бил на брега на малкото населено място Милна на остров Брач, е оказал съдействия за спасяването им,  Радио \"Фокус\" в рубриката \"Балкански туристически часовник\" . \r\nСъгласно разпространената информация, до инцидента се е стигнало, след като баща и дъщеря - граждани на Сърбия, са се опитали да извадят лодка, която е щяла да се разбие в скали. Вместо това обаче двамата са се озовали в бурните води на морето. \r\nПавич и още един местен жител са успели да ги спасят.  \r\nТелевизията съобщава, че по време на силните бури на Адриатика Морският спасителен център е получил над 120 сигнала за бедстващи хора. Задействани са били 65 спасители, а общият брой на проведените от тях операции е бил 50, поясниха от Министерството на морето, транспорта и инфраструктурата на Хърватия. \r\nПовечето от обажданията са получени в районите на Шибеник, Сплит и Дубровник, където големите вълни нанесоха щети на множество кораби. За щастие няма фатални случаи, пояснява \"Канал 5\".  Тереза Герова", "date": "2018.08.21", "title": "\"Канал 5\" (Македония): Хърватски министър е спасил сръбски туристи"}
{"url": "http://www.focus-news.net/news/2018/08/21/2558488/varna-peshehodka-e-postradala-pri-katastrofa-v-grada-nyama-opasnost-za-zhivota-.html", "text": "10 катастрофи са обслужени от екипите на „Пътна полиция“ във Варна от началото на деня. Това съобщиха за  Радио „Фокус” – Варна  от „Пътна полиция”. При инцидентите има пострадала пешеходка, която е с контузии и няма опасност за живота ѝ, уточниха от полицията. Към момента в града и областта няма регистрирани тежки произшествия, които да затрудняват движението. От полицията апелират водачите да шофират с повишено внимание и съобразена скорост. \r\nМарияна ВАЛЕНТИНОВА", "date": "2018.08.21", "title": "Варна: Пешеходка е пострадала при катастрофа в града, няма опасност за живота ѝ"}
{"url": "http://www.focus-news.net/news/2018/08/21/2558469/politico-britanskiyat-vanshen-ministar-podkrepi-kritikite-na-donald-tramp-sreshtu-severen-potok-2.html", "text": "Външният министър на Великобритания Джереми Хънт заяви, че е съгласен с президента на САЩ Доналд Тръмп за критиката към Германия за това, че подкрепя изграждането на газопровода „Северен поток-2“, предава   Politico. \r\n„Доналд Тръмп посочи, че има противоречие между това  от САЩ да се искат повече средства като пропорция от БВП за отбраната и повече принос към НАТО и едновременно с това да се сключват икономически споразумения с Русия, които ще я направят по-богата и способна да купува оръжия, които могат потенциално да се използват настъпателно“, заяви Хънт. „Трябва да посочим ясно, че сме много загрижени за „Северен поток-2“ поради абсолютно същите причини като Тръмп – като съюзник на Германия и ние сме изразявали тези притеснения“, допълни . \r\nПрез юли по време на срещата на високо равнище на НАТО Тръмп разкритикува проекта с участието на „Газпром“, обвинявайки Германия, че е „напълно контролирана от Русия“.  Виктор Турмаков", "date": "2018.08.21", "title": "Politico: Британският външен министър подкрепи критиките на Доналд Тръмп срещу „Северен поток-2“"}
{"url": "http://www.focus-news.net/news/2018/08/21/2558481/ivitsa-dachich-nyama-kak-da-se-postigne-reshenie-po-kosovo-bez-rusiya.html", "text": "Сръбският министър на външните работи Ивица Дачич заяви, че решението по Косово не може да се намери без поддръжката на Русия, предава  ТАСС. \r\n„Искаме и ще се намираме в тесен диалог и контакт с Русия, с нейния президент Владимир Путин, с външния ѝ министър Сергей Лавров, защото смятаме, че без поддръжката на Русия няма как да достигнем до каквото и да е решение по Косово“, заяви Дачич. \r\nДнес в Сочи се проведе среща между външните министри на Сърбия и Русия, на която темата Балкански полуостров бе на челно място.   Виктор Турмаков", "date": "2018.08.21", "title": "Ивица Дачич: Няма как да се постигне решение по Косово без Русия"}
{"url": "http://www.focus-news.net/news/2018/08/21/2558490/pregled-na-mezhdunarodnite-novini-do-18-chasa-agentsiya-fokus.html", "text": "Сръбският президент Александър Вучич заяви, че страната му обмисля дали да върне през 2020-2021 г.  задължителната военна служба, седем години след като тя бе премахната, за срок от три или шест месеца. \r\nВучич уточни, че това зависи от анализа на министерството на отбраната и от наличието на необходимите средства.  \r\nТой посочи и публични критики, които биха могли да последват подобна стъпка и допълни, че те биха били неизбежни, независимо дали става дума за задължителна военна служба или не. \r\n***  Сръбският министър на външните работи Ивица Дачич заяви, че решението по Косово не може да се намери без поддръжката на Русия. \r\n„Искаме и ще се намираме в тесен диалог и контакт с Русия, с нейния президент Владимир Путин, с външния ѝ министър Сергей Лавров, защото смятаме, че без поддръжката на Русия няма как да достигнем до каквото и да е решение по Косово“, заяви Дачич. \r\nДнес в Сочи се проведе среща между външните министри на Сърбия и Русия, на която темата Балкански полуостров бе на челно място.  \r\n***  Стана ясна датата за доставките на зенитно-ракетните комплекси (ЗРК)  С-400 за Турция, пише вестник „Тюркийе”. Според руската информационна агенция  „Ifax”, те ще  започнат да бъдат предавани на турската армия през 2019 год.  \r\nИскането на Анкара за покупка от Русия на въпросните ЗРК С-400 предизвиква силно безпокойство в САЩ. Турция се аргументира, че не може да достави подобни системи от Запада, а Вашингтон предприе серия от санкции, включително и затрудняване на продажбата на изтребителите Ф – 35 за турската армия, посочва още „Тюркийе”. \r\n***   Обявеният на 26 август протест на опозицията в Молдова ще продължи цяла нощ, за да може демонстрантите да отпразнуват на Деня на независимостта на страната на 27 август на площад „Велико национално събрание“. Лидерът на извънпарламентарната партия „Платформа достойнство и истина“ Андрей Настасе призова гражданите да носят със себе си палатки, храна и вода. \r\n„Призоваваме гражданите да участват колкото се може по-масово, да останат на площада, в това число и през нощта, за да може на следващия ден да отбележим Деня на независимостта на Молдова. 27 август е празник на народа. Ние призоваваме всички граждани да донесат храна и вода на протестиращите, които ще останат през нощта на площада. Протестът ще бъде мирен, с национални флагове, без партийна символика“, заяви Настасе.  \r\nНа 26 август опозиционните политически движения в Молдова ще обявят национално гражданско събрание – антиправителствен протест, в който ще се присъединят и представителите на диаспорите от различните страни.  \r\n***  Външният министър на Великобритания Джереми Хънт заяви, че е съгласен с президента на САЩ Доналд Тръмп за критиката към Германия за това, че подкрепя изграждането на газопровода „Северен поток-2“. \r\n„Доналд Тръмп посочи, че има противоречие между това  от САЩ да се искат повече средства като пропорция от БВП за отбраната и повече принос към НАТО и едновременно с това да се сключват икономически споразумения с Русия, които ще я направят по-богата и способна да купува оръжия, които могат потенциално да се използват настъпателно“, заяви Хънт. „Трябва да посочим ясно, че сме много загрижени за „Северен поток-2“ поради абсолютно същите причини като Тръмп – като съюзник на Германия и ние сме изразявали тези притеснения“, допълни . \r\nПрез юли по време на срещата на високо равнище на НАТО Тръмп разкритикува проекта с участието на „Газпром“, обвинявайки Германия, че е „напълно контролирана от Русия“.", "date": "2018.08.21", "title": "Преглед на международните новини до 18 часа /Агенция “Фокус”/"}
{"url": "http://www.focus-news.net/news/2018/08/21/2558489/makfaks-sarbiya-mozhe-da-varne-zadalzhitelnata-voenna-sluzhba.html", "text": "Сръбският президент Александър Вучич заяви, че страната му обмисля дали да върне през 2020-2021 г.  задължителната военна служба, седем години след като тя бе премахната, за срок от три или шест месеца, предава   Reuters. \r\nВучич уточни, че това зависи от анализа на министерството на отбраната и от наличието на необходимите средства.  \r\nТой посочи и публични критики, които биха могли да последват подобна стъпка и допълни, че те биха били неизбежни, независимо дали става дума за задължителна военна служба или не.  Виктор Турмаков", "date": "2018.08.21", "title": "„Макфакс“: Сърбия може да върне задължителната военна служба"}
{"url": "http://www.focus-news.net/news/2018/08/21/2558487/burgas-rayonniyat-sad-potvardi-myarka-za-neotklonenie-parichna-garantsiya-v-razmer-na-50-000-lv-spryamo-obvinyaemiya-bencho-benchev.html", "text": "Районен съд – Бургас потвърди взетата спрямо Бенчо Бенчев мярка за неотклонение „Парична гаранция“ в размер на 50 000 лв. след обжалване от защитата на обвиняемия. Това съобщиха от пресцентъра на  Районен съд – Бургас . Съдебното производство протече по реда на чл. 61, ал. 3 от НПК, според който „Гаранцията, взета от органи на досъдебното производство, може да се обжалва от обвиняемия или неговия защитник пред съответния първоинстанционен съд в срока за представянето ѝ. Съдът разглежда незабавно делото в закрито заседание и се произнася с определение, което е окончателно.   \r\nС постановление от 10 август 2018 г. Бенчо Б. е привлечен като обвиняем за лично укривателство и незаконно притежание на боеприпаси. Със същото постановление спрямо обвиняемия е взета мярка за неотклонение „Парична гаранция“ в размер на 50 000 лв., платима в 15-дневен срок. \r\nРайонен съд – Бургас счете, че може да бъде направен извод за наличието на обосновано подозрение, че Бенчо Б. е съпричастен към извършване на престъпленията, за които е привлечен като обвиняем. Касае се за повдигнати обвинения за престъпления с висока степен на обществена опасност. \r\nСъдът, след като прегледа събраните до този момент доказателства по досъдебното производство, прие, че определената мярка за неотклонение като вид е подходяща и е взета с цел да попречи на обвиняемия да се укрие и да извърши престъпление. Според съдебната инстанция размерът от 50 000 лв. не се явява завишен. Тази мярка е сред най-леките мерки за неотклонение, предвидени в НПК. При извършване на преценка в тази връзка, Бургаската районна прокуратура очевидно е отчела, че лицето е неосъждано, с постоянен адрес на територията на Република България, където развива бизнес и има семейство. В акта на съдебната инстанция пише: „изложеното в съчетание с неговата възраст и наличните по досъдебното производство данни за влошеното му здравословно състояние, обосновават извода, че целите на мярката за неотклонение биха били изпълнени в достатъчна степен и посредством налагането на мярка за неотклонение „Гаранция“. \r\nОтносно размера на взетата мярка „Гаранция“, Районен съд – Бургас прие, че един от основните критерии, които имат значение за определяне размера на тази мярка е имущественото положение на обвиняемия. Според съдебната инстанция това представлява и механизъм, който ще възпре обвиняемия да се укрие и да върши други престъпления. При извършване на преценка в тази връзка, съдът взе предвид наличните по досъдебното производство доказателства относно материалното положение на обвиняемия. \r\nС тези основни мотиви съдът потвърди взетата мярка за неотклонение, като остави без уважение жалбата от страна на обвиняемия и неговата защита. Определението е окончателно.", "date": "2018.08.21", "title": "Бургас: Районният съд потвърди мярка за неотклонение „Парична гаранция“ в размер на 50 000 лв. спрямо обвиняемия Бенчо Бенчев"}
{"url": "http://www.focus-news.net/news/2018/08/21/2558493/6-sa-kandidati-za-izvarshvaneto-na-prouchvatelni-deynosti-za-ukrepvaneto-na-450-m-ot-pat-i-1-sofiya-pernik.html", "text": "Отворени са офертите за проучвателно-проектантски работи и авторски надзор при укрепване на свлачището на път I-1 София – Перник, в участъка от км 281+150 до км 281+600. Това е отсечката от разклона за село Мърчаево до Владая, в близост до ж. п. гара Владая. Това съобщиха от пресцентъра на  Агенция \"Пътна инфраструктура\" . \r\nОтворените оферти, по реда на постъпването им в деловодството на АПИ, са на: \r\n-\tСдружение „ВИАРАН“, с участници: СД „РАНКОНИК-РАНКОВ, РАНКОВА И СИЕ“ и „ВИАМАП“ ООД; \r\n-\tРутекс ООД; \r\n-\tКонсорциум Инфра Геохаус, в който са: „ГЕОХАУС“ ЕООД и „Инфра Про Консулт“ ООД; \r\n-\t„БОНДИС“ ООД София; \r\n-\tДЗЗД „ГЕОТЕХНИКА-Пътпроект 2000“, в което са: „ГЕОТЕХНИКА  АБС“ ООД и „Пътпроект 2000“ ООД; \r\n-\t„Геоконструкт“ ЕООД. \r\nБъдещият изпълнител ще извърши проучвателни работи за изясняване на инженерно-геоложките условия в района на свлачището и причините за активизирането му. Ще бъде разработено техническо решение за трайното възстановяване и укрепване на засегнатия участък от първокласния път, с дължина 450 метра. \r\nСрокът за изпълнение на проучвателните работи е 40 дни. Индикативната стойност на поръчката е 83 333.33 лв. без ДДС.  \r\nПроектът кандидатства за финансиране по приоритетна ос 4 „Превенция и управление на риска от наводнения и свлачища“ на Оперативна програма „Околна среда“ 2014-2020 г.", "date": "2018.08.21", "title": "6 са кандидати за извършването на проучвателни дейности за укрепването на 450 м от път I-1 София - Перник"}
{"url": "http://www.focus-news.net/news/2018/08/21/2558491/ivan-byalkov-pchelar-dobivite-na-med-v-smolyan-sa-na-napolovina-po-niski-zaradi-dazhdovnoto-lyato.html", "text": "Дъждовното лято се отрази неблагоприятно на добивите на мед в Смолян и региона. Това каза за  Радио „Фокус“ – Смолян  Иван Бялков, председател на Сдружение „Родопска пчела“. Той припомни, че валежите от началото на май до края на юли са причината за ниските добиви на мед през това лято. По думите му пчеларите от региона имат противоречиви изказвания за добивите този сезон. При някои от тях годината е нулева и нямат мед, а други имат по около 8 - 10 кг на пчелно семейство. „Нормално за района на Смолян е от семейство да има около 15 - 20 кг мед на година. Имали сме и много по-добри години от тази. По статистика обаче добрите години в пчеларството са веднъж на 10 години“, коментира Бялков. Той поясни, че добивите тази година са наполовина от средното за района. Пчеларите и пчелните семейства, които са били добре подготвени са успели да съберат мед, а по-слабо подготвените отчитат нулевата година. \r\nСега в Смолян и околностите се извършва зазимяване на пчелите семейства. То включва да се провери какво е състоянието на семейството, каква му е силата, какво е качеството на майките, както и да се осигури място за яйцеснасяне. Извършва се и леко подхранване на пчелните семейства, за да имат резерв от пчелин на зимата. Задължително е да се третират и за заболявания и най-вече за акари. „Препаратите се държат около 30 - 40 дни. След това още веднъж се прави основен преглед на пчелните семейства и второ третиране, за да може пчелите да се здрави и през следващата година\", каза още Иван Бялков. \r\nНели ГЕРГЬОВСКА", "date": "2018.08.21", "title": "Иван Бялков, пчелар: Добивите на мед в Смолян са на наполовина по-ниски заради дъждовното лято"}
{"url": "http://www.focus-news.net/news/2018/08/21/2558492/varna-ogranicheno-e-dvizhenieto-na-avtomobili-nad-10-tona-po-patya-kranevo-varna-pri-km-83-obhodniyat-marshrut-e-po-pat-kichevo-obrochishte.html", "text": "Интензивно е движението по булевардите „Вл. Варненчик“, „Сливница“ и „Хр. Смирненски“ във Варна, предаде репортер на  Радио „Фокус“ – Варна . Работи се по реконструкция на улична мрежа на бул. „Осми Приморски полк” в участъка от бул. „Васил Левски” до бул. „Христо Смирненски”, включващ и основен ремонт на пътен възел „Виница” и пешеходния подлез. В тази връзка е затворено западното платно посока Виница - Варна, като движението се извършва двупосочно в източното платно. Работи се и по трасето на бул. „Васил Левски“ в участъка от „Подвис“ до бул. „Осми Приморски полк“, като в  този участък е затворено за движение южното платно, а трафикът се извършва двупосочно по северното платно. Натоварен е трафикът от и към курортните комплекси край града, както и в района на кръговото на Почивка при изход от крайбрежната алея. Работи се още по бул. „Народни будители“ в кв. „Аспарухово“, като движението в посока Варна е затруднено. \r\nВ областта трафикът по направленията Варна – София и Варна – Бургас е с обичайна натовареност за летния сезон. Полицейското присъствие е засилено. Остава в сила ограничението за движение на тежкотоварни автомобили над 10 тона по пътя Кранево – Варна при км 83+100, като обходният маршрут е по участъка Кичево – Оброчище. \r\nМарияна ВАЛЕНТИНОВА", "date": "2018.08.21", "title": "Варна: Ограничено е движението на автомобили над 10 тона по пътя Кранево – Варна при км 83, обходният маршрут е по път Кичево – Оброчище"}
{"url": "http://www.focus-news.net/news/2018/08/21/2558474/pp-volya-zasedanieto-beshe-izlishno-vazlozhihme-na-pravitelstvoto-merki-koito-to-veche-e-predprielo.html", "text": "Депутатите от ПГ на \"Воля\" участваха в днешното извънредно заседание на НС, както изисква правилникът, съобщиха от  пресцентъра на партията.  Позицията на партията във връзка с ощетените клиенти на застрахователното дружество „Олимпик” е, че българските институции трябва да направят всичко възможно, за да защитят интереса на гражданите. От \"Воля\" оценяват случилото се като недопустими пропуски в контрола. \r\nПо отношение на активността на БСП, която инициира заседанието, \"Воля\" са категорични, че е нямало никаква нужда от него и от харченето на огромна сума държавни средства за провеждането му. Според депутатите от групата, това е поредният популистки ход на социалистите, който не води до никакви реални резултати за хората, а търси вътрешно-партиен ефект. Не може Народното събрание да бъде принизявано до регистратор на вече започнати действия от правителството. Нелепо е ден, след като министрите на финансите и на външните работи са обявили какви мерки са предприели, парламентът да се свиква да вземе решение за същото. „Събрахме се, за да възложим на премиера и правителството да си вършат работата, което беше абсолютно ненужно. Те затова са на тези постове, за да спазват законите и да изпълняват правомощията си. Ако за всяко нещо в изпълнителната власт чакаме парламентът да го възложи, до никъде няма да стигнем”, коментира председателката на ПГ на \"Воля\" Гергана Стефанова. \r\nПри гласуването в пленарната зала депутатите от \"Воля\" не подкрепиха проекта за решение, предложен от БСП, поради факта, че повтаря вече предприети от кабинета мерки.", "date": "2018.08.21", "title": "ПП \"Воля\": Заседанието беше излишно - възложихме на правителството мерки, които то вече е предприело"}
{"url": "http://www.focus-news.net/news/2018/08/21/2558496/veliko-tarnovo-kmetat-daniel-panov-proveri-mashtabnoto-stroitelstvo-na-ulitsite-v-starata-chast-na-grada.html", "text": "Кметът Даниел Панов провери мащабното строителство на улиците в старата част на Велико Търново. Това съобщиха за  Радио „Фокус“ –  Велико Търново  от пресцентъра на Общината. Констатациите са, че обновяването на улиците и инфраструктурата в старата част на Велико Търново напредва. Проверена е работата по отсечките „Максим Райкович“, „Силвестър Пенов“, „Шейново“ и „Читалищна“. Много участъци вече са готови, а старинният калдъръм е пренареден, в стръмните части фугирането е двойно. Готова е и основата на площад  „Съединение“ до Музей „Възраждане и Учредително събрание“, Археологическия музей и Регионалната библиотека „Петко Р. Славейков“. Предвижда се целият площад да бъде облагороден – старинните каменни плочи ще бъдат почистени и наредени отново, оформено ще бъде озеленяване, монтирано ще бъде художествено осветление. \r\nВ проверката е участвал и директорът на дирекция „Строителство и устройство на територията“ инж. Динко Кечев. Докато е обхождал улиците инж. Даниел Панов е разговарял с десетки великотърновци, живеещи в Стария град. Той им е благодарил за проявеното търпение и ги уверил, че още тази есен строителството в голямата си част ще бъде завършено. \r\nОбновяването в Стария град и кв. \"Варуша\" обхваща общо 38 улици и площадни пространства, а подобна по мащабите си дейност не е извършвана от няколко десетилетия. Проектът е финансиран по ОП „Региони в растеж“ 2014-2020. \r\nМария НЕДЕВА", "date": "2018.08.21", "title": "Велико Търново: Кметът Даниел Панов провери мащабното строителство на улиците в старата част на града"}
{"url": "http://www.focus-news.net/news/2018/08/21/2558494/the-hill-senator-ot-sasht-predlaga-kompaniite-da-poluchat-pravoto-da-otgovaryat-na-kiberatakite.html", "text": "Американският сенатор Шелдън Уайтхаус (Демократическа партия, щат Роуд Айлънд) предлага Конгресът да обмисли дали да даде на компаниите право на „кибер-контраатаки“, което според него ще попречи на чуждестранните актьори да извършват удари срещу САЩ в интернет-пространството, пише   The Hill. \r\n„Трябва да обмислим добре как и кога да даваме право да удряме обратно, за да може способните и отговорни актьори в частната сфера да отблъскват чуждестранната агресия“, смята Уайтхаус. Според него „активната киберотбрана“ ще включва различни методи за предотвратяване на пропуските в компютърната защита, както и правото да проследяват извършителите в случай, че системите им са подложени на удар. \r\nСенаторът предлага и още допълнения в сферата на киберсигурността, включително назначаването на длъжностно лице, което да може да декласифицира свързаната информация и да информира обществото за киберзаплахи.   Виктор Турмаков", "date": "2018.08.21", "title": "The Hill: Сенатор от САЩ предлага компаниите да получат правото да отговарят на кибератаките"}
{"url": "http://www.focus-news.net/news/2018/08/21/2558495/predstoyashti-sabitiya-v-stranata-za-22-avgust-agentsiya-fokus.html", "text": "*** \r\nОт 10.00 часа ще се проведе заседание на Министерски съвет.  \r\n*** \r\nОт 09.00 часа пред сградата на Министерския съвет ще се проведе протест на Детския радиохор на БНР с настояване да бъде запазен главният диригент на хора маестра Венеция Караманова. \r\n*** \r\nОт 10.00 часа в зала „Проф. Емил Таков“ (рапортна зала на травматологичния комплекс) в УМБАЛСМ „Н. И. Пирогов“ ще се проведе пресконференция за състоянието на лекарката, която падна от висок етаж и за чието лечение се организираха акции по събиране на кръв и средства.  \r\n*** \r\nОт 10.30 часа пред Министерството на земеделието ще се проведе поредното издание на фестивала „От нашата ферма – с любов за вас!“. \r\n*** \r\nОт 11.00 часа председателят на Управителния съвет на Агенция „Пътна инфраструктура“ инж. Светослав Глосов ще провери напредъка при ремонта на виадукта „Коренишки дол“ при 36 км на автомагистрала „Хемус“ и на съоръжението при тунел „Витиня“. \r\n*** \r\nОт 11.00 часа в Пресклуб „България“ на Националния стадион „Васил Левски“ ще се проведе пресконференция по повод масовото изкачване на Черни връх и отбелязването на 123-годишнината от организираното туристическо движение в България. \r\n*** \r\nОт 11.00 часа в Националния пресклуб  на БТА ще се проведе пресконференция на фондация „Аплауз България” и Инициативен комитет във връзка с подготовката на Първия международен фестивал „Кралете на ромската музика в Европа”. \r\n*** \r\nОт 11.30 часа на Моста на влюбените край НДК ще бъде открита изложбата „Атмосфера от София и Хавана“. \r\n*** \r\nОт 14.00 часа в Областен информационен център София-град и София - област (бул. „Витоша“ 99, партерен етаж), ще се проведе пресконференция по проекта за ремонт и обновяване на Професионална гимназия по хранително-вкусови технологии „Проф. д-р Георги Павлов” в район „Илинден“. По време на пресконференцията екипът по управление на Проекта ще запознае присъстващите с основните дейности, които ще бъдат реализирани в гимназията, както и с очакваните резултати от тяхното изпълнение.   \r\n*** \r\nОт 19.00 часа в Голямата зала на Руския културно-информационен център ще бъде открита фестивалът „Дни на руското кино в България – 2018“. \r\n*** \r\nДесетото юбилейно издание на „Беглика фест“ ще се проведе от 22 до 27 август в района на язовир Голям Беглик в Родопите и ще протече под мотото „Десет стъпки по пътя“.  \r\n***  \r\nОт 10.00 часа в Читалище „Надежда - 1869“ ще се проведе Творческо ателие „Красотата на фолклора“ с Райчо Димитров.  \r\n***  \r\nОт 10.00 часа в музейния комплекс в града продължава Детска академия за изкуства.  \r\n***  \r\nОт 10.30 часа в ще се проведе „По стъпките на предците ни – история, традиции и изкуство“ – открит урок по родолюбие и спортен празник.  \r\n***    \r\nОт 11.00 часа в Регионалния пресклуб на БТА Община Горна Оряховица организира пресконференция за приключване на Проект „Подобряване на условията за икономическо развитие”, в рамките на който бе реконструирана улица „Иван Момчилов” в гр. Горна Оряховица.  \r\n***  \r\nОт 13.00 часа в Читалище „Надежда - 1869“  ще се проведе инициативата „В помощ на библиотекаря“ – кампания за ученици от 5 до 8 клас.  \r\n*** \r\nОт 10.00 часа в детския отдел на Регионална библиотека „Христо Ботев” ще се проведе лятна читалня за деца до 10 години. \r\n*** \r\nОт 11.00 часа в кабинета на председателя на Общински съвет Перник ще се проведе среща във връзка с предстоящото публично обсъждане на постъпилите предложения за преместване на някои паметници. \r\n*** \r\nОт 18.00 часа в Петрич се организира протестно шествие във връзка с катастрофа от миналата седмица, при която две деца влязоха в болница с тежки наранявания. \r\n*** \r\nОт 10.00 часа в заседателната зала на Общината ще се проведе пресконференция по повод визитата на американския архитект Лий Х. Сколник и екипа му, които ще започнат работа по дизайна на музейния комплекс на Епископската базилика на Филипопол. \r\n*** \r\nОт 11.00 часа в хотел „Империал“ ще се проведе пресконференция за представяне на пловдивското издание на международния конкурс „Spirits Selection“ и съвременните тенденции в индустрията на високоалкохолни напитки в България и по света. \r\n*** \r\nОт 09.00 часа областният координатор на ГЕРБ - Силистра Тодор Тодоров организира приемен ден в общинския офис на партията, който се намира на улица „Васил Левски“ 7, ет.2. \r\n*** \r\nОт 17.00 часа в Художествена галерия – Силистра ще бъдат изложени творбите от Националния пленер „Човек и природа“ – Ветрен – 2018. \r\n*** \r\nОт 10.00 часа в детския отдел на библиотека „Родина“ ще се проведе лятна детска академия.  \r\n*** \r\nОт 10.00 часа в къщата музей „Гео Милев“ ще се проведат литературни занимания за деца от 5 до 9 години.  \r\n*** \r\nОт 11.00 часа в офиса на Областен информационен център – Стара Загора ще се проведе работна среща на тема: „Изпълнение и развитие на инвестиционната програма на Община Стара Загора по ОП „Региони в растеж“.", "date": "2018.08.21", "title": "Предстоящи събития в страната за 22 август (Агенция „Фокус“)"}
{"url": "http://www.focus-news.net/news/2018/08/21/2558504/gabrovo-ogranicheno-za-prevozni-sredstva-nad-10-tona-e-dvizhenieto-v-uchastak-ot-patya-mezhdu-selo-kramolin-i-veliko-tarnovo.html", "text": "Ограничено за превозни средства над 10 тона е движението в участък от пътя между село Крамолин и Велико Търново. Забраната е въведена от км 22+129 до км 28+380 поради намален габарит на пътното платно при км 26+444, съобщиха за  Радио „Фокус“ – Велико Търново  от Областно пътно управление – Габрово. \r\nУсловията за пътуване в областта са нормални. Остава в сила забраната за движение на тежкотоварни превозни средства над 12 тона, както и теглене на ремаркета и полуремаркета над 10 тона в района на прохода Шипка. Пропаднал участък на асфалтова настилка затруднява движението по път  III-5006 Габрово – Стоманеците при км 7+060. Добре е водачите да се движат с повишено внимание като спазват поставената сигнализация. Срокът за приключване на дейностите е 31 август. Ограничен за движение на моторни превозни средства с ширина по-голяма от 3.30 метра е участък от пътя между селата Кормянско и Малък Вършец. Ограничението е въведено за отсечката при км 10+080, поради стеснен участък при мост над река Крапец. В региона е поставена необходимата сигнализация. Въведен е обходен маршрут за превозни средства над 3.30 м по път III-401 Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец. \r\nМария НЕДЕВА", "date": "2018.08.21", "title": "Габрово: Ограничено за превозни средства над 10 тона е движението в участък от пътя между село Крамолин и Велико Търново"}
{"url": "http://www.focus-news.net/news/2018/08/21/2558502/fokus-makedoniya-harvatski-zhurnalist-izlya-kofa-s-izprazhneniya-pred-sgradata-na-pravitelstvoto-v-zagreb.html", "text": "Хърватският журналист Ива Анзулович изля кофа, пълна с фекалии, пред сградата на правителството в столицата на страната в знак на протест срещу това, което тя определя като лекомислието на хърватските власти в борбата срещу корупцията, предава македонският   „Фокус“. \r\n„Ще заливам с изпражнения всички, които според журналистите са известни като престъпници. От днес никой доказан престъпник няма да се чувства сигурен никъде в обществото и никоя институция няма да знае кога ще я замерям с фекалии“, заяви Анзулович на профила си в социалната мрежа „Фейсбук“. \r\nПо време на протестната акция тя е носила тениска с лика на журналиста Синиша Главашевич, убит по време на бойните действия във Вуковар по време на Хърватска война за независимост от началото на 90-те години на миналия век.  Виктор Турмаков", "date": "2018.08.21", "title": "„Фокус“ (Македония): Хърватски журналист изля кофа с изпражнения пред сградата на правителството в Загреб"}
{"url": "http://www.focus-news.net/news/2018/08/21/2558503/sliven-natovareno-e-dvizhenieto-po-patishtata-v-oblastta.html", "text": "Натоварено е движението по пътищата в област Сливен, съобщиха от  Областно пътно управление . Затворени за тежкотоварни автомобили над 10 т са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. \r\nДвижението в участъка от с.Мокрен до кръстовище Петолъчката от км 232+550 до км 233+550 се осъществява в едната лента поради извършване ремонтни дейности на асфалтовата настилка. Движението се регулира с пътни знаци. \r\nДвижението по пътя между селата Тополчане и Калояново от км 402+700 до км 405+000 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. \r\nДвижението по пътя Гурково – Нова Загора – Свиленград  в участъка от с. Млекарево до ТЕЦ 2 Марица Изток  се осъществява с повишено внимание поради частични ремонтни дейности на асфалтовата настилка, оформяне на банкети и окопи. \r\nРемонтите  ще приключат  в края на август. \r\nДвижението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на февруари 2019 г.", "date": "2018.08.21", "title": "Сливен: Натоварено е движението по пътищата в областта"}
{"url": "http://www.focus-news.net/news/2018/08/21/2558497/sliven-promeniha-chasa-na-bdenieto-v-pamet-na-pochinalata-sled-razhdane-reneta-tomova.html", "text": "Променя се часът на бдението в памет на починалата след раждане Ренета Томова, съобщиха  организаторите . Вместо в 20.00 часа, близки и приятели на починалата родилка се събират в 19.00 часа. Те ще запалят свещи в памет на Ренета пред централния вход на областната болница.", "date": "2018.08.21", "title": "Сливен: Промениха часа на бдението в памет на починалата след раждане Ренета Томова"}
{"url": "http://www.focus-news.net/news/2018/08/21/2558499/gd-granichna-politsiya-intenziven-e-trafikat-na-gkpp-kulata-i-gkpp-makaza-i-na-vsichki-punktove-na-granitsata-s-rumaniya.html", "text": "Интензивен е трафикът на ГКПП \"Кулата\" и ГКПП \"Маказа\" и на всички пунктове на границата с Румъния. Това съобщиха от пресцентъра на  ГД \"Гранична полиция\" . На ГКПП \"Дунав мост\" - Русе и ГКПП \"Дунав мост\" - Видин трафикът е интензивен за товарни автомобили на изход, а на всички останали пунктове на границата с Румъния е интензивен за леки автомобили. На българо-сръбската, българо-македонската и българо-турската граница трафикът е нормален на всички гранични контролно-пропускателни пунктове. \r\nПо информация на дружеството \"Дунав мост Видин – Калафат\" АД, от 25 юли до 25 август 2018 г. ще бъде извършван ремонт на участък от пътя преди ГКПП Видин. За този период временно движението ще се осъществява двупосочно в едно платно.", "date": "2018.08.21", "title": "ГД \"Гранична полиция\": Интензивен е трафикът на ГКПП \"Кулата\" и ГКПП \"Маказа\" и на всички пунктове на границата с Румъния"}
{"url": "http://www.focus-news.net/news/2018/08/21/2558500/the-new-york-post-ruski-hakeri-sa-atakuvali-privarzhenitsi-na-republikanskata-partiya-kritichni-kam-donald-tramp.html", "text": "Руските хакери, които са проникнали в системите на Демократическата партия на САЩ преди президентските избори в страната през 2016 г., са се насочили към мозъчни тръстове на американската десница, които имат враждебно отношение към президента Доналд Тръмп, пише   The New York Post. \r\nСпоред доклад на софтуерния гигант „Майкрософт“ руски хакери са създали интернет страници, които са копирали тези на консервативните мозъчни тръстове „Хъдзънов институт“ и „Международен републикански институт“ с намерението да подлъгват потребителите и да им крадат паролите и личните данни. Техниката е била използвана при проникването в системите на Националния комитет на Демократическата партия и открадването на електронната кореспонденция на Джон Подеста - асистент на тогавашния кандидат-президент от партията Хилари Клинтън. \r\n„Разширяването на киберзаплахите и към двете политически партии в САЩ дава ясно да се разбере, че трябва да се направи повече за защита на демократичния процес“, съобщава президентът на „Майкрософт“ Брад Смит.  \r\n„Хъдзъновият институт“ и „Международния републикански институт“ макар и да са приближени до Републиканската партия, са ярки критици на президента Доналд Тръмп заради предполагаемите връзки с неговия руски колега Владимир Путин. Те рязко осъдиха тяхната двучасова среща миналия месец на затворени врати в Хелзинки. Сред членовете на организациите фигурират сенаторите Джон Маккейн, Мит Ромни и Марко Рубио.  Виктор Турмаков", "date": "2018.08.21", "title": "The New York Post: Руски хакери са атакували привърженици на Републиканската партия, критични към Доналд Тръмп"}
{"url": "http://www.focus-news.net/news/2018/08/21/2558507/plovdiv-dvama-zdravni-mediatori-sa-naznacheni-v-rayon-severen-za-da-pomagat-na-grazhdanite.html", "text": "Двама здравни медиатори са назначени в район „Северен“ в Пловдив, за да помагат на гражданите. Това съобщи за  Радио „Фокус“ – Пловдив  районният кмет инж. Ральо Ралев. Основните задължения на медиаторите включват подпомагане на достъпа до здравни и социални услуги на всички, които са в неравностойно положение, повишаване на здравната култура на уязвимите групи и на информираността по отношение на здравната система. Назначените медиатори трябва да се грижат също за утвърждаване на европейски практики и подходи за улесняване на достъпа до здравни услуги за уязвимите групи, за осъществяване на граждански инициативи и сътрудничество с държавни институции, местни и регионални власти, за утвърждаване фигурата на здравния медиатор, както на местно и национално ниво, така и в международен план, като ключова фигура в интеграционните политики. \r\nНационалната мрежа на здравните медиатори е учредена през 2007 година. Мрежата има национално покритие и е най-голямата организация в обществена полза в България, чиито членове ежедневно са на терен, в помощ на най-уязвимите групи от населението. Членовете на Мрежата са над 150 души – здравни медиатори, медицински специалисти, социолози, психолози, експерти в областта на интеграцията на етническите малцинства, общественици, обединени в една мисия – подобряване на достъпа и на качеството на здравните услуги за хората от уязвими общности. \r\nТази седмица по линия на обменните посещения, в район ,,Северен” на работна среща е бил областният координатор на Националната мрежа Фани Иванова, каза още инж. Ральо Ралев. Заедно с областния координатор, здравните медиатори са посетили Агенцията по социално подпомагане, Регионалната здравна инспекция, здравни заведения и други институции, с цел координиране на общите действия в посока здравна и социална превенция. \r\nТони МИХАЙЛОВ", "date": "2018.08.21", "title": "Пловдив: Двама здравни медиатори са назначени в район „Северен“, за да помагат на гражданите"}
{"url": "http://www.focus-news.net/news/2018/08/21/2558505/sport-bayern-myunhen-proyavyava-interes-kam-antoan-grizman.html", "text": "Байерн Мюнхен иска да придобие нападателя на Атлетико Мадрид Антоан Гризман.  \r\nДоговорът на Гризман с испанския отбор е до 2022 г. Сумата на неустойките е на сумата от 200 милиона евро. \r\n27-годишният французин играе за Атлетико от 2014 г. В състава на мадридския клуб той е печелил Лига Европа и Суперкупата на УЕФА.   Виктор Турмаков", "date": "2018.08.21", "title": "Спорт: Байерн Мюнхен проявява интерес към  Антоан Гризман"}
{"url": "http://www.focus-news.net/news/2018/08/21/2558506/nimh-utre-shte-e-slanchevo-s-maksimalni-temperaturi-mezhdu-29-i-34.html", "text": "През нощта ще бъде ясно, а утре слънчево. В следобедните часове, главно над северните и планинските райони ще има временни увеличения на облачността, но ще е почти без валеж. Ще продължи да духа слаб, в Източна България до умерен вятър от изток-североизток. Максимални температури между 29° и 34°, в София 29°. Такава е прогнозата за времето на Националния институт по метеорология и хидрология (НИМХ), съобщи за  Агенция „Фокус”  дежурният синоптик Христо Христов. \r\nАтмосферното налягане ще бъде малко по-високо от средното за месеца и през деня ще остане без съществена промяна. \r\nНад Черноморието ще бъде слънчево с до умерен вятър от изток-североизток. Максималните температури ще са 27–29°. Температурата на морската вода е 26-27°. Вълнението на морето ще бъде 2-3 бала. \r\nНад планините ще бъде слънчево, след обяд с купеста облачност, но вероятността да превали краткотрайно е малка. Ще духа умерен вятър от изток-североизток. Максималната температура на височина 1200 метра ще е около 22°, на 2000 метра – около 14°. \r\nПрез следващите три дни ще бъде предимно слънчево с временни увеличения на облачността, главно над планинските райони. В четвъртък и петък на изолирани места там ще превали краткотраен дъжд. Ще продължи да духа до умерен изток-североизточен вятър, през втория ден по Черноморието север-североизточен, с който температурите съвсем слабо ще се понижат и максималните ще са предимно между 28° и 33°. През почивните дни вятърът ще се ориентира от юг, температурите ще се повишат с 1-2 градуса и в събота максималните ще са между 29° и 34°. На места, главно в Западна Стара планина и Рило-Родопската област, ще има краткотрайни валежи с гръмотевици.", "date": "2018.08.21", "title": "НИМХ: Утре ще е слънчево, с максимални температури между 29° и 34°"}
{"url": "http://www.focus-news.net/news/2018/08/21/2558509/veliko-tarnovo-predstoi-asfaltiraneto-na-ulitsa-kraybrezhna-v-podnozhieto-na-tsarevets.html", "text": "Предстои асфалтирането на улица „Крайбрежна“ в подножието на Царевец във Велико Търново. Това съобщиха за  Радио „Фокус“ –  Велико Търново  от пресцентъра на Общината. Проектът предвижда изграждането на паркинг за автомобили и автобуси, който ще бъде разположен в началото на улицата – до моста в кв. „Света гора“. Асфалтирането там също ще започне скоро. Над 80 ще бъдат местата, предвидени в новия паркинг, който ще бъде охраняем. Оформени ще бъдат няколко локални подхода, с които ще има пряка връзка между ул. „Крайбрежна“ и ул. „Михаил Кефалов“, както и довеждаща пешеходна алея до паркинга. Строителните дейности в тази част на Стария град са част от големия проект по ОП „Региони в растеж“. \r\nМария НЕДЕВА", "date": "2018.08.21", "title": "Велико Търново: Предстои асфалтирането на улица „Крайбрежна“ в подножието на Царевец"}
{"url": "http://www.focus-news.net/news/2018/08/21/2558513/vecher-makedoniya-boyko-borisov-zayavi-che-krizata-s-targovskiya-registar-na-balgariya-e-preodolyana.html", "text": "Министър-председателят на България Бойко Борисов заяви, че кризата в Търговския регистър на страната е преодоляна, след като системата се срина по технически причини, предава  „Вечер“. \r\nСпоред министър-председателя причините за проблема са  определени 24 часа след дефекта и данните са  успешно извлечени от повредените твърди дискове. Борисов уточни, че информацията  за регистрираните фирми е възстановена до средата на юли 2018 г. и че в момента се работи над тази от останалата част на юли и август. \r\n„Получих уверения от държавната агенция за Електронно управление, че ще имаме напълно функционален Търговски регистър може би до края на седмицата“, заяви Борисов, който днес направи изказване на извънредно заседание на Народното събрание за проблемите в електронните бази данни.  Виктор Турмаков", "date": "2018.08.21", "title": "„Вечер“ (Македония): Бойко Борисов заяви, че кризата с Търговския регистър на България е преодоляна"}
{"url": "http://www.focus-news.net/news/2018/08/21/2558511/kyustendil-zaradi-napadeniyata-ot-varhov-koroyad-tsenite-na-iglolistnite-darva-za-ogrev-ostavat-nepromeneni.html", "text": "Заради нападенията от върхов корояд цените на иглолистните дърва за огрев остават непроменени. Това каза пред  Радио „Фокус” – Кюстендил  инж. Тони Колев, директор на Държавно горско стопанство „Кюстендил”. По думите му вече е започнало издаването на разрешителни за добив на дърва за огрев от корен. „Първо хората, които желаят сами да добиват дърва по тарифна такса на корен, са се записали в съответните кметства, кметовете на населените места са обобщили данните, подали са ги в Община Кюстендил и оттам вече има подадени списъци, разделени по горски стопанства. В Държавно горско стопанство от Община Кюстендил имаме подадени писъци за 842 души, които искат да добият дърва за огрев, 78 – строителна дървесина, както и още 146 човека от Община Трекляно”, каза Тони Колев. До момента от 4 населени места в община Трекляно са заявили желание и от община Кюстендил са 29 населени места, като останалите населени места са разпределени към Държавно ловно стопанство „Осогово”, на база на териториалния обхват на стопанствата. Тази година цените за иглолистните са запазени от миналата година – 9,90 лева за пространствен кубик с ДДС и 25,50 лева за пространствен кубик широколистни дърва. „Широколистните дърва, за разлика от миналата година, са с 1-2 лева по – висока цена, което се наложи поради това, че цената за фирмите е 4-5 лева по – висока, за местното население все пак не можем да я оставим същата, но сме я увеличили с по – малко – на половината. А иглолистната дървесина не сме я повишили с идеята, че това е приоритетно в момента за нашите стопанства, да се добива повредена дървесина с цел усвояване на тези количества, повредени от корояди”, каза Тони Колев. \r\nВенцеслав ИЛЧЕВ", "date": "2018.08.21", "title": "Кюстендил: Заради нападенията от върхов корояд цените на иглолистните дърва за огрев остават непроменени"}
{"url": "http://www.focus-news.net/news/2018/08/21/2558512/nimh-i-ban-ostavat-na-razlichni-mneniya-za-tova-dali-tryabva-da-se-razdelyat-obzor.html", "text": "Ден преди да изтече даденият от премиера срок, в който Националният институт по метеорология и хидрология (НИМХ) и Българската академия на науките (БАН) трябваше да се разберат за финансирането на НИМХ, стана ясно, че двете институции не са постигнали консенсус. БАН предлага НИМХ–БАН да остане в състава на Академията с разширена финансова независимост на Института. За целта от Академията предлагат целият бюджет на НИМХ-БАН, включително заплатите на учените и служителите на НИМХ–БАН, да бъде приеман от МС на отделен ред в бюджета на БАН,а при изчисляване на средствата за заплати в Института като база да се взимат основните заплати в БАН по категории. Синоптиците не са приели предложението на ръководството на БАН, тъй като според тях то запазва сегашното статукво. Служителите на НИМХ настояват правителството да вземе незабавно мерки за изваждането на НИМХ от БАН и преминаването му към Министерство на образованието и науката.  \r\nПреди 10 дни премиерът проведе спешна среща с  министъра на образованието и науката Красимир Вълчев, както и с представители на ръководствата на БАН и НИМХ. До нея се стигна, след като метеоролозите обявиха, че ще прекратят работата си, ако окончателно не напуснат БАН и не преминат под шапката на МОН като самостоятелна научна организация със свой бюджет. Причина за тяхното недоволство бе неравномерното според тях разпределяне на парите в БАН. Тогава образователният министър Красимир Вълчев коментира, че МОН ще подкрепи всяко решение, независимо какво е то и посочи, че вариантите, които ще се търсят от двете страни, ще бъдат в посока да се даде по-голяма самостоятелност на НИМХ. Председателят на БАН акад. Юлиан Ревалски заяви тогава, че механичното изваждане на цял един институт е неприемливо и може да доведе до  подобно искането от страна други институти. Като решение на проблема от Академията предложиха бюджетът на НИМХ се раздели от този на Академията.  \r\nПред Агенция „Фокус“  директорът на Националния институт по метеорология и хидрология (НИМХ) проф. Христомир Брънзов  заяви, че това предложение не устройва синоптиците. „Дали ще го определя общото събрание или ръководството на БАН, това са хора, които категорично не познават дейността на института в детайли, за да могат да определят какво е необходимо на института. Тази година го доказаха – 4 месеца твърдяха, че има достатъчно предоставени средства. После казаха „да, вярно, няма достатъчно средства, но причините са, че в БАН няма средства“. После започнаха да правят анализ какво трябва да се прави, за да има средства, така че тази смяна на позициите показва, че те не са наясно какво е необходимо на НИМХ, за да работи не само като научно изследователски институт, а и като Националната хидро-метеорологична служба на България“, заяви проф. Брънзов. Той обяви, че към този момент няма постигнато споразумение за бъдещето на НИМХ, защото всеки отстоява своята позиция. Проф. Брънзов каза още, че до момента няма насрочена среща с БАН за сряда, когато изтича и даденият от премиера срок двете страни да се разберат помежду си.", "date": "2018.08.21", "title": "НИМХ и БАН остават на различни мнения за това дали трябва да се разделят (ОБЗОР)"}
{"url": "http://www.focus-news.net/news/2018/08/21/2558508/the-boston-globe-ruskite-hakeri-zapochnaha-da-atakuvat-i-konservatorite-v-sasht.html", "text": "Американската технологическа компания „Майкрософт“ съобщи, че хакери, свързани с руското разузнаване, са се насочили към консервативни мозъчни тръстове в САЩ, които се изказват критично срещу президента на Русия Владимир Путин и неговите съюзници, пише    The Boston Globe. \r\nСмята се, че това са същите хакери, които може би са повлияли на президентските избори в САЩ през 2016 г. Явно те са си намерили нова цел – американските консервативни мозъчни тръстове, които са критични към президента на САЩ Доналд Тръмп и които лобират за продължаването на санкциите срещу Москва. \r\n„Майкрософт“ съобщава, че е открила интернет страници, създадени в последните седмици от руски хакери. Сайтовете целят да подведат потребителите, че посещават тези на „Хъдзъновия институт“ и „Международния републикански институт“, като по този начин предоставят паролите и личните си данни.  \r\n„Майкрософт“ също така е открил страници, които имитират тази на Сената на САЩ.  Виктор Турмаков", "date": "2018.08.21", "title": "The Boston Globe: Руските хакери започнаха да атакуват и консерваторите в САЩ"}
{"url": "http://www.focus-news.net/news/2018/08/21/2558514/burgaskite-ribari-pokazvat-kak-se-mermetosvat-mrezhi-v-kratki-video-urotsi.html", "text": "Бургаските рибари показват как се мерметосват мрежи в кратки видео уроци. Това съобщиха от  Регионален исторически музей – Бургас . Видеоканалът на старите рибарите от р.с. Ченгене скеле стартира с първите си седем урока. Те са налични в световната мрежа за споделяне на видеоклипове Youtube. Видео уроците са създадени в рамките на проекта „Старите рибари в търсене на онлайн чираци” по Програма „Културно наследство“ – подпрограма „Нематериално културно наследство”, която е част от Национален фонд „Култура”. За период от една година проектът бе реализиран в резултат на партньорство между Регионален исторически музей Бургас и сдружение „Морски сговор“. Целта бе да се свържат два много различни свята – този на необятната морска шир със световната информационна мрежа, за да се даде възможност за популяризирането на рибарските практики от българското Черноморие. \r\nСлед заснемане и обработка на видеоматериалите бе организирано и дигитално хранилище към уебсайта на РИМ - Бургас за виртуално представяне на предмети, свързани с рибарството – калъпи за рибарски игли, мрежи, брани, старинни котви, тежести за мрежи и снимки от близкото минало. \r\nБургаският музей и сдружение „Морски сговор” продължават кампанията за привличане на нови материали за виртуалната експозиция – снимки и записи на рибарите, предмети и истории. \r\nОт видеоканала „Старите рибари в търсене на онлайн чираци” ще научите какво е узукма и мерметосване, коя е подходящата мрежа за улов на калкан, лефер и сафрид. За да се разшири съдържанието му, рибарите се надяват всеки да заснеме собствен клип и да го изпрати. Чрез опцията за плейлисти е дадена възможност за лесно прибавяне и споделяне на видеа от различни автори по подтеми.", "date": "2018.08.21", "title": "Бургаските рибари показват как се мерметосват мрежи в кратки видео уроци"}
{"url": "http://www.focus-news.net/news/2018/08/21/2558518/varna-valchi-dol-shte-otbelezhi-44-godini-ot-obyavyavaneto-si-za-grad-s-praznichna-programa.html", "text": "Вълчи дол ще отбележи 44 години от обявяването си за град с празнична програма. Това съобщиха за  Радио „Фокус“ – Варна  от Община Вълчи дол. През 2018 година се навършват 44 години от обявяването на Вълчи дол за град. По случай годишнината Община Вълчи дол отново е подготвила за своите жители и гости разнообразна празнична програма. Началото на тържествата ще бъде поставено с футболна среща между мъже и ветерани и ФК „Вихър”, която ще се състои на 30 август от 17.00 часа. \r\nДва часа по-късно – от 19.00 часа, е предвидено официалното откриване на реновирания градски басейн с волейболно игрище, изградени по Проект „Красива България”. Празничен ден ще бъде и съботният 1 септември, който ще предложи разнообразна програма от спортни и музикални мероприятия. От 9.30 часа започват традиционните „народни борби”, организирани в чест на почетния гражданин на град Вълчи дол – Петко Сираков. От 12.00 часа във футболна битка на малки вратички един срещу друг ще се изправят детските отбори на „Вихър” – Вълчи дол и „Спортист” – село Михалич. Общинският фолклорен празник започва два часа по-късно. В него ще вземат участие самодейни състави от всички читалища от общината. \r\nЗа малчуганите – от 18:00 часа започва Детско шоу с големи награди. \r\nВечерната програма е с начален час – 20.00 часа. Комиците от формация „Джиджи Биджи” и поп-фолк певицата Кали ще предложат на зрителите шоу и емоции. \r\nМарияна ВАЛЕНТИНОВА", "date": "2018.08.21", "title": "Варна: Вълчи дол ще отбележи 44 години от обявяването си за град с празнична програма"}
{"url": "http://www.focus-news.net/news/2018/08/21/2558515/sport-roma-shte-prodalzhi-dogovora-si-s-edin-dzheko.html", "text": "Рома иска да продължи договора си с нападателя Един Джеко. Споразумението с 32-годишният босненец може да бъде продължено до 2021 г. \r\nЗаплатата на нападателя няма да се промени – тя, както и преди, ще остане в размер на 5 милиона евро годишно. \r\n Джеко играе за Рома от 2015 г. През изминалия сезон той проведе 49 мача в състава на римския клуб и отбеляза 24 гола и шест асистенции.    Виктор Турмаков", "date": "2018.08.21", "title": "Спорт: Рома ще продължи договора си с Един Джеко"}
{"url": "http://www.focus-news.net/news/2018/08/21/2558498/sadat-othvarli-iskaneto-na-bivshiya-zam-kmet-na-stolichniya-rayon-mladost-bilyana-petrova-za-napuskane-na-aresta.html", "text": "Специализираният наказателен съд отхвърли искането на бившия заместник-кмет на столичния район „Младост“ - Биляна Петрова, да напусне ареста, предаде БНР. Съдът се позова на назначената съдебномедицинска експертиза, според която, въпреки здравословните си проблеми, разследваната за корупция Петрова може да се лекува и под стража. \r\nСпоред д-р Адриана Русева, заболяванията на Петрова не изискват болничен престой и затова тя се е консултирала, както и е осигурила личен преглед на бившия заместник-кмет при още специалисти. Това предизвика реакцията на защитата ѝ, според която вещото лице е изследвало и въпроси, които не са му възложени от съда и прави изводите си, без изобщо да се е запознала с условията в ареста. \r\nСъдът обаче, не се съгласи и даже похвали Русева, че е проявила самоинициатива за попълване на изследването. Според магистрата, консултациите с други специалисти не само не е неправомерно, а е проява на висок професионализъм. \r\nРешението на съда Петрова може да обжалва пред Апелативния специализиран съд.", "date": "2018.08.21", "title": "Съдът отхвърли искането на бившия зам.-кмет на столичния район „Младост“ Биляна Петрова за напускане на ареста"}
{"url": "http://www.focus-news.net/news/2018/08/21/2558510/reuters-sasht-nalozhiha-novi-sanktsii-zaradi-ruskata-kiberdeynost.html", "text": "САЩ въведоха санкции срещу руска и словашка компании и двама руски граждани, за които се смята, че с действията си са помагали на руска фирма да заобиколи санкциите, наложени ѝ от Вашингтон заради зловредната кибердейност на Москва, предаде   Reuters. \r\nАмериканското министерство на финансите съобщи, че санкционираните компании – базираната в Санкт Петербург „Вела Марин“ и словашката „Лачно СРО“ са помагали на фирма „Диватехносървисиз“ са заобикаля наложените върху нея санкции. \r\nСАЩ наложиха ограничителни мерки срещу „Диватехносървисиз“ през юни за закупуване на подводно оборудване за руски правителствени служби, сред които разузнавателната ФСБ. \r\nПрез 2016 г. администрацията на бившия американски президент Барак Обама обяви санкции срещу Федералната служба за сигурност заради предполагаеми кибероперации по време на предизборната кампания в САЩ същата година.  Виктор Турмаков", "date": "2018.08.21", "title": "Reuters: САЩ наложиха нови санкции заради руската кибердейност"}
{"url": "http://www.focus-news.net/news/2018/08/21/2558520/vratsa-izvarshen-e-remont-na-schupenite-saorazheniya-po-ekopateka-borov-kamak-s-zgorigrad.html", "text": "Извършен е ремонт на счупените съоръжения по екопътека „Боров камък“, село Згориград, съобщиха от дирекцията на  Природен парк „Врачански Балкан“ . Преминаването на туристи по маршрута е възстановено. Поради силните валежи през месец юли е повредена стълба, в ляво от водопад „Боров Камък“, по която се изкачва над самия водопад. До приключване на ремонтните дейности туристите не се изкачваха до водопада.", "date": "2018.08.21", "title": "Враца: Извършен е ремонт на счупените съоръжения по екопътека „Боров камък“, с. Згориград"}
{"url": "http://www.focus-news.net/news/2018/08/21/2558519/predstoyashti-mezhdunarodni-sabitiya-za-22-avgust-agentsiya-fokus.html", "text": "Руският президент Владимир Путин ще проведе среща с финландския си колега Саули Ниинистьо. \r\n***  Правителството на Македония ще съобщи размера на средствата, отделени за референдума за името.  \r\n***  Ще се проведат американско-китайски преговори в опит за разрешаването на спора с митата и тарифите между двете страни. \r\n***  Държавният секретар на САЩ Майк Помпео ще проведе среща външния министър на Великобритания Джереми Хънт. \r\n***  Съветът за сигурност на ООН ще проведе заседание, посветено на борбата срещу тероризма. \r\n***  В столицата на Чили ще се проведат протести срещу образователните реформи. \r\n***", "date": "2018.08.21", "title": "Предстоящи международни събития за 22 август (Агенция \"Фокус\")"}
{"url": "http://www.focus-news.net/news/2018/08/21/2558501/vladimir-savov-shte-izpalnyava-pravomoshtiyata-na-zamestnik-predsedatel-na-komisiyata-za-finansov-nadzor-rakovodesht-upravlenie-zastrahovatelen-nadzor.html", "text": "На свое извънредно заседание днес Комисията за финансов надзор (КФН) определи  Владимир Савов – член на КФН за заместник, който да изпълнява правомощията на заместник-председател на КФН, ръководещ управление „Застрахователен надзор“, до встъпване в длъжност на избран от Народното събрание нов заместник-председател. Това съобщиха от пресцентъра на  КФН . \r\nРешението на КФН е във връзка с решение на Народното събрание от днес за предсрочно прекратяване на мандата на  Ралица Агайн-Гури – заместник-председател на Комисията за финансов надзор, ръководещ управление „Застрахователен надзор“.", "date": "2018.08.21", "title": "Владимир Савов ще изпълнява правомощията на заместник-председател на Комисията за финансов надзор, ръководещ управление „Застрахователен надзор“"}
{"url": "http://www.focus-news.net/news/2018/08/21/2558521/aleksis-tsipras-modernata-odiseya-na-gartsiya-priklyuchi.html", "text": "В обръщение в национален ефир, излъчено от йонийския остров Итака министър-председателят на Гърция Алексис Ципрас заяви, че излизането на страната от деветгодишната криза и международни програми за финансова помощ е „нов ден на избавление и изгрев на нова епоха“, пише   Ekathimerini. \r\nВ реч, изпъстрена с класически символизъм, министър-председателят заяви, че модерната „Одисея“ на страната, започнала през 2010 г., е приключила. „Спасителните програми на рецесия, бюджетни ограничения и социално опустошение приключиха“, заяви той. \r\n„Нашата страна си връща правото сама да оформя бъдещето си“, допълни министър-председателят, застанал на хълм на острова, където митичният герой Одисей се завръща след 10 годишно пътуване, описано от класическия поет Омир.  \r\nЦипрас допълни, че страната му е постигнала целите, които той е поставил при избора си за министър-председател през 2015 г., а именно „да извади страната от безкрайните ограничения“. „Никога няма да забравим причините и лицата, довели страната до това“, уточни той и предупреди, че „напред предстоят нови битки“.   Виктор Турмаков", "date": "2018.08.21", "title": "Алексис Ципрас: Модерната Одисея на Гърция приключи"}
{"url": "http://www.focus-news.net/news/2018/08/21/2558522/stara-zagora-detsata-ot-dve-detski-gradini-v-kazanlak-shte-razvivat-razlichni-umeniya-chrez-dizayn-mislene-v-ramkite-na-proekta-zaedno-s-nashite-detsa.html", "text": "През месеците август и септември децата от детските градини „Слънчице“ и „Еделвайс“ ще развиват различни умения чрез дизайн мислене, в рамките на проекта на Сдружение „Бъдеще за децата“ – „Заедно с нашите деца“, каза за  Радио „Фокус“  Любомира Касабова от Сдружението. В проектите на децата ще бъдат включени и родителите. На разположение на децата и родителите ще бъдат разнообразни мисии, които са създадени с дизайн мислене. „Мисиите са предоставени от създатели на програмата „Дизайн откриватели“ за деца и родители, която спомага за изграждането на навици и умения за цял живот. Мисиите са нов начин за учене, игра, и създаване. Представляват формат за семеен проект за деца между 4 и 10 години и родители, в който участниците решават реално предизвикателство. Мисиите предизвикват децата да наблюдават и изучават света около тях и родителите са активна и ползотворна част от този процес на опознаване. Мисиите са с различна продължителност – от няколко часа до няколко дни“, каза още Касабова. \r\nВ рамките на проекта през изминалите летни месеци деца и родители от двете детски градини са реализирали общи занимания, сред които и замесването на хляб. Проведени са и творчески ателиета с участието на близо 30 деца и родители от двете детски градини. \r\nПроектът „Заедно с нашите деца” се осъществява благодарение на една от веригите хипермаркети в България, съвместно с Фондация „Работилница за граждански инициативи” и Български дарителски форум. \r\nСлавяна ГАЙДАРОВА", "date": "2018.08.21", "title": "Стара Загора: Децата от две детски градини в Казанлък ще развиват различни умения чрез дизайн мислене, в рамките на проекта „Заедно с нашите деца“"}
{"url": "http://www.focus-news.net/news/2018/08/21/2558523/smolyan-regionalniyat-istoricheski-muzey-stoyu-shishkov-podnovi-arheologicheskite-razkopki-na-momchilova-krepost.html", "text": "Регионален исторически музей „Стою Шишков“ – Смолян поднови археологическите разкопки на „Момчилова крепост“ край село Градът, съобщиха от  Музея . Проучванията на крепостта започнаха през миналата седмица и ще продължат до 27 август. Финансирането в размер на 10 000 лева е осигурено от Министерство на културата. Това са целеви средства, отпускани всяка година специално за археологически проучвания. Разкопките ще бъдат проведени от екип на Регионален исторически музей „Ст. Шишков“ – Смолян под ръководството на д-р Николай Бояджиев. Научен консултант е доц. д-р Маргарита Ваклинова. През настоящия сезон археолозите ще насочат усилията си в разкриване на пространството край трасето на северната крепостна стена западно от входа на укреплението и западно от разчистения през 2007 година участък. Очакванията са евентуално да се попадне на запазени следи от каменно строителство край вътрешното лице на стената. След приключване на проучването общо разкритата част от крепостните зидове ще надхвърли половината (от общо 160 м).", "date": "2018.08.21", "title": "Смолян: Регионалният исторически музей „Стою Шишков“ поднови археологическите разкопки на „Момчилова крепост“"}
{"url": "http://www.focus-news.net/news/2018/08/21/2558541/intsidenti-sas-samoleti-na-vvs-na-balgarskata-armiya-na-teritoriyata-na-stranata-1989-2018-spravka-agentsiya-fokus.html", "text": "Военен „Кугър” скъса жици на електропровод край с. Цалапица. Инцидентът е станал около 18.25 часа днес край село Цалапица по време на тренировъчен полет за медицинска евакуация с вертолет „Кугар“ от състава на 24-та авиобаза в Крумово. По време на полета се налага рязка маневра, за да се избегне ято птици, при която машината е закачила жици на електропровод. Тричленният екипаж веднага е приземил вертолета. Военнослужещите са невредими. Само преди два месеца двама военнослужещи загинаха след катастрофа на военен вертолет Ми-17 край летище „Пловдив“ при планов полет на екипажа. Агенция Агенция „Фокус“ публикува справка на инцидентите със самолети на ВВС на Българската армия на територията на страната в периода 1989-2018 г. 11 юни 2018 г. \r\nВоенен вертолет Ми-17 се разбива край летище „Пловдив“ при планов полет. Той пада от около 50 м височина в района на авиобаза \"Крумово\". Екипажът на борда на вертолета се състои от трима военнослужещи, като при падането на вертолета двама от тях загиват. Това са капитан Пламен Пантелеев и капитан Стоян Неделчев. Третият член на екипажа – бордният инженер офицерски кандидат Алексей Каменов е откаран незабавно в болница, където е стабилизиран. 9 Юни 2017 г.  \r\nВертолет „Пантер“ пада във водите на Черно море при изпълнение на задачи по време на тактическо учение. При инцидента загива 38-годишният командир на екипажа капитан Георги Анастасов. Другите двама членове на екипажа - капитан Анатоли Апостолов и капитан Павел Симеонов са настанени за лечение във Военноморската болница – Варна. 26 април 2012 г.  \r\nМежду селата Царимир и Голам Чардак се разбива самолет МиГ-29УБ. Пилотите майор Дойчинов и капитан Методиев катапултират.  29 ноември 2010 г.  \r\nУчебен самолет \"Пилатус\" от авиобаза Долна Митрополия се приземява аварийно, след като при излитане губи мощност. Двамата пилоти майор Боян Григоров и майор Пламен Иванов вземат решение за аварийно кацане в района на летището в 12.35 ч. Това са и първите български военнослужещи, наградени от държавния глава с орден за заслуги, защото са запазили самообладание и са успели да приземят летателната машина като са спасили село Горна Митрополия от сериозни последствия при евентуално катапултиране.  8 юли 2008 г.  \r\nВоенен транспортен самолет на Българските военновъздушни сили претърпява инцидент около обяд по време на кацане на гражданското летище на Варна.  \r\nСлед силен порив на вятъра от ляво при кацане самолетът Спартан C 27 J удря и чупи лявата си перка.  24 юли 2003 г.  \r\nВертолет Ми-17, борд № 433 от авиобаза „Крумово“ се разбива в местността Бетоловото, край Разлог. При инцидента загиват командирът на екипажа подполковник Милко Пейковски, майор Николай Радулов – втори пилот, бордният техник младши лейтенант Бойко Панайотов и полковник Кирил Чамишки.  16 май 2003 г.  \r\nИзтребител МиГ-21 БИС от авиобазата в Граф Игнатиево се разбива в района на Панагюрище. Самолетът се удря в дърво и експлоадира в 13.25 ч. по време на тренировъчен полет над местността Манзалото. Пилотът майор Анатолий Полянков (34 г.) загива. Според кметът на Панагюрище Марко Мечев изтребителят направил един-два кръга над града преди да се разбие...  2 юни 1999 г.  \r\nИзтребител МиГ-21 БИС от авиобазата в Граф Игнатиево се разбива в района на село Драгомир недалече от град Пловдив при изпълнение на учебно тренировъчен полет.  \r\nЗагиват пилотите капитан Георги Русев и лейтенант Сашо Николов.  16 юли 1998 г.  \r\nПри лош разчет за кацане и подадена команда от РП за катапултиране старши лейтенант Радостин Велков Димитров катапултира от МиГ-21МФР.  28 януари 1997 г.  \r\nКапитан Пламен Тодоров Денков с МиГ - 21МФР катапултира поради спиране на двигателя при захода за кацане.  30 януари 1996 г.  \r\nМи-24 се обръща и запалва вследствие на силен вятър. Няма загинали.  20 декември 1994 г.  \r\nСтарши лейтенант Владислав Владимиров Вълчев с МиГ-21бис ГЕАТ и ГТП загива от удавяне след като катапултира над Черно море.  29 септември 1994 г.  \r\nОколо 16.30 часа при извършване на фигура от сложния пилотаж на пределно малка височина, претърпява катастрофа на около 600 м от полосата за излитане и кацане (ПИК) на летище Равнец изтребител МиГ- 29 с пилот- командира на авиобазата полковник Иван Даев.  8 февруари 1993 г.  \r\nКапитан Михаил Янакиев Михайлов със Су-25УБК катапултира поради неумишлено задействане на катапултната система след влизане на пилота в кабината.  28 януари 1992 г.  \r\nПри инцидент край язовир \"Студен кладенец\" загиват капитан Дойчин Георгиев Бояджиев и пилот-инструктор - капитан Емил Лазаров Тодоров с МиГ-21УМ.  3 юли 1991 г.  \r\nСтарши лейтенант Петър Величков Петров с МиГ - 21бис ГТП катапултира при инцидент във въздуха.  2 октомври 1990 г.  \r\nЗагиват курсант Жоро Андреев Денчев и пилот-инструктор майор Асен Йорданов Христов с Л-39 поради спиране на двигателя при включване в кръга за кацане и късно взето решение за катапултиране.  17 юли 1990 г.  \r\nЛейтенант Бисер Георгиев Бойчев с МиГ - 23БН катапултира при инцидент.  6 април 1990 г.    \r\nКапитан Тошко Стоянов Петров с МиГ - 23МФ ГТП катапултира при инцидент.  13 октомври 1989 г.  \r\nМайор Боян Богданов Петков с МиГ - 23БН катапултира при инцидент.  5 октомври 1989 г.  \r\nСтарши лейтенант Валери Лилов Богданов с МиГ-21 загива след отказ на системата АРУ.  22 юни 1989 г.  \r\nПри инцидент катапултират обуч. пилот - лейт. Георги Сотиров Стоименов и пилот-инстуктор - капитан Христо Сотиров Младенов с МиГ - 21У.  17 април 1989 г.    \r\nПри инцидент загива лейтенант Валентин Димитров Маринов със Су-25.", "date": "2018.08.21", "title": "Инциденти със самолети на ВВС на Българската армия на територията на страната (1989-2018) (Справка Агенция „Фокус“)"}
{"url": "http://www.focus-news.net/news/2018/08/21/2558525/zorka-pantazieva-dg-3-detelina-petrich-sastoyanieto-na-materialno-tehnicheskata-baza-na-detskata-gradina-kam-momenta-e-mnogo-dobro.html", "text": "Състоянието на материално-техническата база на ДГ №3 „Детелина“ в Петрич към момента е много добро. Това каза за  Радио „Фокус“-Пирин  Зорка Пантазиева, директор на детското учебно заведение. „Извършени са доста ремонти през годините назад. Сменена е дограмата. С нова газова инсталация сме. Сменихме и котела. Миналата година правихме ремонт на кухнята и санитарните помещения в 2 от групите. Ремонтирахме и терасите и навесите, но все още има какво да се желае. Необходимо е подновяване на креватчетата в детската градина, които са още от създаването й“, посочи тя. Пантазиева допълни, че е необходимо да бъдат ремонтирани и санитарните помещения в още 2 групи. Тя отбеляза, че в момента учебното заведение работи с различен режим – със сборни групи, тъй като персоналът трябва да използва платения си годишен отпуск. Тя уточни, че през юли е имало 2 градински и 1 яслена сборна група, а през август – само една сборна група. \r\nНатали СТЕФАНОВА", "date": "2018.08.21", "title": "Зорка Пантазиева, ДГ №3 „Детелина“-Петрич: Състоянието на материално-техническата база на детската градина към момента е много добро"}
{"url": "http://www.focus-news.net/news/2018/08/21/2558542/the-hill-povecheto-grazhdani-na-sasht-odobryavat-ideyata-za-sazdavane-na-kosmichesko-razklonenie-na-vaorazhenite-sili.html", "text": "Повечето американски граждани одобряват плана на президента на САЩ Доналд Тръмп да създаде „космически сили“ като шесто разклонение на армията. Според проучване на вестник   The Hill  с помощта на компания „Харис“ 57% от американците подкрепят „създаването на шесто разклонение на въоръжените сили – космически, което да защитава интересите и имуществото на САЩ в космоса“. \r\n19% от респондентите сочат, че „силно подкрепят плана“, докато 38% го „одобряват донякъде“. 17%  „силно не одобряват\" плана, а 25% „донякъде не одобряват\". \r\n Проучването вижда и партийно разделение по въпроса – 80% от привържениците на републиканците одобряват в една или друга степен космическите сили, докато едва 39% от демократите са \"за\".  \r\nСпоред социолога Дан Кокс обаче мнението може да се промени в една от двете посоки, след като американското общество бъде запознато с повече подробности по плана. \r\nПроучването е проведено между 18 и 19 август сред 1002 пълнолетни граждани на САЩ. Статистическата грешка възлиза на 3,1%. \r\nПрез юни Тръмп нареди официално на Пентагона да установи космически сили като шесто разклонение на американската армия. Идеята първоначално бе приета скептично от военните служители, включително от министъра на отбраната Джеймс Матис, но с времето той започна да приема идеята.  \r\n„Космосът става оспорвано място във военно отношение и ние трябва да се адаптираме към новите реалности“, заяви министърът. \r\nАдминистрацията се нуждае от подкрепата на Конгреса, за да създаде ново разклонение на военните сили. Републиканците в Камарата на представителите подкрепят плана, но сенаторите и от двете партии имат определени опасения.   Виктор Турмаков", "date": "2018.08.21", "title": "The Hill: Повечето граждани на САЩ одобряват идеята за създаване на космическо разклонение на въоръжените сили"}
{"url": "http://www.focus-news.net/news/2018/08/21/2558544/kyustendil-prez-letnite-mesetsi-regionalniyat-istoricheski-muzey-otchita-poveche-individualni-poseshteniya-na-ekspozitsiite-si.html", "text": "През летните месеци музеят в Кюстендил отчита повече индивидуални посещения на експозициите си. Това каза пред  Радио „Фокус” – Кюстендил  Валентин Дебочички, директор на Регионален исторически музей – Кюстендил. По думите му това е тенденция, която се наблюдава от няколко години. През летните месеци има по-малко заявени групови посещения. „Основните групи посетители са ученици, главно в началната образователна степен. Идват много деца от София. Независимо от сезона ние продължаваме да осигуряваме достъп до всичките ни обекти, съгласно оповестеното работно време”, каза Валентин Дебочички. По думите му наблюденията сочат, че най-голяма активност от страна на посетителите има в деня, обявен за свободен от входни такси. Това е денят четвъртък. „Всеки четвъртък от седмицата всички музейни експозиции могат да бъдат посетени без входна такса. Това е част от ангажимента на българските музеи, да осигуряват безплатен достъп до своите експозиции”, каза Валентин Дебочички. По думите му музеят в Кюстендил, като културна институция, има функцията да осигурява по един безплатен ден в седмицата. \r\nВенцеслав ИЛЧЕВ", "date": "2018.08.21", "title": "Кюстендил: През летните месеци Регионалният исторически музей отчита повече индивидуални посещения на експозициите си"}
{"url": "http://www.focus-news.net/news/2018/08/21/2558517/reuters-britanskoto-pravitelstvo-izrazi-nadezhda-za-sporazumenie-po-brekzit-s-es-prez-oktomvri.html", "text": "Британският министър по въпросите, свързани с Брекзит, Доминик Рааб  заяви, че правителството му е убедено, че през октомври ще бъде възможно сключване на договор с ЕС за излизането на страната от него, предава   Reuters. \r\n„Ако имаме амбиция, прагматизъм и енергия и от двете страни, съм убеден, че ще постигнем споразумение през октомври“, заяви Рааб след срещата си с  главния преговарящ на ЕС по Брекзит Мишел Барние. \r\n„Все още има празнини, но ние ще проведем искрен разговор по тях“, допълни той. Според него ще е необходимо да се постигне споразумение на политическо равнище в областите, където до момента различията не са изгладени на техническо.  Виктор Турмаков", "date": "2018.08.21", "title": "Reuters: Британското правителство изрази надежда за споразумение по Брекзит с ЕС  през октомври"}
{"url": "http://www.focus-news.net/news/2018/08/21/2558524/interfaks-moskva-otricha-obvineniyata-na-maykrosoft-za-namesata-na-rusiya-v-amerikanskite-izbori.html", "text": "Руски дипломатически източник заяви пред информационна агенция   Интерфакс,   че в Москва опровергават заявленията на компания „Майкрософт“, че Русия се е опитвала да повлияе на предстоящите през ноември избори за Конгрес в САЩ и че се смята, че тези твърдения са „политическа игра“. \r\n„Майкрософт си играят на политически игри. Изборите още ги няма, но обвиненията вече ги има“, заяви анонимният източник. Според него технологическият гигант „се държи не като бизнес-играч, а като прокурор“. \r\nПо-рано фирмата съобщи, че е наблюдавала опити на Русия да окаже влияние на изборите, атакувайки мозъчни тръстове, свързани с Републиканската партия.  Виктор Турмаков", "date": "2018.08.21", "title": "Интерфакс: Москва отрича обвиненията на „Майкрософт“ за намесата на Русия в американските избори"}
{"url": "http://www.focus-news.net/news/2018/08/21/2558547/sport-futbolist-na-ayaks-izleze-ot-13-mesechna-koma.html", "text": "Футбол: Футболистът на \"Аякс\" Абделхак Нури е дошъл в съзнание, след кома, продължила 13 месеца. Футболистът е разпознал близките си и вече може да комуникира с тях.  \r\nНа 8 юли миналата година по време на приятелски мач между \"Аякс\" и \"Вердер\" Бремен холандецът с марокански произход загуби съзнание вследствие на сърдечна аритмия.  \r\nТой движи само главата си, но понякога прави усилия, за да се премести от леглото върху количката. Лекарите са предполагали, че настъпилите мозъчни увреждания са необратими, но сега прогнозите са далеч по-добри.", "date": "2018.08.21", "title": "Спорт: Футболист на Аякс излезе от 13-месечна кома"}
{"url": "http://www.focus-news.net/news/2018/08/21/2558545/sergey-lavrov-kosovskite-albantsi-ne-zachitat-dogovorat-sas-sarbiya-postignat-s-posrednichestvoto-na-es.html", "text": "Косовските албанци не зачитат договорът със Сърбия, постигнат с посредничеството на ЕС, заяви министърът на външните работи Сергей Лавров след срещата си с външния министър на Сърбия Ивица Дачич, съобщава македонското електронно издание  A1 On . \r\n„Русия винаги е залагала на цялостно и безусловно прилагане на Резолюция 1244 (на Съвета за сигурност на ООН), поддържаме действията на Белград за цялостно прилагане на този основен документ от международно-правен характер“, посочи Лавров. \r\n„Ние отчитаме конструктивния подход на Белград в разговорите с Прищина с посредничеството на ЕС, което не може да се каже за позицията на косовските албанци. Те не изпълняват онези ангажименти, които бяха постигнати преди много години. Ние вярваме, че ЕС може да поеме напълно своята отговорност за настоящата ситуация и да се опита да осигури прилагането на споменатата резолюция на Съвета за сигурност на ООН“, подчерта Лавров по време на срещата,която се състоя в Сочи.  Юлиян Марков", "date": "2018.08.21", "title": "Сергей Лавров: Косовските албанци не зачитат договорът със Сърбия, постигнат с посредничеството на ЕС"}
{"url": "http://www.focus-news.net/news/2018/08/21/2558549/plyus-info-makedoniya-makedonskiyat-vanshen-ministar-poluchi-podkrepata-na-darzhavniya-sekretar-na-sasht-za-chlenstvo-v-nato.html", "text": "Македонският външен министър Никола Димитров получи подкрепата на държавния секретар на САЩ Майк Помпео за членството на Македония  в НАТО, пише македонското електронно издание  \"Плюс Инфо\" . \r\nВъншният министър Никола Димитров проведе официална среща днес във Вашингтон с държавния секретар Майк Помпео, по време на която неговият американски колега твърдо подкрепи Македония, като скоро трябва да стане 30-ия член на НАТО. \r\n„Това е много важен момент за македонската дипломация. С държавния секретар Майк Помпео днес проведохме  среща, която силно ни насърчава - каза Димитров пред журналистите. \r\nТой добави, че моментът на срещата е от голямо значение. \r\n\"Както знаем, ние сме съсредоточени върху вътрешнополитическите процеси. Нуждаем се от победа на референдума, който ще потвърди споразумението, което постигнахме с нашите приятели от Гърция. Македония възнамерява да стане член на НАТО и американските ни партньори дават пълна подкрепа за това\", каза Димитров. \r\nТой посочи, че с толкова окуражителни думи от САЩ утре се връща в Македония, за да предаде лично посланието на македонския народ. \r\nВ изявление до македонското Министерство на външните работи  помощник държавният секретар по европейските въпроси Уес Мичъл приветства македонския си колега за успешното споразумение между Македония и Гърция, постигнато в Преспа. \r\n„Като един от архитектите на споразумението министър Димитров изигра решаваща роля в целия процес. Съединените щати твърдо подкрепят усилията на македонското правителство. Оценяваме ролята, която Димитров играе в целия процес, а САЩ  пожелават и се надяват на успешен референдум \", каза Мичъл пред Македонската информационна агенция.  Юлиян Марков", "date": "2018.08.21", "title": "„Плюс Инфо“ (Македония): Македонският външен министър получи подкрепата на държавния секретар на САЩ за членство в НАТО"}
{"url": "http://www.focus-news.net/news/2018/08/21/2558546/tass-povedenieto-na-rusiya-v-siriya-e-nekonstruktivno-spored-darzhavniya-departament-na-sasht.html", "text": "Поведението на Русия в Сирия е неконструктивно според Държавния департамент на САЩ, предава  TACC . \r\nАмериканската администрация счита, че Русия се държи по неконструктивен начин от гледна точка на урегулиране  на конфликта в Сирия. Това заяви във вторник американският помощник държавен секретар по европейските и евроазиатските въпроси Уес Мичъл. \r\n\"Ние виждаме две неща, от една страна, можете да видите някои скромни положителни стъпки от страна на руснаците, бих обърнал специално внимание на взаимодействието с Израел, предвид  някои израелски опасения в областта на сигурността . ... По отношение на това как те действат в Сирия, от друга страна, може да се види, че Путин помага на кръвожадния режим в Дамаск, не поддържа законния  Женевски  процес и създава паралелен процес в Астана \", това заяви дипломатът, говорейки на заседание на комисията на външните работи на Сената на Конгреса на САЩ. \r\n\"Така че, като цяло, руснаците не са конструктивен играч в Сирия\", смята представителят на външното министерство на САЩ.  Юлиян Марков", "date": "2018.08.21", "title": "ТАСС: Поведението на Русия в Сирия е неконструктивно според Държавния департамент на САЩ"}
{"url": "http://www.focus-news.net/news/2018/08/21/2558550/tenis-holandskata-tenisistka-kiki-bertens-otkaza-uchastie-v-silniya-turnir-v-nyu-hevan-sasht.html", "text": "Тенис: Холандската тенисистка Кики Бертенс отказа участие в силния турнир в Ню Хевън (САЩ). Французойката Полин Парментие ще замени Бартенс в основната схема. \r\n26-годишната Бертенс е обявила, че се отказва от надпреварата поради вирусно заболяване. Тя победи в неделя водачката в световната ранглиста Симона Халеп от Румъния на турнира от сериите „Мастърс“ в Синсинати.  Халеп също се отказа от участие в Ню Хевън. Турнирът в Ню хевън е последен преди Откритото първенство на САЩ, което започва на 27 август.", "date": "2018.08.21", "title": "Тенис: Холандската тенисистка Кики Бертенс отказа участие в силния турнир в Ню Хевън (САЩ)"}
{"url": "http://www.focus-news.net/news/2018/08/21/2558543/zorka-pantazieva-dg-3-detelina-petrich-142-detsa-se-obuchavat-v-detskata-gradina.html", "text": "142 деца се обучават в ДГ №3 „Детелина“ в Петрич. Това каза за  Радио „Фокус“-Пирин  Зорка Пантазиева, директор на детското учебно заведение. „Официалното откриване на ДГ 3 „Детелина“ е на 7 март 1977 година. Сградата е построена специално за целта. Имало е 4 групи. В момента детското учебно заведение носи името „Детелина“, а тогава е открита с името „Антон Попов“. В последствие се отварят още 2 групи през 1985 година в ж.к. „Самуилово“ бл. 12. Детската градина в момента функционира с 6 групи – 5 целодневни и една яслена“, обясни тя. Пантазиева добави, че в учебното заведение работят общо 22-ма души: 10 учители, 1 директор и 11 души непедагогически помощен персонал. Директорът припомни, че все още работят със сборни групи, като подчерта, че от 3 септември детската градина влиза в стандартен режим на работа. \r\nНатали СТЕФАНОВА", "date": "2018.08.21", "title": "Зорка Пантазиева, ДГ №3 „Детелина“-Петрич: 142 деца се обучават в детската градина"}
{"url": "http://www.focus-news.net/news/2018/08/21/2558548/bivshiyat-advokat-na-donald-tramp-shte-se-priznae-za-vinoven-po-obvinenie-za-finansovi-narusheniya.html", "text": "Бившият адвокат на Доналд Тръмп Майкъл Коен ще се признае за виновен по обвинение за финансови нарушения, включително по време на предизборната кампания за президентските избори през 2016 година , предава  AFP , позовавайки се на американски медии. \r\nРазвитието дойде в същия ден, когато бившият председател на кампанията на Тръмп, Пол Манафорт, се изправи за четвърти ден на разпити по делото за укриване на данъци и банкова измама. \r\nПризнанието на Коен би избегнало шумен процес, но също може да се изисква  от него да сътрудничи с разследващите, проверяващи дали кампанията Тръмп  е взаимодействала  с Русия в президентските избори в САЩ през 2016 г. \r\nНито прокурорите в Манхатън, нито адвокатът на Коен ще коментират въпроса. \r\nПризнаването на вина е нормална практика в Съединените щати, когато изглежда, че прокурорите разполагат с достатъчно доказателства за осъдителна присъда, ако делото влезе в съда. \r\nФБР извърши обиск  в дома и канцеларията на Коен по искане на  специалния прокурор Робърт Мюлер, който проверява дали Тръмп се опитва да възпрепятства разследването за руската намеса.  Юлиян Марков", "date": "2018.08.21", "title": "AFP: Бившият адвокат на Доналд Тръмп ще се признае за виновен по обвинение за финансови нарушения"}
{"url": "http://www.focus-news.net/news/2018/08/21/2558516/ochakva-se-targovskiyat-registar-da-vazobnovi-deynostta-si-do-kraya-na-sedmitsata-obzor.html", "text": "Очаква се Търговският регистър да възобнови дейността си до края на седмицата. Това съобщи министър-председателят Бойко Борисов по време на извънредно заседание в парламента, където представи пред депутатите данни за сигурността на информацията, съхранявана от Агенцията по вписванията и Министерството на правосъдието. Премиерът обясни, че има уверенията на Държавната агенция за електронно управление, че кризата е преодоляна. В екипа за решаване на проблема работят служители на Агенцията по вписванията, фирмата, поддържаща Търговския регистър, ДАНС, ГДБОП и др., като сред IT специалистите има и експерт от Япония. \r\n\"До 31 август административните органи трябва да изготвят разработените от тях процедури за създаване на резервни копия на държавните регистри. В момента се работи и за създаване на държавно хранилище за резервни копия от данните от критичните регистри\", обясни още премиерът Борисов. Той допълни, че до 3 септември трябва да се извърши и анализ на преносния капацитет и да се подготви план за обезпечаване на данните. \r\nВицепремиерът Томислав Дончев посочи, че информацията от Търговския регистър е напълно съхранена и няма загуба на електронни данни.  \r\nМинистърът на правосъдието Цецка Цачева обясни, че през септември месец миналата година изпълнителният директор на Агенцията по вписванията Зорница Даскалова ѝ е предоставила доклад на фирмата, която поддържа регистъра. „Тя конкретизира шест IT проблема и предложения за решаването им. Те бяха изпълнени в най-кратки срокове“, обясни Цачева. По думите ѝ е бил подписан договор за купуване на оборудване за 3,6 млн. лв. \r\nПредседателят на ПГ на ГЕРБ Цветан Цветанов попита дали проблемът с Търговския регистър не е умишлен саботаж от фирмата, която го поддържа. От своя страна, премиерът Бойко Борисов помоли депутатите от ГЕРБ да не коментират тази тема и да се оставят специалистите да си свършат работата. „Ако си вдигнат шапката, направо ще ни сринат. Затова трябва да помислим как сами да правим защитите си, за да не влизаме в ръцете на каквато и да е фирма“, обясни Борисов. Той посочи, че цялата история с регистъра е една добра обица на ухото, за да не се случват в бъдеще подобни проблеми. \r\nПо време на извънредното заседание от опозицията разкритикуваха управляващите за случая с регистъра. „Никой не каза на българското общество и на българските граждани колко загуби българската икономика за тези дни от срива в Търговския регистър. Каквото и да направите, хората не вярват, че зад това не стои намерение, когато се възстанови да има заличени данни, изтрити задължения, фирми. Не ви вярват - единственото решение щеше да бъде, ако днес господин Борисов беше депозирал оставката на правителството в Народното събрание“, коментира лидерът на БСП Корнелия Нинова. От опозицията поискаха оставката и на правосъдния министър. Премиерът Борисов коментира това, като посочи, че те непрекъснато искат оставки. „Аз много пъти им правих предсрочни парламентарни избори и знаете резултатите. Да им угаждаме на всеки шест месеца да правим предсрочни парламентарни избори – това ще е прецедент в Европа“, коментира министър-председателят. \r\nЦветилена СИМЕОНОВА", "date": "2018.08.21", "title": "Очаква се Търговският регистър да възобнови дейността си до края на седмицата (ОБЗОР)"}
